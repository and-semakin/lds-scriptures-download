{
    "title": "Mahalagang Perlas",
    "uri": "/study/scriptures/pgp",
    "structure": [
        {
            "type": "content",
            "title": "pahina ng pamagat",
            "uri": "/study/scriptures/pgp/title-page"
        },
        {
            "type": "content",
            "title": "Pambungad",
            "uri": "/study/scriptures/pgp/introduction"
        },
        {
            "type": "section",
            "title": "Moises",
            "entries": [
                {
                    "type": "content",
                    "title": "Moises 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Moises 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Moises 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Moises 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Moises 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Moises 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Moises 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Moises 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Abraham",
            "entries": [
                {
                    "type": "content",
                    "title": "Abraham 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Abraham 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Abraham 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Abraham 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Abraham 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Paksimile&nbsp;1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Paksimile&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Paksimile&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Joseph Smith—Mateo",
            "uri": "/study/scriptures/pgp/js-m/1"
        },
        {
            "type": "content",
            "title": "Joseph Smith—Kasaysayan",
            "uri": "/study/scriptures/pgp/js-h/1"
        },
        {
            "type": "content",
            "title": "Ang mga Saligan ng Pananampalataya",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "pahina ng pamagat",
            "data_type": "chapter",
            "book_title": "Ang Mahalagang Perlas",
            "subtitle": [
                "Pinili Mula sa mga Paghahayag,Pagsasalin, at Paglalahad niJoseph SmithUnang Propeta, Tagakita, at Tagapaghayag saAng Simbahan ni Jesucristong mga Banal sa mga Huling Araw"
            ],
            "text": [
                "Inilathala ng Ang Simbahan ni Jesucristo ng mga Banal sa mga Huling Araw",
                "Salt Lake City, Utah, USA 1998",
                "© 1998 ng Intellectual Reserve, Inc.",
                "Lahat ng karapatan ay inilaan",
                "Printed in the United States of America 7/2011",
                "19931997",
                "Translation of the Book of Mormon, Doctrine and Covenants, and Pearl of Great Price",
                "Tagalog"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Pambungad",
            "data_type": "chapter",
            "book_title": "Pambungad",
            "text": [
                "Ang Mahalagang Perlas ay pinili mula sa mga natatanging lathalain na tumatalakay sa maraming mahalagang bahagi ng pananampalataya at doktrina ng Ang Simbahan ni Jesucristo ng mga Banal sa mga Huling Araw. Ang mga lathalaing ito ay inilahad ng Propetang si Joseph Smith at nailathala sa mga periodiko ng Simbahan noong kanyang kapanahunan.",
                "Ang mga unang natipong lathalain na nagtataglay ng pamagat na Ang Mahalagang Perlas ay ginawa noong 1851 ni Elder Franklin D. Richards, na noon ay kasapi ng Kapulungan ng Labindalawa at pangulo ng Misyon sa Inglatera. Ang layunin nito ay gawing higit na madaling makuha ang ilang mahalagang lathalain na nagkaroon ng limitadong sirkulasyon noong kapanahunan ni Joseph Smith. Sa pagdami ng mga kasapi ng Simbahan sa buong Europa at Amerika ay nagkaroon ng pangangailangang magkaroon ng mga lathalaing ito. Ang Mahalagang Perlas ay nagkaroon ng malawakang paggamit at pagkaraan ay naging isang pamantayang banal na kasulatan ng Simbahan sa gawa ng Unang Panguluhan at ng pangkalahatang pagpupulong sa Salt Lake City noong ika-10 ng Oktubre 1880.",
                "Maraming pagbabago ang ginawa sa mga nilalaman ayon sa mga pangangailangang hinihingi ng Simbahan. Noong 1878, ang mga bahagi ng Aklat ni Moises na hindi kasama sa unang edisyon ay idinagdag. Noong 1902, ang ilang bahagi ng Ang Mahalagang Perlas na natutulad sa mga bagay na nalathala rin sa Doktrina at mga Tipan ay inalis. Ang pagsasaayos sa mga kabanata at talata, na may mga talababa, ay ginawa noong 1902. Ang unang paglilimbag sa dalawahang hanay bawat pahina, na may talatuntunan, ay noong 1921. Walang anumang pagbabagong ginawa hanggang Abril 1976, nang idagdag ang dalawang lathalaing paghahayag. Noong 1979, inalis ang dalawang lathalaing ito mula sa Ang Mahalagang Perlas at inilagay sa Doktrina at mga Tipan, kung saan ang mga ito sa ngayon ay makikita bilang mga bahaging 137 at 138. Sa kasalukuyang edisyon, ilang pagbabago ang ginawa upang mapaalinsunod ang teksto sa mga naunang kasulatan.",
                "Ang mga sumusunod ay maikling pambungad sa kasalukuyang nilalaman:",
                "Mga Pinili mula sa Aklat ni Moises. Hinango mula sa aklat ng Genesis sa pagsasalin ni Joseph Smith ng Biblia, na kanyang sinimulan noong Hunyo 1830 (History of the Church, 1:98–101, 131–139).",
                "Ang Aklat ni Abraham. Isinalin mula sa ilang papyrus na nanggaling sa Egipto na napasakamay ni Joseph Smith noong 1835, na naglalaman ng mga sulatin ng patriyarkang si Abraham. Inilathala nang baha-bahagi ang pagsasalin sa Times and Seasons simula noong ika-1 ng Marso 1842, sa Nauvoo, Illinois. (History of the Church, 4:519–534).",
                "Joseph Smith—Mateo. Hinango mula sa patotoo ni Mateo sa pagsasalin ni Joseph Smith ng Biblia (tingnan sa Doktrina at mga Tipan 45:60–61 para sa banal na pag-aatas na simulan ang pagsasalin sa Bagong Tipan).",
                "Joseph Smith—Kasaysayan. Mga hinango mula sa opisyal na patotoo at kasaysayan ni Joseph Smith, na inihanda niya noong 1838, na nalathala nang baha-bahagi sa Times and Seasons sa Nauvoo, Illinois, simula noong ika-15 ng Marso 1842 (History of the Church, 1:1–44).",
                "Ang mga Saligan ng Pananampalataya ng Ang Simbahan ni Jesucristo ng mga Banal sa mga Huling Araw. Isang paglalahad ni Joseph Smith na nalathala sa Times and Seasons noong ika-1 ng Marso 1842, kalakip ang isang maikling kasaysayan ng Simbahan na kilala bilang Sulat kay Wentworth (History of the Church, 4: 535–541)."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Moises 1",
            "data_type": "chapter",
            "chapter_name": "Kabanata 1",
            "chapter_summary": [
                "Ipinakita ng Diyos ang kanyang sarili kay Moises—Nagbagong-anyo si Moises—Hinarap siya ni Satanas—Nakita ni Moises ang maraming daigdig na pinananahanan—Mga daigdig na di mabilang ang nalikha sa pamamagitan ng Anak—Ang gawain at kaluwalhatian ng Diyos ay maisakatuparan ang kawalang-kamatayan at buhay na walang hanggan ng tao."
            ],
            "book_title": "Mga Pinili Mula sa Aklat ni Moises",
            "subtitle": [
                "(Hunyo 1830)"
            ],
            "verses": [
                {
                    "number": 1,
                    "text": "Ang mga salita ng Diyos, na kanyang sinabi kay Moises noong panahong si Moises ay dinala sa napakataas na bundok,"
                },
                {
                    "number": 2,
                    "text": "At kanyang nakita ang Diyos nang harapan, at siya ay nakipag-usap sa kanya, at ang kaluwalhatian ng Diyos ay napasa kay Moises; kaya nga, natagalan ni Moises ang kanyang pagharap."
                },
                {
                    "number": 3,
                    "text": "At ang Diyos ay nangusap kay Moises, sinasabing: Masdan, ako ang Panginoong Diyos na Pinakamakapangyarihan, at Walang Hanggan ang aking pangalan; sapagkat ako ay walang simula ng mga araw o wakas ng mga taon; at hindi ba ito walang hanggan?"
                },
                {
                    "number": 4,
                    "text": "At, masdan, ikaw ay aking anak; dahil dito, tingnan, at ipakikita ko sa iyo ang gawa ng aking mga kamay; subalit hindi lahat, sapagkat ang aking mga gawa ay walang katapusan, at gayon din ang aking mga salita, sapagkat ang mga ito ay hindi kailanman magwawakas."
                },
                {
                    "number": 5,
                    "text": "Dahil dito, walang tao ang maaaring makamalas ng lahat ng aking gawain, maliban kung mamamasdan niya ang lahat ng aking kaluwalhatian; at walang taong maaaring makamalas ng lahat ng aking kaluwalhatian, at pagkatapos ay manatili sa laman sa mundo."
                },
                {
                    "number": 6,
                    "text": "At ako ay may gawain para sa iyo, Moises, aking anak; at ikaw ay kawangis ng aking Bugtong na Anak; at ang aking Bugtong na Anak ay at ang magiging Tagapagligtas, sapagkat siya ay puspos ng biyaya at katotohanan; subalit walang Diyos maliban sa akin, at lahat ng bagay ay kapiling ko, sapagkat aking nalalaman silang lahat."
                },
                {
                    "number": 7,
                    "text": "At ngayon, masdan, ito ang isang bagay na ipakikita ko sa iyo, Moises, aking anak, sapagkat ikaw ay nasa daigdig, at ngayon ipakikita ko ito sa iyo."
                },
                {
                    "number": 8,
                    "text": "At ito ay nangyari na, na si Moises ay tumingin, at namasdan ang daigdig kung saan siya nilalang; at namasdan ni Moises ang daigdig at ang mga hangganan niyon, at ang lahat ng anak ng tao na naroroon, at mga nalalang; sa mga yaon, siya ay labis na nanggilalas at namangha."
                },
                {
                    "number": 9,
                    "text": "At nilisan ng Diyos si Moises, kung kaya ang kanyang kaluwalhatian ay nawala kay Moises; at si Moises ay naiwan sa kanyang sarili. At nang siya ay naiwan sa kanyang sarili, siya ay nalugmok sa lupa."
                },
                {
                    "number": 10,
                    "text": "At ito ay nangyari na, na maraming oras ang lumipas bago natanggap muli ni Moises ang kanyang likas na lakas tulad ng sa tao; at sinabi niya sa kanyang sarili: Ngayon, sa kadahilanang ito, aking nalaman na ang tao ay walang kabuluhan, siyang bagay na hindi ko inakala kailanman."
                },
                {
                    "number": 11,
                    "text": "Subalit ngayon ay namasdan ng sarili kong mga mata ang Diyos; subalit hindi ng aking mga likas na mata, kundi ng aking mga espirituwal na mata, sapagkat ang aking mga likas na mata ay hindi maaaring makamalas; sapagkat ako sana ay naluoy at namatay sa kanyang harapan; subalit ang kanyang kaluwalhatian ay napasaakin; at aking namasdan ang kanyang mukha, sapagkat ako ay nagbagong-anyo sa kanyang harapan."
                },
                {
                    "number": 12,
                    "text": "At ito ay nangyari na, nang sabihin ni Moises ang mga salitang ito, masdan, dumating si Satanas na tinutukso siya, nagsasabing: Moises, anak ng tao, sambahin mo ako."
                },
                {
                    "number": 13,
                    "text": "At ito ay nangyari na, na tumingin si Moises kay Satanas at nagsabi: Sino ka? Sapagkat masdan, ako ay anak ng Diyos, na kawangis ng kanyang Bugtong na Anak; at nasaan ang iyong kaluwalhatian, na dapat kitang sambahin?"
                },
                {
                    "number": 14,
                    "text": "Sapagkat masdan, hindi ko magawang tumingin sa Diyos, maliban kung mapasaakin ang kanyang kaluwalhatian, at ako ay magbagong-anyo sa kanyang harapan. Subalit nakatitingin ako sa iyo bilang likas na tao. Hindi nga ba’t totoo?"
                },
                {
                    "number": 15,
                    "text": "Purihin ang pangalan ng aking Diyos, sapagkat ang kanyang Espiritu ay hindi lubusang binawi sa akin, o kung hindi ay nasaan ang iyong kaluwalhatian, sapagkat ito ay kadiliman sa akin? At ako ay maaaring humatol sa pagitan mo at ng Diyos; sapagkat sinabi sa akin ng Diyos: Sambahin ang Diyos, sapagkat siya lamang ang iyong paglilingkuran."
                },
                {
                    "number": 16,
                    "text": "Lumayo ka, Satanas; huwag mo akong linlangin; sapagkat sinabi sa akin ng Diyos: Ikaw ay kawangis ng aking Bugtong na Anak."
                },
                {
                    "number": 17,
                    "text": "At binigyan din niya ako ng mga kautusan nang tawagin niya ako mula sa nagliliyab na palumpong, sinasabing: Manawagan ka sa Diyos sa pangalan ng aking Bugtong na Anak, at sambahin ako."
                },
                {
                    "number": 18,
                    "text": "At muli, sinabi ni Moises: Hindi ako titigil na manawagan sa Diyos, may mga ibang bagay pa akong itatanong sa kanya: sapagkat ang kanyang kaluwalhatian ay napasaakin, kaya nga ako ay maaaring humatol sa pagitan mo at niya. Lumayas ka, Satanas."
                },
                {
                    "number": 19,
                    "text": "At ngayon, nang sabihin ni Moises ang mga salitang ito, si Satanas ay sumigaw sa malakas na tinig at naghuhumiyaw sa lupa, at nag-utos, sinasabing: Ako ang Bugtong na Anak, sambahin ako."
                },
                {
                    "number": 20,
                    "text": "At ito ay nangyari na, na si Moises ay nagsimulang matakot nang labis; at habang siya ay nagsisimulang matakot, kanyang nakita ang kapaitan ng impiyerno. Gayon pa man, sa pananawagan sa Diyos, siya ay nakatanggap ng lakas, at siya ay nag-utos, sinasabing: Lumayo ka sa akin, Satanas, sapagkat itong nag-iisang Diyos lamang ang aking sasambahin, na siyang Diyos ng kaluwalhatian."
                },
                {
                    "number": 21,
                    "text": "At ngayon si Satanas ay nagsimulang manginig , at ang lupa ay nayanig; at si Moises ay nakatanggap ng lakas, at nanawagan sa Diyos sinasabing: Sa pangalan ng Bugtong na Anak, lumayas ka, Satanas."
                },
                {
                    "number": 22,
                    "text": "At ito ay nangyari na, na sumigaw si Satanas sa malakas na tinig, nang nananangis, at nananaghoy, at nagngangalit ang mga ngipin; at siya ay lumayas, maging mula sa harapan ni Moises, upang hindi na niya mamasdan pa siya."
                },
                {
                    "number": 23,
                    "text": "At ngayon, sa bagay na ito si Moises ay nagpatotoo; subalit dahil sa kasamaan ito ay hindi napasa mga anak ng tao."
                },
                {
                    "number": 24,
                    "text": "At ito ay nangyari na, nang si Satanas ay umalis mula sa harapan ni Moises, itiningin ni Moises ang kanyang mga mata sa langit, na puspos ng Espiritu Santo, na siyang nagpapatotoo sa Ama at sa Anak;"
                },
                {
                    "number": 25,
                    "text": "At nananawagan sa pangalan ng Diyos, namasdan niyang muli ang kanyang kaluwalhatian, sapagkat ito ay napasakanya; at siya ay nakarinig ng isang tinig, sinasabing: Pinagpala ka, Moises, sapagkat ako, ang Pinakamakapangyarihan, ay pinili ka, at ikaw ay palalakasin kaysa sa maraming tubig; sapagkat kanilang susundin ang iyong utos na tila baga ikaw ang Diyos."
                },
                {
                    "number": 26,
                    "text": "At masdan, ako ay kasama mo, maging sa katapusan ng iyong mga araw; sapagkat palalayain mo ang aking mga tao mula sa pagkaalipin, maging ang Israel na aking pinili."
                },
                {
                    "number": 27,
                    "text": "At ito ay nangyari na, habang nangungusap pa ang tinig, iginala ni Moises ang kanyang mga mata at namasdan ang mundo, oo, maging ang kabuuan nito; at walang bahagi nito na hindi niya namasdan, nawawari ito sa pamamagitan ng espiritu ng Diyos."
                },
                {
                    "number": 28,
                    "text": "At kanyang namasdan din ang mga naninirahan doon, at wala ni isa mang kaluluwa ang hindi niya namasdan; at nakilala niya sila sa pamamagitan ng Espiritu ng Diyos; at ang kanilang bilang ay napakarami, maging di mabilang gaya ng buhangin sa dalampasigan."
                },
                {
                    "number": 29,
                    "text": "At kanyang namasdan ang maraming lupain; at ang bawat lupain ay tinatawag na mundo, at may mga naninirahan sa ibabaw niyon."
                },
                {
                    "number": 30,
                    "text": "At ito ay nangyari na, na nanawagan si Moises sa Diyos, nagsasabing: Sabihin sa akin, nagsusumamo ako sa inyo, bakit ganito ang mga bagay na ito, at sa pamamagitan ng mga anong bagay nilikha ninyo ang mga ito?"
                },
                {
                    "number": 31,
                    "text": "At masdan, ang kaluwalhatian ng Panginoon ay napasa kay Moises, kung kaya’t nakatindig si Moises sa harapan ng Diyos, at nakipag-usap sa kanya nang harapan. At sinabi ng Panginoong Diyos kay Moises: Para sa sarili kong layunin aking nilikha ang mga bagay na ito. Narito ang karunungan at ito ay mananatili sa akin."
                },
                {
                    "number": 32,
                    "text": "At sa pamamagitan ng salita ng aking kapangyarihan, na siyang aking Bugtong na Anak, na puspos ng biyaya at katotohanan ay nilalang ko ang mga ito."
                },
                {
                    "number": 33,
                    "text": "At mga daigdig na di mabilang ang aking nilalang; at akin ding nilalang ang mga ito para sa sarili kong layunin; at sa pamamagitan ng Anak aking nilalang ang mga ito, na siyang aking Bugtong na Anak."
                },
                {
                    "number": 34,
                    "text": "At ang unang lalaki sa lahat ng kalalakihan ay tinawag kong Adan, na ang ibig sabihin ay marami."
                },
                {
                    "number": 35,
                    "text": "Subalit ang ulat lamang ng mundong ito, at ng mga naninirahan dito, ang ibibigay ko sa iyo. Sapagkat masdan, maraming daigdig na ang lumipas sa pamamagitan ng salita ng aking kapangyarihan. At marami na sa ngayon ang nakatayo, at hindi mabibilang ang mga ito ng tao; subalit ang lahat ng bagay ay bilang sa akin, sapagkat sila ay akin at kilala ko sila."
                },
                {
                    "number": 36,
                    "text": "At ito ay nangyari na, na nangusap si Moises sa Panginoon, nagsasabing: Maging maawain sa inyong tagapaglingkod, O Diyos, at sabihin ninyo sa akin ang nauukol sa mundong ito, at sa mga naninirahan dito, at gayon din sa mga kalangitan, at sa gayon ang inyong tagapaglingkod ay masisiyahan."
                },
                {
                    "number": 37,
                    "text": "At nangusap ang Panginoong Diyos kay Moises, nagsasabing: Ang mga kalangitan, ang mga ito ay marami, at ang mga ito ay hindi maaaring mabilang ng tao; subalit ang mga ito ay bilang sa akin, sapagkat ang mga ito ay akin."
                },
                {
                    "number": 38,
                    "text": "At habang ang isang mundo ay lumilipas, at ang mga kalangitan niyon maging gayon man isa ang darating; at walang katapusan ang aking mga gawain, ni ang aking mga salita."
                },
                {
                    "number": 39,
                    "text": "Sapagkat masdan, ito ang aking gawain at aking kaluwalhatian—ang isakatuparan ang kawalang-kamatayan at buhay na walang hanggan ng tao."
                },
                {
                    "number": 40,
                    "text": "At ngayon, Moises, aking anak, ako ay mangungusap sa iyo hinggil sa mundong ito kung saan ka nakatayo; at iyong isusulat ang mga bagay na aking sasabihin."
                },
                {
                    "number": 41,
                    "text": "At sa araw na ipagwawalang-saysay ng mga anak ng tao ang aking mga salita at alisin ang marami sa mga yaon mula sa aklat na iyong isusulat, masdan, ako ay magbabangon ng isa pang tulad mo; at ang mga ito ay muling mapapasa mga anak ng tao—sa kasindami ng maniniwala."
                },
                {
                    "number": 42,
                    "text": "(Ang mga salitang ito ay sinabi kay Moises sa bundok, ang pangalan niyon ay hindi ipaaalam sa mga anak ng tao. At ngayon, ang mga ito ay sinasabi sa inyo. Huwag ipakita ang mga ito sa sinuman maliban sa kanila na maniniwala. Gayon nga ito. Amen.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Moises 2",
            "data_type": "chapter",
            "chapter_name": "Kabanata 2",
            "chapter_summary": [
                "Ang Diyos ang lumikha ng langit at ng lupa—Lahat ng uri ng buhay ay nilikha—Ang Diyos ang gumawa ng tao at binigyan siya ng kapangyarihan sa lahat ng iba pa."
            ],
            "subtitle": [
                "(Hunyo–Oktubre 1830)"
            ],
            "verses": [
                {
                    "number": 1,
                    "text": "At ito ay nangyari na, na ang Panginoon ay nangusap kay Moises, nagsasabing: Masdan, aking ipinahahayag sa iyo ang hinggil sa langit na ito, at sa lupang ito; isulat mo ang mga salitang aking sinasabi. Ako ang Simula at ang Katapusan, ang Pinakamakapangyarihang Diyos; sa pamamagitan ng aking Bugtong na Anak ay nilalang ko ang mga bagay na ito; oo, sa simula aking nilalang ang langit, at ang lupa kung saan ka nakatayo."
                },
                {
                    "number": 2,
                    "text": "At ang mundo ay walang kaayusan, at walang laman; at aking pinapangyari na ang kadiliman ay mapasaibabaw ng kailaliman; at ang aking Espiritu ay sumasaibabaw ng tubig; sapagkat ako ang Diyos."
                },
                {
                    "number": 3,
                    "text": "At ako, ang Diyos, ay nagsabing: Magkaroon ng liwanag; at nagkaroon ng liwanag."
                },
                {
                    "number": 4,
                    "text": "At ako, ang Diyos, ay nakita ang liwanag; at ang liwanag na yaon ay mabuti. At ako, ang Diyos, ay inihiwalay ang liwanag sa kadiliman."
                },
                {
                    "number": 5,
                    "text": "At ako, ang Diyos, ay tinawag ang liwanag na Araw; at ang kadiliman, ay aking tinawag na Gabi; at ito ay ginawa ko sa pamamagitan ng salita ng aking kapangyarihan, at ito ay natupad habang ako ay nagsasalita; at ang gabi at ang umaga ang unang araw."
                },
                {
                    "number": 6,
                    "text": "At muli, ako, ang Diyos, ay nagsabi: Magkaroon ng isang kalawakan sa gitna ng tubig, at nagkagayon nga, gaya ng aking sinabi; at aking sinabi: Mahiwalay ang mga tubig sa kapwa mga tubig; at ito ay natupad;"
                },
                {
                    "number": 7,
                    "text": "At ako, ang Diyos, ay nilikha ang kalawakan at pinaghiwalay ang mga tubig, oo, ang malawak na mga tubig na nasa ilalim ng kalawakan mula sa mga tubig na nasa itaas ng kalawakan, at nagkagayon nga gaya ng aking sinabi."
                },
                {
                    "number": 8,
                    "text": "At ako, ang Diyos, ay tinawag ang kalawakan na Langit; at ang gabi at ang umaga ang ikalawang araw."
                },
                {
                    "number": 9,
                    "text": "At ako, ang Diyos, ay nagsabi: Mapisan ang mga tubig na nasa silong ng langit sa isang dako, at nagkagayon nga; at ako, ang Diyos, ay nagsabi: Magkaroon ng katuyuan; at nagkagayon nga."
                },
                {
                    "number": 10,
                    "text": "At ako, ang Diyos, ay tinawag ang katuyuan na Lupa; at ang kapisanan ng mga tubig ay tinawag kong Dagat, at ako, ang Diyos, ay nakita na ang lahat ng bagay na aking nilikha ay mabuti."
                },
                {
                    "number": 11,
                    "text": "At ako, ang Diyos, ay nagsabi: Sibulan ang lupa ng damo, pananim na nagkakabinhi, at punungkahoy na namumunga, ayon sa kanyang uri, at ang punungkahoy na namumunga, na taglay ang kanyang binhi sa ibabaw ng lupa, at nagkagayon nga gaya ng aking sinabi."
                },
                {
                    "number": 12,
                    "text": "At ang lupa ay sinibulan ng damo, bawat pananim na nagkakabinhi ayon sa kanyang uri, at ng punungkahoy na namumunga, na taglay ang kanyang binhi, ayon sa kanyang uri; at ako, ang Diyos, ay nakita na ang lahat ng bagay na aking nilikha ay mabuti;"
                },
                {
                    "number": 13,
                    "text": "At ang gabi at ang umaga ang ikatlong araw."
                },
                {
                    "number": 14,
                    "text": "At ako, ang Diyos, ay nagsabi: Magkaroon ng mga tanglaw sa kalawakan ng langit, upang paghiwalayin ang araw mula sa gabi, at maging mga pinakatanda at pinakabahagi ng mga panahon, ng mga araw, at ng mga taon;"
                },
                {
                    "number": 15,
                    "text": "At maging pinakatanglaw sa kalawakan ng langit upang tumanglaw sa lupa; at nagkagayon nga."
                },
                {
                    "number": 16,
                    "text": "At ako, ang Diyos, ay lumikha ng dalawang malalaking tanglaw; ang malaking tanglaw upang mamayani sa araw, at ang maliit na tanglaw upang mamayani sa gabi, at ang malaking tanglaw ay araw at ang maliit na tanglaw ay buwan; at nalikha rin ang mga bituin maging ayon sa aking salita."
                },
                {
                    "number": 17,
                    "text": "At ako, ang Diyos, ay inilagay ang mga ito sa kalawakan ng langit upang tumanglaw sa ibabaw ng lupa,"
                },
                {
                    "number": 18,
                    "text": "At ang araw upang mamayani sa araw, at ang buwan upang mamayani sa gabi, at upang mahiwalay ang liwanag mula sa kadiliman; at ako, ang Diyos, ay nakitang ang lahat ng bagay na aking nilikha ay mabuti;"
                },
                {
                    "number": 19,
                    "text": "At ang gabi at ang umaga ang ikaapat na araw."
                },
                {
                    "number": 20,
                    "text": "At ako, ang Diyos, ay nagsabi: Bukalan nang sagana ang tubig ng mga gumagalaw na kinapal na may buhay, at magsilipad ang mga ibon sa itaas ng lupa sa luwal na kalawakan ng langit."
                },
                {
                    "number": 21,
                    "text": "At ako, ang Diyos, ay lumalang ng malalaking balyena sa dagat, at ng bawat may buhay na kinapal na gumagalaw, na ibinukal nang sagana ng mga tubig, ayon sa kani-kanilang uri, at bawat may pakpak na mga ibon ayon sa kani-kanilang uri; at ako, ang Diyos, ay nakita na ang lahat ng bagay na aking nilikha ay mabuti."
                },
                {
                    "number": 22,
                    "text": "At ako, ang Diyos, ay binasbasan ang mga ito, sinasabing: Kayo ay maging palaanakin at magpakarami, at inyong punuin ang mga tubig sa dagat; at magpakarami ang mga ibon sa lupa;"
                },
                {
                    "number": 23,
                    "text": "At ang gabi at ang umaga ang ikalimang araw."
                },
                {
                    "number": 24,
                    "text": "At ako, ang Diyos, ay nagsabi: Bukalan ang lupa ng mga buhay na kinapal ayon sa kani-kanilang uri, ng hayop, at ng mga kinapal na gumagapang, at mga ganid sa lupa ayon sa kani-kanilang uri, at nagkagayon nga;"
                },
                {
                    "number": 25,
                    "text": "At ako, ang Diyos, ay lumikha ng mga ganid sa lupa ayon sa kanilang uri, at mga hayop ayon sa kanilang uri, at ng lahat ng gumagapang sa lupa ayon sa kani-kanilang uri; at ako, ang Diyos, ay nakitang ang lahat ng bagay na ito ay mabuti."
                },
                {
                    "number": 26,
                    "text": "At ako, ang Diyos, ay nagsabi sa aking Bugtong na Anak, na kasama ko mula pa sa simula: Likhain natin ang tao sa ating larawan, ayon sa ating wangis; at nagkagayon nga. At ako, ang Diyos, ay nagsabi: Magkaroon sila ng kapangyarihan sa mga isda sa karagatan, at sa mga ibon sa himpapawid, at sa mga hayop, at sa buong lupa, at sa bawat gumagapang na nagsisigalaw sa lupa."
                },
                {
                    "number": 27,
                    "text": "At ako, ang Diyos, ay lumalang ng tao ayon sa aking sariling larawan, ayon sa kaanyuan ng aking Bugtong na Anak ay nilalang ko siya; lalaki at babae ay nilalang ko sila."
                },
                {
                    "number": 28,
                    "text": "At ako, ang Diyos, ay binasbasan sila at sinabi sa kanila: Kayo ay maging palaanakin, at magpakarami, at kalatan ninyo ang lupa, at supilin ito, at magkaroon kayo ng kapangyarihan sa isda sa dagat, at sa ibon sa himpapawid, at sa bawat kinapal na gumagalaw sa lupa."
                },
                {
                    "number": 29,
                    "text": "At ako, ang Diyos, ay nagsabi sa tao: Masdan, ibinigay ko sa inyo ang bawat pananim na nagkakabinhi, na nasa ibabaw ng buong lupa, at bawat punungkahoy na may bunga ng punungkahoy na nagkakabinhi; sa inyo ito ay magiging pagkain."
                },
                {
                    "number": 30,
                    "text": "At sa bawat hayop sa lupa, at sa bawat ibon sa himpapawid, at sa bawat gumagapang sa lupa, na binigyan ko ng buhay, ay ibinigay ko ang lahat ng pananim na sariwa na pinakapagkain; at nagkagayon nga maging gaya ng aking sinabi."
                },
                {
                    "number": 31,
                    "text": "At ako, ang Diyos, ay nakita ang lahat ng aking nilikha, at masdan, lahat ng bagay na aking nilikha ay napakabuti; at ang gabi at umaga ang ikaanim na araw."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Moises 3",
            "data_type": "chapter",
            "chapter_name": "Kabanata 3",
            "chapter_summary": [
                "Nilikha ng Diyos ang lahat ng bagay na espirituwal bago sila naging likas sa ibabaw ng lupa—Nilikha niya ang tao, ang unang laman sa mundo—Ang babae ay katuwang na makakasama ng lalaki."
            ],
            "subtitle": [
                "(Hunyo–Oktubre 1830)"
            ],
            "verses": [
                {
                    "number": 1,
                    "text": "Sa gayon ang langit at ang lupa ay nayari, at ang lahat ng kinapal sa mga iyon."
                },
                {
                    "number": 2,
                    "text": "At sa ikapitong araw ako, ang Diyos, ay tinapos ang aking gawain, at lahat ng bagay na aking nilikha; at ako ay nagpahinga sa ikapitong araw mula sa lahat ng aking gawain, at lahat ng bagay na aking nilikha ay nayari, at ako, ang Diyos, ay nakitang ang mga ito ay mabuti;"
                },
                {
                    "number": 3,
                    "text": "At ako, ang Diyos, ay binasbasan ang ikapitong araw, at ginawang banal ito; sapagkat ako rito ay nangilin mula sa lahat ng aking gawain na ako, ang Diyos, ang lumikha at gumawa."
                },
                {
                    "number": 4,
                    "text": "At ngayon, masdan, sinasabi ko sa iyo, na ito ang kasaysayan ng langit at ng lupa nang lalangin noong araw, nang ako, ang Panginoong Diyos ay lumikha ng langit at ng lupa,"
                },
                {
                    "number": 5,
                    "text": "At bawat halaman sa parang bago ito napasalupa, at bawat pananim sa parang bago ito lumago. Sapagkat ako, ang Panginoong Diyos, ang lumalang ng lahat ng bagay na aking nabanggit, sa espiritu, bago ang mga ito ay naging likas sa balat ng lupa. Sapagkat ako, ang Panginoong Diyos, ay hindi pa pinauulanan ang balat ng lupa. At ako, ang Panginoong Diyos ang lumalang sa lahat ng anak ng tao; at wala pang taong magbubungkal ng lupa; sapagkat sa langit nilalang ko sila; at wala pang laman sa lupa, ni sa tubig, ni sa himpapawid;"
                },
                {
                    "number": 6,
                    "text": "Subalit ako, ang Panginoong Diyos, ay nagsalita, at may isang ulap na pumaitaas buhat sa lupa, at dinilig ang ibabaw ng buong lupa."
                },
                {
                    "number": 7,
                    "text": "At ako, ang Panginoong Diyos, ay hinubog ang tao mula sa alabok ng lupa, at hiningahan ang kanyang ilong ng hininga ng buhay; at ang tao ay naging kaluluwang may buhay, ang unang laman sa lupa, ang una ring lalaki; gayon pa man, ang lahat ng bagay ay ganoon na bago pa nilalang; subalit ang mga ito ay nilalang na espirituwal at nilikha alinsunod sa aking salita."
                },
                {
                    "number": 8,
                    "text": "At ako, ang Panginoong Diyos, ay naglagay ng isang halamanan, sa dakong silangan ng Eden, at doon ko inilagay ang tao na aking hinubog."
                },
                {
                    "number": 9,
                    "text": "At mula sa lupa ay pinatubo ko, ang Panginoong Diyos, ang bawat punungkahoy, nang likas, na nakalulugod sa paningin ng tao; at maaaring mamasdan ito ng tao. At ito rin ay naging isang kaluluwang may buhay. Sapagkat ito ay espirituwal sa araw na aking lalangin ito; sapagkat ito ay nanatili sa kalagayan kung saan ako, ang Diyos, ay nilalang ito, oo, maging ang lahat ng bagay na aking inihanda upang magamit ng tao; at nakita ng tao na ito ay mabuting kainin. At ako, ang Panginoong Diyos, ay nagtanim din ng punungkahoy ng buhay sa gitna ng halamanan, at gayon din ng punungkahoy ng pagkakilala ng mabuti at masama."
                },
                {
                    "number": 10,
                    "text": "At ako, ang Panginoong Diyos, ay pinapangyari na isang ilog ang dumaloy mula sa Eden upang dumilig sa halamanan; at mula roon ito ay nahati at nag-apat na sanga."
                },
                {
                    "number": 11,
                    "text": "At ako, ang Panginoong Diyos, ay tinawag ang pangalan ng una na Pison, at ito ay lumiligid sa buong lupain ng Havilah, kung saan ako, ang Panginoong Diyos, ay lumalang ng maraming ginto;"
                },
                {
                    "number": 12,
                    "text": "At ang ginto ng lupaing yaon ay mabuti, at doon ay may bdelio at batong onix."
                },
                {
                    "number": 13,
                    "text": "At ang pangalan ng ikalawang ilog ay tinawag na Gihon; na siya ring lumiligid sa buong lupain ng Ethiopia."
                },
                {
                    "number": 14,
                    "text": "At ang pangalan ng ikatlong ilog ay Hiddecel; na siya ring umaagos patungo sa silangang Asiria. At ang ikaapat na ilog ay Eufrates."
                },
                {
                    "number": 15,
                    "text": "At ako, ang Panginoong Diyos, ay kinuha ang lalaki, at inilagay siya sa Halamanan ng Eden, upang alagaan ito, at ingatan ito."
                },
                {
                    "number": 16,
                    "text": "At ako, ang Panginoong Diyos, ay iniutos sa lalaki, sinasabing: Sa lahat ng punungkahoy sa halamanan ay malaya kang makakakain,"
                },
                {
                    "number": 17,
                    "text": "Datapwat sa punungkahoy ng kaalaman ng mabuti at masama, ay huwag kang kakain nito, gayon pa man, ikaw ay maaaring mamili para sa iyong sarili, sapagkat ito ay ibinigay sa iyo; subalit, pakatandaan na ito ay aking ipinagbabawal, sapagkat sa araw na kumain ka niyon ikaw ay tiyak na mamamatay."
                },
                {
                    "number": 18,
                    "text": "At ako, ang Panginoong Diyos, ay nagsabi sa aking Bugtong na Anak, na hindi mabuti na ang lalaki ay mag-isa; kaya nga, ako ay lilikha ng isang katuwang para sa kanya."
                },
                {
                    "number": 19,
                    "text": "At mula sa lupa ako, ang Panginoong Diyos, ay naghubog ng lahat ng hayop sa parang, lahat ng ibon sa himpapawid; at nag-utos na ang mga ito ay lumapit kay Adan, upang malaman kung ano ang itatawag niya sa mga iyon; at ang mga ito rin ay mga kaluluwang may buhay sapagkat ako, ang Diyos, ay hiningahan ang mga ito ng hininga ng buhay at nag-utos na anuman ang itawag ni Adan sa bawat kinapal na may buhay ay yaon ang magiging pangalan niyon."
                },
                {
                    "number": 20,
                    "text": "At pinangalanan ni Adan ang lahat ng hayop, at ang mga ibon sa himpapawid, at ang bawat ganid sa parang; subalit sa ganang kay Adan, ay walang natagpuang maging katuwang niya."
                },
                {
                    "number": 21,
                    "text": "At ako, ang Panginoong Diyos, ay pinatulog nang mahimbing si Adan; at siya ay natulog, at ako ay kumuha ng isa sa kanyang mga tadyang at pinapaghilom ang laman sa dakong yaon;"
                },
                {
                    "number": 22,
                    "text": "At ang tadyang na kinuha ko, ang Panginoong Diyos, mula sa lalaki, ay nilikha kong isang babae, at dinala siya sa lalaki."
                },
                {
                    "number": 23,
                    "text": "At sinabi ni Adan: Ito ngayon ay nalalaman kong buto ng aking buto, at laman ng aking laman; siya ay tatawaging Babae, sapagkat siya ay kinuha sa lalaki."
                },
                {
                    "number": 24,
                    "text": "Kaya nga, iiwan ng lalaki ang kanyang ama at ang kanyang ina, at makikipisan sa kanyang asawa; at sila ay magiging isang laman."
                },
                {
                    "number": 25,
                    "text": "At sila ay kapwa hubad, ang lalaki at ang kanyang asawa, at sila ay hindi nagkakahiyaan."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Moises 4",
            "data_type": "chapter",
            "chapter_name": "Kabanata 4",
            "chapter_summary": [
                "Kung paano si Satanas ay naging diyablo—Kanyang tinukso si Eva—Sina Adan at Eva ay nahulog at nagkaroon ng kamatayan sa daigdig."
            ],
            "subtitle": [
                "(Hunyo–Oktubre 1830)"
            ],
            "verses": [
                {
                    "number": 1,
                    "text": "At ako, ang Panginoong Diyos, ay nangusap kay Moises, sinasabing: Yaong si Satanas, na iyong pinalayas sa pangalan ng aking Bugtong na Anak, ay yaon ding nagmula sa simula, at siya ay lumapit sa aking harapan, nagsasabing—Masdan, naririto ako, isugo ninyo ako, ako ang magiging inyong anak, at aking tutubusin ang buong sangkatauhan, upang wala ni isa mang katao ang mawala, at tiyak na akin itong magagawa; kaya nga, ibigay ninyo sa akin ang inyong karangalan."
                },
                {
                    "number": 2,
                    "text": "Subalit, masdan, ang aking Minamahal na Anak, na aking Minamahal at Pinili mula pa sa simula, ay nagsabi sa akin—Ama, masusunod ang inyong kalooban, at ang kaluwalhatian ay mapasainyo magpasawalang hanggan."
                },
                {
                    "number": 3,
                    "text": "Dahil dito, sapagkat yaong si Satanas ay naghimagsik laban sa akin, at naghangad na wasakin ang kalayaan ng tao, na ako, ang Panginoong Diyos, ang nagbigay sa kanya, at gayon din, na aking dapat ibigay sa kanya ang aking sariling kapangyarihan; sa pamamagitan ng kapangyarihan ng aking Bugtong na Anak, aking pinapangyaring siya ay mapalayas;"
                },
                {
                    "number": 4,
                    "text": "At siya ay naging si Satanas, oo, maging ang diyablo, ang ama ng lahat ng kasinungalingan, upang linlangin at bulagin ang mga tao, at akayin silang bihag sa kanyang kagustuhan, maging kasindami ng hindi makikinig sa aking tinig."
                },
                {
                    "number": 5,
                    "text": "At ngayon ang ahas ay lalong tuso kaysa alinmang hayop sa parang na ako, ang Panginoong Diyos, ang lumikha."
                },
                {
                    "number": 6,
                    "text": "At inilagay ni Satanas sa puso ng ahas, (sapagkat marami siyang naakit palayo,) at kanyang hinangad ding linlangin si Eva, sapagkat hindi niya alam ang pag-iisip ng Diyos, anupa’t hinangad niyang wasakin ang sanlibutan."
                },
                {
                    "number": 7,
                    "text": "At kanyang sinabi sa babae: Oo, sinabi ba ng Diyos—Hindi ka dapat kumain sa bawat punungkahoy ng halamanan? (At siya ay nagsalita sa pamamagitan ng bibig ng ahas.)"
                },
                {
                    "number": 8,
                    "text": "At sinabi ng babae sa ahas: Makakakain kami sa bunga ng mga punungkahoy sa halamanan;"
                },
                {
                    "number": 9,
                    "text": "Subalit sa bunga ng punungkahoy na iyong makikita sa gitna ng halamanan, ay sinabi ng Diyos—Huwag kayong kakain nito, ni huwag ninyong hihipuin ito at tiyak na kayo ay mamamatay."
                },
                {
                    "number": 10,
                    "text": "At sinabi ng ahas sa babae: Hindi ka tiyak na mamamatay;"
                },
                {
                    "number": 11,
                    "text": "Sapagkat nalalaman ng Diyos na sa araw na kumain kayo niyon, sa gayon ang inyong mga mata ay mamumulat, at kayo ay magiging tulad ng mga diyos, na nakakikilala ng mabuti at masama."
                },
                {
                    "number": 12,
                    "text": "At nang makita ng babae na ang punungkahoy ay mabuting kainin at ito ay nakalulugod sa mga mata, at isang punungkahoy na mananasa upang magparunong sa kanya siya ay pumitas ng bunga niyon, at kinain, at binigyan din ang kanyang asawa na kasama niya, at siya ay kumain."
                },
                {
                    "number": 13,
                    "text": "At namulat kapwa ang kanilang mga mata, at kanilang nalamang sila’y mga hubad. At sila ay magkasamang tumahi ng mga dahon ng puno ng igos at kanilang ginawan ng panapi ang kanilang sarili."
                },
                {
                    "number": 14,
                    "text": "At narinig nila ang tinig ng Panginoong Diyos, habang sila ay naglalakad sa halamanan, sa lamig ng maghapon; at itinago ni Adan at ng kanyang asawa ang kanilang sarili mula sa harapan ng Panginoong Diyos sa gitna ng mga punungkahoy sa halamanan."
                },
                {
                    "number": 15,
                    "text": "At ako, ang Panginoong Diyos, ay tinawag si Adan, at sinabi sa kanya: Saan ka paroroon?"
                },
                {
                    "number": 16,
                    "text": "At sinabi niya: Narinig ko ang inyong tinig sa halamanan, at ako ay natakot, sapagkat aking natalos na ako ay hubad, at ako ay nagtago."
                },
                {
                    "number": 17,
                    "text": "At ako, ang Panginoong Diyos, ay nagsabi kay Adan: Sino ang nagsabi sa iyong ikaw ay hubad? Nakakain ka ba ng bunga ng punungkahoy na yaong iniutos ko sa iyong huwag mong kainin, kung magkagayon ay walang pagsalang mamamatay ka?"
                },
                {
                    "number": 18,
                    "text": "At sinabi ng lalaki: Ang babaing ibinigay ninyo sa akin, at ipinag-utos na siya ay manatiling kasama ko, siya ang nagbigay sa akin ng bunga ng punungkahoy at ako ay kumain."
                },
                {
                    "number": 19,
                    "text": "At ako, ang Panginoong Diyos, ay nagsabi sa babae: Ano ang bagay na ito na iyong ginawa? At sinabi ng babae: Dinaya ako ng ahas, at ako ay kumain."
                },
                {
                    "number": 20,
                    "text": "At ako, ang Panginoong Diyos, ay nagsabi sa ahas: Sapagkat ginawa mo ito ay sumpain ka nang higit sa lahat ng hayop, at nang higit sa bawat ganid sa parang; ang iyong tiyan ang ipanggagapang mo, at alabok ang iyong kakainin sa lahat ng araw ng iyong buhay;"
                },
                {
                    "number": 21,
                    "text": "At papag-aalitin kita at ang babae, ang iyong binhi at ang kanyang binhi; at siya ang susugat ng iyong ulo, at ikaw ang susugat ng kanyang sakong."
                },
                {
                    "number": 22,
                    "text": "Sa babae, ako, ang Panginoong Diyos, ay nagsabi: Pararamihin kong lubha ang iyong pagdadalamhati at ang iyong paglilihi. Mahihirapan ka sa pagsisilang ng mga anak, at sa iyong asawa ay pahihinuhod ang iyong kalooban, at siya ay papanginoon sa iyo."
                },
                {
                    "number": 23,
                    "text": "At kay Adan, ako, ang Panginoong Diyos, ay nagsabi: Sapagkat iyong dininig ang tinig ng iyong asawa, at kumain ka ng bunga ng punungkahoy na aking iniutos sa iyo, nagsasabing—Huwag kang kakain niyon, sumpain ang lupa dahil sa iyo; sa dalamhati kakain ka sa kanya sa pamamagitan ng iyong pagpapagal sa lahat ng araw ng iyong buhay."
                },
                {
                    "number": 24,
                    "text": "Mga tinik din, at dawag ang isisibol nito sa iyo, at kakain ka ng mga pananim sa parang."
                },
                {
                    "number": 25,
                    "text": "Sa pamamagitan ng pawis ng iyong mukha, ay kakain ka ng tinapay, hanggang sa ikaw ay mauwi sa lupa—sapagkat walang pagsalang mamamatay ka—sapagkat doon ka kinuha: sapagkat ikaw ay alabok, at sa alabok ka mauuwi."
                },
                {
                    "number": 26,
                    "text": "At tinawag na Eva ni Adan ang kanyang asawa dahil siya ang ina ng lahat ng nabubuhay; sapagkat sa gayon ko, ang Panginoong Diyos, tinawag ang una sa lahat ng babae, na napakarami."
                },
                {
                    "number": 27,
                    "text": "Kay Adan, at gayon din sa kanyang asawa, ay gumawa ako, ang Panginoong Diyos, ng mga kasuotang balat, at sila ay dinamitan."
                },
                {
                    "number": 28,
                    "text": "At ako, ang Panginoong Diyos, ay nagsabi sa aking Bugtong na Anak: Masdan, ang tao ay naging tulad natin na nakakikilala ng mabuti at masama; at ngayon ay baka iunat niya ang kanyang kamay at kumain din sa punungkahoy ng buhay, at kumain at mabuhay magpakailanman."
                },
                {
                    "number": 29,
                    "text": "Kaya nga ako, ang Panginoong Diyos, ay palalayasin siya sa Halamanan ng Eden upang kanyang bungkalin ang lupa na pinagkunan sa kanya;"
                },
                {
                    "number": 30,
                    "text": "Sapagkat yayamang ako, ang Panginoong Diyos, ay buhay gayon din ang aking mga salita ay hindi mapawawalang-saysay, sapagkat gaya ng paglabas ng mga ito sa aking bibig, ang mga ito ay kinakailangang matupad."
                },
                {
                    "number": 31,
                    "text": "Sa gayon pinalayas ko ang tao, at inilagay ko sa silangan ng Halamanan ng Eden, ang kerubin at ang nagniningas na espada, na umiikot upang ingatan ang daan patungo sa punungkahoy ng buhay."
                },
                {
                    "number": 32,
                    "text": "(At ito ang mga salitang sinabi ko sa aking tagapaglingkod na si Moises, at ang mga ito ay totoo maging gaya ng aking kalooban; at aking sinabi ang mga ito sa iyo. Tiyakin mong huwag ipakita ang mga ito sa kanino man, hanggang sa aking ipag-utos sa iyo, maliban sa kanila na naniniwala. Amen.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Moises 5",
            "data_type": "chapter",
            "chapter_name": "Kabanata 5",
            "chapter_summary": [
                "Sina Adan at Eva ay nagkaroon ng mga anak—Si Adan ay nag-alay ng hain, naglingkod sa Diyos—Sina Cain at Abel ay isinilang—Si Cain ay naghimagsik, minahal si Satanas nang higit pa kaysa Diyos, at naging Kapahamakan—Ang pagpaslang at kasamaan ay lumaganap—Ipinangaral ang ebanghelyo mula pa sa simula."
            ],
            "subtitle": [
                "(Hunyo–Oktubre 1830)"
            ],
            "verses": [
                {
                    "number": 1,
                    "text": "At ito ay nangyari na, nang matapos ko, ang Panginoong Diyos, na itaboy silang palabas, na si Adan ay nagsimulang magbungkal ng lupa, at magkaroon ng kapangyarihan sa lahat ng hayop sa parang, at kainin ang kanyang tinapay sa pamamagitan ng pawis ng kanyang kilay, tulad ng ipinag-utos ko, ang Panginoon, sa kanya. At gayon din si Eva, na kanyang asawa, ay nagpagal na kasama niya."
                },
                {
                    "number": 2,
                    "text": "At nakilala ni Adan ang kanyang asawa, at siya ay nagsilang sa kanya ng mga anak na lalaki at babae, at sila ay nagsimulang dumami at kinalatan ang lupa."
                },
                {
                    "number": 3,
                    "text": "At magmula sa araw na yaon, ang mga anak na lalaki at babae ni Adan ay nagsimulang mahati nang dala-dalawa sa lupa, at magbungkal ng lupa, at mag-alaga ng mga kawan, at sila ay nagkaroon din ng mga anak na lalaki at babae."
                },
                {
                    "number": 4,
                    "text": "At si Adan at si Eva, na kanyang asawa, ay nanawagan sa pangalan ng Panginoon, at kanilang narinig ang tinig ng Panginoon sa daan patungo sa Halamanan ng Eden, nangungusap sa kanila, at siya ay hindi nila nakita; sapagkat sila ay pinagsarhan mula sa kanyang harapan."
                },
                {
                    "number": 5,
                    "text": "At siya ay nagbigay sa kanila ng mga kautusan, na kanilang nararapat sambahin ang Panginoon nilang Diyos, at nararapat ialay ang mga panganay ng kanilang mga kawan, bilang isang handog sa Panginoon. At si Adan ay naging masunurin sa mga kautusan ng Panginoon."
                },
                {
                    "number": 6,
                    "text": "At pagkalipas ng maraming araw, isang anghel ng Panginoon ang nagpakita kay Adan, nagsasabing: Bakit ka nag-aalay ng mga hain sa Panginoon? At sinabi ni Adan sa kanya: Hindi ko batid, maliban sa iniutos sa akin ng Panginoon."
                },
                {
                    "number": 7,
                    "text": "At sa gayon nangusap ang anghel, nagsasabing: Ang bagay na ito ay kahalintulad ng sakripisyo ng Bugtong na Anak ng Ama, na puspos ng biyaya at katotohanan."
                },
                {
                    "number": 8,
                    "text": "Kaya nga, gawin mo ang lahat ng iyong ginagawa sa pangalan ng Anak, at ikaw ay magsisi at manawagan sa Diyos sa pangalan ng Anak magpakailanman."
                },
                {
                    "number": 9,
                    "text": "At nang araw na yaon ang Espiritu Santo ay napasa kay Adan, na siyang nagpapatotoo sa Ama at sa Anak, nagsasabing: Ako ang Bugtong na Anak ng Ama mula pa sa simula, ngayon at magpakailanman, nang sa iyong pagkahulog ikaw ay matubos, at ang buong sangkatauhan, maging kasindami ng magnanais."
                },
                {
                    "number": 10,
                    "text": "At sa araw na yaon, pinapurihan ni Adan ang Diyos at napuspos, at nagsimulang magpropesiya hinggil sa lahat ng mag-anak sa mundo, nagsasabing: Purihin ang pangalan ng Diyos, sapagkat dahil sa paglabag ko ang aking mga mata ay namulat, at sa buhay na ito ako ay makatatamo ng kagalakan, at muli sa laman aking makikita ang Diyos."
                },
                {
                    "number": 11,
                    "text": "At si Eva, na kanyang asawa, ay narinig ang lahat ng bagay na ito at natuwa, nagsasabing: Kung hindi dahil sa ating paglabag tayo sana ay hindi nagkaroon ng mga binhi, at kailanman ay hindi nalaman ang mabuti at masama, at ang kagalakan ng ating pagkakatubos, at ang buhay na walang hanggan na ibinibigay ng Diyos sa lahat ng masunurin."
                },
                {
                    "number": 12,
                    "text": "At pinapurihan nina Adan at Eva ang pangalan ng Diyos, at ipinaalam nila ang lahat ng bagay sa kanilang mga anak na lalaki at babae."
                },
                {
                    "number": 13,
                    "text": "At si Satanas ay nakihalubilo sa kanila, nagsasabing: Ako rin ay isang anak ng Diyos; at kanyang inutusan sila, nagsasabing: Huwag ninyo itong paniwalaan; at sila ay hindi naniwala rito, at kanilang minahal si Satanas nang higit pa sa Diyos. At magmula sa araw na yaon ang mga tao ay nagsimulang maging makamundo, mahalay, at mala-diyablo."
                },
                {
                    "number": 14,
                    "text": "At ang Panginoong Diyos ay nanawagan sa mga tao sa pamamagitan ng Espiritu Santo sa lahat ng dako at nag-utos sa kanila na sila ay nararapat na magsipagsisi;"
                },
                {
                    "number": 15,
                    "text": "At kasindami ng mga maniniwala sa Anak, at magsisisi ng kanilang mga kasalanan ay maliligtas; at kasindami ng mga hindi maniniwala at hindi magsisisi ay parurusahan; at ang mga salita ay namutawi sa bibig ng Diyos sa isang matibay na kautusan; anupa’t ang mga ito ay kinakailangang matupad."
                },
                {
                    "number": 16,
                    "text": "At si Adan at si Eva, na kanyang asawa, ay hindi tumigil sa pagtawag sa Diyos. At nakilala ni Adan si Eva, na kanyang asawa, at siya ay naglihi at isinilang si Cain, at nagsabi: Pinagkalooban ako ng isang anak na lalaki ng Panginoon; kaya nga, hindi niya maaaring itatwa ang kanyang mga salita. Subalit masdan, si Cain ay hindi nakinig, sinasabing: Sino ang Panginoon na nararapat ko siyang makilala?"
                },
                {
                    "number": 17,
                    "text": "At siya ay muling naglihi at isinilang si Abel na kanyang kapatid. At si Abel ay nakinig sa tinig ng Panginoon. At si Abel ay isang tagapag-alaga ng tupa, samantalang si Cain ay isang tagapagbungkal ng lupa."
                },
                {
                    "number": 18,
                    "text": "At minahal ni Cain si Satanas nang higit sa Diyos. At si Satanas ay nag-utos sa kanya, sinasabing: Maghandog ka sa Panginoon."
                },
                {
                    "number": 19,
                    "text": "At sa paglipas ng panahon nangyari na nagdala si Cain ng isang handog na mga bunga ng lupa sa Panginoon."
                },
                {
                    "number": 20,
                    "text": "At nagdala rin naman si Abel ng mga panganay ng kanyang kawan, at ng taba niyaon. At isinaalang-alang ng Panginoon si Abel, at ang kanyang handog."
                },
                {
                    "number": 21,
                    "text": "Datapwat hindi isinaalang-alang si Cain at ang kanyang handog. Ngayon, alam ito ni Satanas, at ito ay ikinasiya niya. At napoot nang labis si Cain, at namanglaw ang kanyang mukha."
                },
                {
                    "number": 22,
                    "text": "At sinabi ng Panginoon kay Cain: Bakit ka napopoot? Bakit nagdilim ang iyong mukha?"
                },
                {
                    "number": 23,
                    "text": "Kung ikaw ay gumawa ng mabuti, ikaw ay tatanggapin. At kung hindi ka gumawa ng mabuti, ay nag-aabang ang kasalanan sa pintuan, at si Satanas ay nagnanasa na maangkin ka; at maliban kung ikaw ay makikinig sa aking mga kautusan, akin kitang pababayaan, at mangyayari sa iyo alinsunod sa kanyang naisin. At ikaw ang papanginoonin niya;"
                },
                {
                    "number": 24,
                    "text": "Sapagkat simula sa oras na ito, ikaw ang magiging ama ng kanyang mga kasinungalingan; ikaw ay tatawaging Kapahamakan; sapagkat ikaw ay naroon din bago pa ang daigdig."
                },
                {
                    "number": 25,
                    "text": "At ito ang sasabihin sa panahong darating—Na ang mga karumal-dumal na gawaing ito ay mayroon na mula pa kay Cain; sapagkat kanyang tinanggihan ang dakilang payo na nagmula sa Diyos; at ito ay isang sumpa na aking ipapataw sa iyo, maliban kung ikaw ay magsisisi."
                },
                {
                    "number": 26,
                    "text": "At si Cain ay napoot, at hindi na nakinig pang muli sa tinig ng Panginoon, ni kay Abel, na kanyang kapatid, na lumakad sa kabanalan sa harapan ng Panginoon."
                },
                {
                    "number": 27,
                    "text": "At si Adan at ang kanyang asawa ay nagdalamhati sa harapan ng Panginoon, dahil kay Cain at sa kanyang mga kapatid."
                },
                {
                    "number": 28,
                    "text": "At ito ay nangyari na, na kumuha si Cain ng isa sa mga anak na babae ng kanyang mga kapatid na lalaki upang maging asawa, at kanilang minahal si Satanas nang higit pa sa Diyos."
                },
                {
                    "number": 29,
                    "text": "At sinabi ni Satanas kay Cain: Sumumpa sa akin sa pamamagitan ng iyong lalamunan, at kung ipagsasabi mo ito, ikaw ay mamamatay; at pasumpain ang iyong mga kapatid sa pamamagitan ng kanilang mga ulo, at sa buhay na Diyos, na ito ay hindi nila ipagsasabi; sapagkat kung kanilang ipagsasabi ito, sila ay walang pagsalang mamamatay; at ito ay upang hindi ito malaman ng iyong ama; at sa araw na ito ay ibibigay ko ang iyong kapatid na si Abel sa iyong mga kamay."
                },
                {
                    "number": 30,
                    "text": "At si Satanas ay nanumpa kay Cain na gagawin niya ang naaalinsunod sa kanyang mga utos. At lahat ng bagay na ito ay ginawa nang lihim."
                },
                {
                    "number": 31,
                    "text": "At sinabi ni Cain: Tunay na ako si Mahan, ang panginoon ng malaking lihim na ito, upang ako ay makapaslang at makinabang. Anupa’t si Cain ay tinawag na Panginoong Mahan, at siya ay nagmapuri sa kanyang kasamaan."
                },
                {
                    "number": 32,
                    "text": "At si Cain ay nagtungo sa parang at nakipag-usap si Cain kay Abel, na kanyang kapatid. At ito ay nangyari, na habang sila ay nasa parang, naghimagsik si Cain laban kay Abel, na kanyang kapatid, at siya’y pinatay."
                },
                {
                    "number": 33,
                    "text": "At si Cain ay nagmalaki sa yaong kanyang ginawa, sinasabing: Ako ay malaya na; tunay na ang mga kawan ng aking kapatid ay mahuhulog sa aking mga kamay."
                },
                {
                    "number": 34,
                    "text": "At sinabi ng Panginoon kay Cain: Saan naroon si Abel, na iyong kapatid? At sinabi niya: Hindi ko nalalaman. Ako ba ay tagapagbantay ng aking kapatid?"
                },
                {
                    "number": 35,
                    "text": "At sinabi ng Panginoon: Ano itong ginawa mo? Ang tinig ng dugo ng iyong kapatid ay dumadaing sa akin mula sa lupa."
                },
                {
                    "number": 36,
                    "text": "At ngayon, susumpain ka sa lupa na nagbuka ng kanyang bibig upang tanggapin ang dugo ng iyong kapatid mula sa iyong kamay."
                },
                {
                    "number": 37,
                    "text": "Sa pagbubungkal mo ng lupa, ay di na niya ibibigay mula ngayon sa iyo ang kanyang lakas. Ikaw ay magiging isang takas at hampas-lupa sa mundo."
                },
                {
                    "number": 38,
                    "text": "At sinabi ni Cain sa Panginoon: Tinukso ako ni Satanas dahil sa kawan ng aking kapatid. At ako ay napoot din; sapagkat inyong tinanggap ang kanyang handog at ang sa akin ay hindi; ang aking kaparusahan ay higit kaysa mababata ko."
                },
                {
                    "number": 39,
                    "text": "Masdan, ako ay itinataboy ninyo ngayon mula sa harapan ng Panginoon, at mula sa inyong harapan ako ay matatago; at ako ay magiging isang takas at hampas-lupa sa mundo; at ito ay mangyayari, na siya na makasusumpong sa akin ay papatayin ako, dahil sa aking mga kasamaan, sapagkat ang mga bagay na ito ay hindi natatago sa Panginoon."
                },
                {
                    "number": 40,
                    "text": "At ako, ang Panginoon ay nagsabi sa kanya: Sinumang pumatay sa iyo, ay makapitong gagantihan siya. At ako, ang Panginoon, ay naglagay ng isang tanda kay Cain, nang hindi siya patayin ng sinumang makasumpong sa kanya."
                },
                {
                    "number": 41,
                    "text": "At pinagsarhan si Cain sa harapan ng Panginoon, at kasama ang kanyang asawa at marami sa kanyang mga kapatid ay nanirahan sa lupain ng Nod, sa silangan ng Eden."
                },
                {
                    "number": 42,
                    "text": "At nakilala ni Cain ang kanyang asawa, at siya ay naglihi at isinilang si Enoc, at siya rin ay nagkaroon ng maraming anak na lalaki at babae. At siya ay nagtayo ng isang lunsod, at tinawag niya ang lunsod alinsunod sa pangalan ng kanyang anak na lalaki, na si Enoc."
                },
                {
                    "number": 43,
                    "text": "At isinilang kay Enoc si Irad, at iba pang mga anak na lalaki at babae. At isinilang kay Irad si Mehujael, at iba pang mga anak na lalaki at babae. At isinilang kay Mehujael si Metusael, at iba pang mga anak na lalaki at babae. At isinilang kay Metusael si Lamec."
                },
                {
                    "number": 44,
                    "text": "At si Lamec ay nag-asawa ng dalawa; ang pangalan ng isa ay Ada, at ang pangalan ng isa pa ay Zilla."
                },
                {
                    "number": 45,
                    "text": "At isinilang ni Ada si Jabal; na siyang naging ama ng nangagsisitahan sa mga tolda, at sila ay mga tagapag-alaga ng mga hayop; at ang pangalan ng kanyang kapatid na lalaki ay Jubal, na siyang ama ng lahat ng tumutugtog ng alpa at flauta."
                },
                {
                    "number": 46,
                    "text": "At si Zilla, isinilang naman niya si Tubal Cain, na isang mamamanday ng lahat ng kagamitang tanso at bakal. At ang kapatid na babae ni Tubal Cain ay tinawag na Naama."
                },
                {
                    "number": 47,
                    "text": "At sinabi ni Lamec sa kanyang mga asawa, kina Ada at Zilla: Pakinggan ninyo ang aking tinig, kayong mga asawa ni Lamec, makinig sa aking salaysay; sapagkat pumatay ako ng isang tao sa aking ikasusugat, at ng isang binata sa aking ikasasakit."
                },
                {
                    "number": 48,
                    "text": "Kung makapitong gagantihan si Cain, tunay na si Lamec ay makapitumpu at pito;"
                },
                {
                    "number": 49,
                    "text": "Sapagkat si Lamec sa pakikipagtipan kay Satanas, alinsunod sa pamamaraan ni Cain, kung saan siya ay naging Panginoong Mahan, panginoon ng malaking lihim na ibinigay kay Cain ni Satanas; at si Irad, na anak na lalaki ni Enoc, na nakaaalam ng kanilang lihim, ay nagsimulang ipahayag ito sa mga anak na lalaki ni Adan;"
                },
                {
                    "number": 50,
                    "text": "Dahil dito, si Lamec, sa galit, ay pinatay siya, hindi katulad ni Cain, sa kanyang kapatid na si Abel, upang makakuha ng pakinabang kundi kanyang pinatay siya dahil sa sumpa."
                },
                {
                    "number": 51,
                    "text": "Sapagkat, mula noong mga araw ni Cain, ay mayroon nang lihim na pakikipagsabwatan, at ang kanilang mga gawain ay nasa dilim, at kanilang nakikilala ang bawat tao na kanyang kapatid."
                },
                {
                    "number": 52,
                    "text": "Dahil dito isinumpa ng Panginoon si Lamec, at ang kanyang sambahayan, at silang lahat na nakipagtipan kay Satanas; sapagkat hindi nila sinunod ang mga kautusan ng Diyos, at ito ay hindi ikinalugod ng Diyos, at siya ay hindi naglingkod sa kanila, at ang kanilang mga gawain ay karumal-dumal, at nagsimulang lumaganap sa lahat ng anak na lalaki ng tao. At ito ay nasa mga anak na lalaki ng tao."
                },
                {
                    "number": 53,
                    "text": "At sa mga anak na babae ng tao ang mga bagay na ito ay hindi sinabi, sapagkat yaong si Lamec ay sinabi ang lihim sa kanyang mga asawa, at sila ay naghimagsik laban sa kanya, at ipinahayag ang mga bagay na ito sa paligid, at hindi mga naawa;"
                },
                {
                    "number": 54,
                    "text": "Dahil dito si Lamec ay kinamuhian, at pinalayas, at hindi na nakihalubilo sa mga anak na lalaki ng tao, na baka siya ay mamatay."
                },
                {
                    "number": 55,
                    "text": "At sa gayon ang mga gawain ng kadiliman ay nagsimulang mangibabaw sa lahat ng anak na lalaki ng tao."
                },
                {
                    "number": 56,
                    "text": "At isinumpa ng Diyos ang lupa ng isang matinding sumpa, at nagalit sa masasama, sa lahat ng anak na lalaki ng tao na kanyang nilikha;"
                },
                {
                    "number": 57,
                    "text": "Sapagkat sila ay ayaw makinig sa kanyang tinig, ni maniwala sa kanyang Bugtong na Anak, maging sa kanya na ipinahayag niya na paparito sa kalagitnaan ng panahon, na siyang inihanda bago pa ang pagkakatatag ng daigdig."
                },
                {
                    "number": 58,
                    "text": "At sa gayon sinimulang ipangaral ang Ebanghelyo, mula sa simula, na ipinahayag ng mga banal na anghel na isinugo mula sa kinaroroonan ng Diyos, at sa pamamagitan ng kanyang sariling tinig, at sa pamamagitan ng kaloob na Espiritu Santo."
                },
                {
                    "number": 59,
                    "text": "At sa gayon pinagtibay kay Adan ang lahat ng bagay, sa pamamagitan ng isang banal na ordenansa, at ang Ebanghelyo ay ipinangaral, at isang utos ang ipinadala, na ito ay nararapat na manatili sa daigdig, hanggang sa wakas niyon; at gayon nga ito. Amen."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Moises 6",
            "data_type": "chapter",
            "chapter_name": "Kabanata 6",
            "chapter_summary": [
                "Ang mga binhi ni Adan ay nag-ingat ng isang aklat ng alaala—Ang kanyang mabubuting angkan ay nangaral ng pagsisisi—Ipinakita ng Diyos ang kanyang sarili kay Enoc—Ipinangaral ni Enoc ang ebanghelyo—Ang plano ng kaligtasan ay inihayag kay Adan—Siya ay tumanggap ng binyag at pagkasaserdote."
            ],
            "subtitle": [
                "(Nobyembre–Disyembre 1830)"
            ],
            "verses": [
                {
                    "number": 1,
                    "text": "At si Adan ay nakinig sa tinig ng Diyos, at nanawagan sa kanyang mga anak na lalaki na magsisi."
                },
                {
                    "number": 2,
                    "text": "At nakilala ni Adan muli ang kanyang asawa, at siya ay nagsilang ng isang lalaki, at tinawag niya ang kanyang pangalan na Set. At pinapurihan ni Adan ang pangalan ng Diyos; sapagkat kanyang sinabi: Ang Diyos ay nagtalaga sa akin ng isa pang anak, na kapalit ni Abel, na pinatay ni Cain."
                },
                {
                    "number": 3,
                    "text": "At inihayag ng Diyos ang kanyang sarili kay Set, at siya ay hindi naghimagsik, kundi nag-alay ng isang karapat-dapat na hain, tulad ng kanyang kapatid na si Abel. At sa kanya rin ay isinilang ang isang anak na lalaki, at kanyang tinawag ang kanyang pangalang Enos."
                },
                {
                    "number": 4,
                    "text": "At doon nagsimulang manawagan ang mga taong ito sa pangalan ng Panginoon, at pinagpala sila ng Panginoon;"
                },
                {
                    "number": 5,
                    "text": "At isang aklat ng alaala ang iningatan, na natatala, sa wika ni Adan, sapagkat ito ay ibinigay sa kasindami ng nanawagan sa Diyos upang sumulat sa pamamagitan ng diwa ng inspirasyon;"
                },
                {
                    "number": 6,
                    "text": "At sa pamamagitan nito ang kanilang mga anak ay tinuruang magbasa at magsulat, na nagtataglay ng isang wikang dalisay at malinis."
                },
                {
                    "number": 7,
                    "text": "Ngayon, ang Pagkasaserdote ring ito, na naroroon na sa simula pa ay siya ring naroroon sa wakas ng daigdig."
                },
                {
                    "number": 8,
                    "text": "Ngayon, ang propesiyang ito ay sinabi ni Adan, habang siya ay pinakikilos ng Espiritu Santo, at isang talaangkanan ang iningatan ng mga anak ng Diyos. At ito ang aklat ng mga salinlahi ni Adan, nagsasabing: Sa araw na lalangin ng Diyos ang tao, sa wangis ng Diyos kanyang nilikha siya;"
                },
                {
                    "number": 9,
                    "text": "Sa larawan ng kanyang sariling katawan, lalaki at babae, kanyang nilalang sila, at pinagpala sila, at tinawag na Adan ang kanilang pangalan, sa araw na sila ay lalangin at naging mga kaluluwang may buhay sa lupa sa tungtungan ng Diyos."
                },
                {
                    "number": 10,
                    "text": "At nabuhay si Adan nang isandaan at tatlumpung taon, at nagkaanak ng isang lalaki sa kanyang wangis, na ayon sa kanyang sariling larawan, at tinawag ang kanyang pangalang Set."
                },
                {
                    "number": 11,
                    "text": "At ang mga araw ni Adan, pagkatapos maisilang sa kanya si Set, ay walong daang taon, at nagkaroon siya ng maraming anak na lalaki at babae;"
                },
                {
                    "number": 12,
                    "text": "At ang lahat ng araw na nabuhay si Adan ay siyam na raan at tatlumpung taon, at siya ay namatay."
                },
                {
                    "number": 13,
                    "text": "Si Set ay nabuhay nang isandaan at limang taon, at isinilang si Enos, at nagpropesiya sa lahat ng kanyang mga araw, at tinuruan ang kanyang anak na si Enos sa mga landas ng Diyos; dahil dito nagpropesiya rin si Enos."
                },
                {
                    "number": 14,
                    "text": "At nabuhay si Set, pagkatapos na maisilang sa kanya si Enos, ng walong daan at pitong taon, at nagkaroon ng maraming anak na lalaki at babae."
                },
                {
                    "number": 15,
                    "text": "At ang mga anak ng tao ay napakarami sa balat ng lupa. At sa mga araw na yaon, si Satanas ay may malaking kapangyarihan sa mga tao, at nagpaalab sa kanilang mga puso; at magmula noon ay nagkaroon ng mga digmaan at pagdanak ng dugo; at ang kamay ng isang tao ay laban sa kanyang sariling kapatid, sa pagpapataw ng kamatayan, dahil sa mga lihim na gawain, na naghahangad ng kapangyarihan."
                },
                {
                    "number": 16,
                    "text": "Ang lahat ng araw ni Set ay siyam na raan at labindalawang taon, at siya ay namatay."
                },
                {
                    "number": 17,
                    "text": "At si Enos ay nabuhay ng siyamnapung taon, at isinilang si Cainan. At si Enos at ang labi ng mga tao ng Diyos ay lumabas sa lupain, na tinawag na Shulon, at nanirahan sa isang lupang pangako, na kanyang tinawag alinsunod sa kanyang sariling anak na lalaki, na kanyang pinangalanang Cainan."
                },
                {
                    "number": 18,
                    "text": "At nabuhay si Enos, pagkatapos maisilang sa kanya si Cainan, ng walong daan at labinlimang taon, at nagkaroon ng maraming anak na lalaki at babae. At ang lahat ng araw ni Enos ay siyam na raan at limang taon, at siya ay namatay."
                },
                {
                    "number": 19,
                    "text": "At nabuhay si Cainan nang pitumpung taon, at isinilang si Mahalaleel; at nabuhay si Cainan pagkatapos maisilang sa kanya si Mahalaleel ng walong daan at apatnapung taon, at nagkaroon ng mga anak na lalaki at babae. At ang lahat ng araw ni Cainan ay siyam na raan at sampung taon, at siya ay namatay."
                },
                {
                    "number": 20,
                    "text": "At nabuhay si Mahalaleel ng animnapu’t limang taon, at isinilang si Jared; at nabuhay si Mahalaleel, pagkatapos maisilang sa kanya si Jared, ng walong daan at tatlumpung taon, at nagkaroon ng mga anak na lalaki at babae. At ang lahat ng araw ni Mahalaleel ay walong daan at siyamnapu’t limang taon, at siya ay namatay."
                },
                {
                    "number": 21,
                    "text": "At nabuhay si Jared ng isandaan at animnapu’t dalawang taon, at isinilang si Enoc; at nabuhay si Jared, pagkatapos na maisilang sa kanya si Enoc, ng walong daang taon, at nagkaroon ng mga anak na lalaki at babae. At tinuruan ni Jared si Enoc sa lahat ng landas ng Diyos."
                },
                {
                    "number": 22,
                    "text": "At ito ang talaangkanan ng mga anak na lalaki ni Adan, na anak na lalaki ng Diyos, kung kanino ang Diyos, nakipag-usap."
                },
                {
                    "number": 23,
                    "text": "At sila ay mga mangangaral ng kabutihan, at nangusap at nagpropesiya, at nanawagan sa lahat ng tao, sa lahat ng dako, na magsipagsisi; at ang pananampalataya ay itinuro sa mga anak ng tao."
                },
                {
                    "number": 24,
                    "text": "At ito ay nangyari na ang lahat ng araw ni Jared ay siyam na raan at animnapu’t dalawang taon, at siya ay namatay."
                },
                {
                    "number": 25,
                    "text": "At nabuhay si Enoc ng animnapu’t limang taon, at isinilang sa kanya si Matusalem."
                },
                {
                    "number": 26,
                    "text": "At ito ay nangyari na si Enoc ay naglakbay sa lupain, sa mga tao; at habang siya ay naglalakbay, ang Espiritu ng Diyos ay bumaba mula sa langit, at nanahan sa kanya."
                },
                {
                    "number": 27,
                    "text": "At siya ay nakarinig ng isang tinig mula sa langit, nagsasabing: Enoc, aking anak, magpropesiya sa mga taong ito, at sabihin sa kanila—Magsisi, sapagkat ganito ang wika ng Panginoon: Ako ay nagagalit sa mga taong ito, at ang aking matinding galit ay nagsusumiklab laban sa kanila; sapagkat ang kanilang mga puso ay nagsitigas, at ang kanilang mga tainga ay bahagya nang makarinig, at ang kanilang mga mata ay hindi makakita sa malayo;"
                },
                {
                    "number": 28,
                    "text": "At sa maraming salinlahing ito, mula pa sa araw na aking nilalang sila, sila ay mga naligaw, at itinatwa ako, at hinangad ang kanilang sariling mga payo sa dilim; at sa kanilang sariling mga karumal-dumal na gawain sila ay bumalangkas ng mga pagpaslang, at hindi sinunod ang mga kautusan, na aking ibinigay sa kanilang amang si Adan."
                },
                {
                    "number": 29,
                    "text": "Dahil dito, isinumpa nila ang kanilang sarili, at, sa pamamagitan ng kanilang mga sumpa, dinala nila ang kanilang sarili sa kamatayan; at isang impiyerno ang aking inihanda para sa kanila, kung sila ay hindi magsisisi;"
                },
                {
                    "number": 30,
                    "text": "At ito ay isang kautusan, na ipinadala ko sa simula ng daigdig, mula sa aking sariling bibig, mula sa pagkakatatag niyon, at sa pamamagitan ng mga bibig ng aking mga tagapaglingkod, na iyong mga ama, ay akin nang iniutos ito, maging ganito ito ay ipadadala sa daigdig, hanggang sa mga hangganan niyon."
                },
                {
                    "number": 31,
                    "text": "At nang marinig ni Enoc ang mga salitang ito, kanyang iniyukod ang sarili sa lupa, sa harapan ng Panginoon, at nangusap, sa harapan ng Panginoon, nagsasabing: Bakit ako naging kalugud-lugod sa inyong paningin, at ako ay isang bata lamang, at kinamumuhian ako ng lahat ng tao; sapagkat mabagal ako sa pagsasalita; dahil dito, ako ba ay inyong tagapaglingkod?"
                },
                {
                    "number": 32,
                    "text": "At sinabi ng Panginoon kay Enoc: Humayo at gawin mo gaya ng aking ipinag-utos sa iyo, at walang taong mananakit sa iyo. Ibuka mo ang iyong bibig, at ito ay mapupuno, at akin kitang bibigyan ng sasabihin, sapagkat ang lahat ng laman ay nasa aking mga kamay, at aking gagawin ang inaakala kong makabubuti."
                },
                {
                    "number": 33,
                    "text": "Sabihin sa mga taong ito: Piliin ninyo sa araw na ito, na paglingkuran ang Panginoong Diyos na lumikha sa inyo."
                },
                {
                    "number": 34,
                    "text": "Masdan, ang aking Espiritu ay nasa iyo, dahil dito ang lahat ng iyong salita ay pangangatwiranan ko; at ang mga bundok ay maglalaho sa harapan mo, at ang mga ilog ay liliko mula sa pinag-aagusan nito; at ikaw ay mananahan sa akin, at ako sa iyo; kaya nga, lumakad kang kasama ko."
                },
                {
                    "number": 35,
                    "text": "At ang Panginoon ay nangusap kay Enoc at sinabi sa kanya: Pahiran mo ang iyong mga mata ng putik, at hugasan ang mga ito, at ikaw ay makakikita. At kanya ngang ginawa."
                },
                {
                    "number": 36,
                    "text": "At kanyang namasdan ang mga espiritung nilalang ng Diyos; at kanya ring namasdan ang mga bagay na hindi nakikita nang likas na mata; at magmula noon ay lumaganap ang kasabihan sa buong lupain: Nagbangon ang Panginoon ng isang tagakita sa kanyang mga tao."
                },
                {
                    "number": 37,
                    "text": "At ito ay nangyari na si Enoc ay humayo sa lupain, sa mga tao, tumatayo sa mga burol at sa matataas na lugar, at nangaral sa malakas na tinig, nagpapatotoo laban sa kanilang mga gawain; at ang lahat ng tao ay nasaktan dahil sa kanya."
                },
                {
                    "number": 38,
                    "text": "At sila ay nagsihayo upang makinig sa kanya, sa matataas na lugar, nagsasabi sa mga tagapag-ingat ng mga tolda: Manatili kayo rito at ingatan ang mga tolda, habang kami ay magtutungo sa dako roon upang mamalas ang tagakita, sapagkat siya ay nagpopropesiya, at may kakaibang nangyayari sa lupain; isang baliw na lalaki ang humalubilo sa atin."
                },
                {
                    "number": 39,
                    "text": "At ito ay nangyari na nang kanilang marinig siya, walang taong sumaling sa kanya; sapagkat nanaig ang takot sa lahat ng nakarinig sa kanya; sapagkat siya ay lumakad na kasama ang Diyos."
                },
                {
                    "number": 40,
                    "text": "At may lumapit na isang lalaki sa kanya, na ang pangalan ay Mahijah, at sinabi sa kanya: Sabihin mo sa amin nang maliwanag kung sino ka, at kung saan ka nanggaling?"
                },
                {
                    "number": 41,
                    "text": "At kanyang sinabi sa kanila: Ako ay nanggaling sa lupain ng Cainan, na lupain ng aking mga ama, isang lupain ng kabutihan hanggang sa araw na ito. At tinuruan ako ng aking ama sa lahat ng landas ng Diyos."
                },
                {
                    "number": 42,
                    "text": "At ito ay nangyari na, na habang ako ay naglalakbay mula sa lupain ng Cainan, sa may silangang dagat, ako ay nakamalas ng isang pangitain; at dinggin, ang kalangitan ay nakita ko, at ang Panginoon ay nakipag-usap sa akin, at binigyan ako ng kautusan; kaya, dahil dito, bilang pagsunod sa kautusan, aking sinasabi ang mga salitang ito."
                },
                {
                    "number": 43,
                    "text": "At si Enoc ay nagpatuloy sa kanyang pagsasalita, nagsasabing: Ang Panginoon na siyang nakipag-usap sa akin, ay siya ring Diyos ng langit, at siya ang aking Diyos, at inyong Diyos, at kayo ay aking mga kapatid, at bakit kayo nagpapayo sa inyong sarili, at itinatatwa ang Diyos ng langit?"
                },
                {
                    "number": 44,
                    "text": "Ang kalangitan ay nilikha niya; ang mundo ay kanyang tungtungan ng paa; at ang mga saligan niyon ay kanya. Masdan, kanyang inilatag ito, maraming tao ang kanyang dinala sa ibabaw niyon."
                },
                {
                    "number": 45,
                    "text": "At ang kamatayan ay sumapit sa ating mga ama; gayon pa man kilala natin sila, at hindi maitatatwa, at maging ang una sa lahat ay ating kilala, maging si Adan."
                },
                {
                    "number": 46,
                    "text": "Sapagkat isang aklat ng alaala ang ating isinulat sa atin, alinsunod sa huwarang ibinigay ng daliri ng Diyos; at ito ay ibinigay sa ating sariling wika."
                },
                {
                    "number": 47,
                    "text": "At habang si Enoc ay nangungusap ng mga salita ng Diyos, ang mga tao ay nanginig, at hindi sila nakatagal sa kanyang harapan."
                },
                {
                    "number": 48,
                    "text": "At kanyang sinabi sa kanila: Sapagkat si Adan ay nahulog, tayo ay nagkagayon; at dahil sa kanyang pagkahulog ay sumapit ang kamatayan; at tayo ay naging kasalo ng kalungkutan at kapighatian."
                },
                {
                    "number": 49,
                    "text": "Masdan si Satanas ay humalubilo sa mga anak ng tao, at tinukso silang sambahin siya; at ang mga tao ay naging makamundo, mahalay, at maladiyablo, at pinagsarhan mula sa kinaroroonan ng Diyos."
                },
                {
                    "number": 50,
                    "text": "Subalit ipinaalam ng Diyos sa ating mga ama na ang lahat ng tao ay kinakailangang magsisi."
                },
                {
                    "number": 51,
                    "text": "At tinawag niya ang ating amang si Adan sa pamamagitan ng kanyang sariling tinig, nagsasabing: Ako ang Diyos; ako ang lumikha ng daigdig, at ng mga tao bago pa sila napasalaman."
                },
                {
                    "number": 52,
                    "text": "At kanya ring sinabi sa kanya: Kung ikaw ay babaling sa akin, at makikinig sa aking tinig, at maniniwala, at magsisisi sa lahat ng iyong paglabag, at magpapabinyag, maging sa tubig, sa pangalan ng aking Bugtong na Anak, na puspos ng biyaya at katotohanan, na si Jesucristo, ang tanging pangalang ibibigay sa silong ng langit, kung saan ang kaligtasan ay sasapit sa mga anak ng tao, ikaw ay tatanggap ng kaloob na Espiritu Santo, hinihiling ang lahat ng bagay sa kanyang pangalan, at kung ano man ang iyong hihilingin, ito ay ibibigay sa iyo."
                },
                {
                    "number": 53,
                    "text": "At ang ating amang si Adan ay nangusap sa Panginoon, at nagsabi: Bakit kinakailangang ang tao ay magsisi at magpabinyag sa tubig? At sinabi ng Panginoon kay Adan: Masdan, pinatawad kita sa iyong paglabag sa Halamanan ng Eden."
                },
                {
                    "number": 54,
                    "text": "Dahil dito lumaganap ang kasabihan sa lahat ng dako, sa mga tao, na ang Anak ng Diyos ang nagbayad-sala sa kauna-unahang pagkakasala, kung saan ang mga kasalanan ng mga magulang ay hindi maaaring ipasagot sa mga ulo ng mga anak, sapagkat sila ay buo mula pa sa pagkakatatag ng daigdig."
                },
                {
                    "number": 55,
                    "text": "At ang Panginoon ay nangusap kay Adan, nagsasabing: Yayamang ang iyong mga anak ay ipinaglihi sa kasalanan, maging kapag sila ay magsimula nang lumaki, ang kasalanan ay nabubuo sa kanilang mga puso, at kanilang matitikman ang pait, upang kanilang matutuhang pahalagahan ang mabuti."
                },
                {
                    "number": 56,
                    "text": "At ibinigay sa kanila na malaman ang mabuti sa masama; anupa’t sila ay malayang makapipili sa kanilang sarili, at ako ay nagbigay sa iyo ng isa pang batas at kautusan."
                },
                {
                    "number": 57,
                    "text": "Dahil dito, ituro ito sa iyong mga anak, na ang lahat ng tao, sa lahat ng dako, ay kinakailangang magsisi, o sila sa anumang paraan ay hindi makamamana ng kaharian ng Diyos, sapagkat walang maruming bagay ang makatatahan doon, o makatatahan sa kanyang kinaroroonan; sapagkat, sa wika ni Adan, Tao ng Kabanalan ang kanyang pangalan, at ang pangalan ng kanyang Bugtong na Anak ay Anak ng Tao, maging si Jesucristo, isang makatarungang Hukom, na paparito sa kalagitnaan ng panahon."
                },
                {
                    "number": 58,
                    "text": "Samakatwid, ako ay nagbibigay sa iyo ng isang kautusan, na malayang ituro ang mga bagay na ito sa iyong mga anak, nagsasabing:"
                },
                {
                    "number": 59,
                    "text": "Dahil sa paglabag ay sumapit ang pagkahulog, kung aling pagkahulog ay nagdala ng kamatayan, at yayamang kayo ay isinilang sa daigdig sa pamamagitan ng tubig, at dugo, at ng espiritu, na aking nilikha, at sa gayon ang alabok ay naging isang kaluluwang may buhay, gayon man kayo ay kinakailangang isilang na muli sa kaharian ng langit, sa tubig, at sa Espiritu, at malinisan sa pamamagitan ng dugo, maging ng dugo ng aking Bugtong na Anak; upang kayo ay mapabanal mula sa lahat ng kasalanan, at magtamasa ng mga salita ng buhay na walang hanggan sa daigdig na ito, at buhay na walang hanggan sa daigdig na darating, maging ang walang kamatayang kaluwalhatian;"
                },
                {
                    "number": 60,
                    "text": "Sapagkat sa pamamagitan ng tubig inyong sinusunod ang kautusan; sa pamamagitan ng Espiritu, kayo ay binibigyang-katwiran, at sa pamamagitan ng dugo kayo ay pinababanal;"
                },
                {
                    "number": 61,
                    "text": "Anupa’t ito ay ibinigay upang manatili sa inyo; ang patotoo ng langit; ang Mang-aaliw; ang mga mapagpayapang bagay ng kawalang-kamatayang kaluwalhatian; ang katotohanan ng lahat ng bagay; yaong nagpapasigla sa lahat ng bagay, na nagbibigay-buhay sa lahat ng bagay; na nakaaalam ng lahat ng bagay, at nagtataglay ng lahat ng kapangyarihan alinsunod sa karunungan, awa, katotohanan, katarungan, at kahatulan."
                },
                {
                    "number": 62,
                    "text": "At ngayon, masdan, sinasabi ko sa iyo: Ito ang plano ng kaligtasan sa lahat ng tao, sa pamamagitan ng dugo ng aking Bugtong na Anak, na paparito sa kalagitnaan ng panahon."
                },
                {
                    "number": 63,
                    "text": "At masdan, ang lahat ng bagay ay may kani-kanyang kahalintulad, at ang lahat ng bagay ay nilalang at nilikha upang magpatotoo sa akin, kapwa mga bagay na temporal, at mga bagay na espirituwal; mga bagay na nasa langit sa itaas, at mga bagay na nasa lupa, at mga bagay na nasa loob ng lupa, at mga bagay na nasa ilalim ng lupa, kapwa sa itaas at sa ilalim: lahat ng bagay ay nagpapatotoo sa akin."
                },
                {
                    "number": 64,
                    "text": "At ito ay nangyari na, nang ang Panginoon ay nakipag-usap kay Adan, na ating ama, na si Adan ay nagsumamo sa Panginoon, at siya ay tinangay ng Espiritu ng Panginoon, at dinala sa tubig, at inilubog sa tubig, at iniahon mula sa tubig."
                },
                {
                    "number": 65,
                    "text": "At sa gayon siya nabinyagan, at ang Espiritu ng Diyos ay napasakanya, at sa gayon siya isinilang sa Espiritu, at nabuhay ang panloob na pagkatao."
                },
                {
                    "number": 66,
                    "text": "At siya ay nakarinig ng isang tinig mula sa langit, nagsasabing: Ikaw ay nabinyagan ng apoy at ng Espiritu Santo. Ito ang patotoo ng Ama, at ng Anak, magmula ngayon at magpakailanman;"
                },
                {
                    "number": 67,
                    "text": "At ikaw ay alinsunod sa orden niya na walang simula ng mga araw o wakas ng mga taon, mula sa lahat ng kawalang-hanggan hanggang sa lahat ng kawalang-hanggan."
                },
                {
                    "number": 68,
                    "text": "Masdan, ikaw ay kaisa ko, isang anak ng Diyos; at sa gayon maaaring ang lahat ay maging aking mga anak. Amen."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Moises 7",
            "data_type": "chapter",
            "chapter_name": "Kabanata 7",
            "chapter_summary": [
                "Si Enoc ay nagturo, pinamunuan ang mga tao, tininag ang mga bundok—Ang lunsod ng Sion ay itinatag—Nakita ni Enoc ang pagparito ng Anak ng Tao, ang kanyang pagbabayad-sala, at ang pagkabuhay na mag-uli ng mga Banal—Kanyang nakita ang Pagpapanumbalik, ang Pagtitipon, ang Ikalawang Pagparito, at ang pagbabalik ng Sion."
            ],
            "subtitle": [
                "(Disyembre 1830)"
            ],
            "verses": [
                {
                    "number": 1,
                    "text": "At ito ay nangyari na nagpatuloy si Enoc sa kanyang pagsasalita, nagsasabing: Masdan, itinuro ng ating amang si Adan ang mga bagay na ito, at marami ang naniwala at naging mga anak ng Diyos, at marami ang hindi naniwala, at mga nasawi sa kanilang mga kasalanan, at mga tumatanaw nang may takot, sa pagdurusa, sa matinding galit ng kapootan ng Diyos na mabubuhos sa kanila."
                },
                {
                    "number": 2,
                    "text": "At mula sa panahong yaon, si Enoc ay nagsimulang magpropesiya, nagsasabi sa mga tao, na: Habang ako ay naglalakbay, at nakatayo sa dako ng Mahujah, at nagsusumamo sa Panginoon, ay may nangusap na isang tinig mula sa langit, nagsasabing—Bumalik ka at magtungo ka sa bundok ng Simeon."
                },
                {
                    "number": 3,
                    "text": "At ito ay nangyari na ako ay bumalik at umakyat sa bundok; at habang ako ay nakatindig sa bundok, aking namalas ang kalangitan na bumukas, at ako ay nabalot ng kaluwalhatian;"
                },
                {
                    "number": 4,
                    "text": "At aking nakita ang Panginoon; at siya ay nakatayo sa aking harapan, at siya ay nakipag-usap sa akin, maging gaya ng pakikipag-usap ng tao sa isa’t isa, nang harap-harapan; at kanyang sinabi sa akin: Tumingin ka, at aking ipakikita sa iyo ang daigdig sa loob ng maraming salinlahi."
                },
                {
                    "number": 5,
                    "text": "At ito ay nangyari na aking namalas sa lambak ng Shum, at masdan, maraming tao ang naninirahan sa mga tolda, na mga tao ng Shum."
                },
                {
                    "number": 6,
                    "text": "At muling sinabi sa akin ng Panginoon: Tumingin; at ako ay tumingin sa dakong hilaga, at aking namalas ang mga tao ng Canaan, na naninirahan sa mga tolda."
                },
                {
                    "number": 7,
                    "text": "At sinabi ng Panginoon sa akin: Magpropesiya; at ako ay nagpropesiya, nagsasabing: Masdan ang mga tao ng Canaan, na napakarami, ay hahayo sa digmaan laban sa mga tao ng Shum, at papatayin sila kung kaya’t sila ay ganap na malilipol; at ang mga tao ng Canaan ay maghihiwa-hiwalay sa mga pangkat sa lupain, at ang lupain ay magiging tigang at hindi magbubunga, at walang ibang taong maninirahan doon maliban sa mga tao ng Canaan;"
                },
                {
                    "number": 8,
                    "text": "Sapagkat masdan, susumpain ng Panginoon ang lupain nang matinding init, at ang pagkatigang niyon ay magpapatuloy magpakailanman; at may kaitimang pumasalahat ng anak ng Canaan, kung kaya’t sila ay kinamuhian sa lahat ng tao."
                },
                {
                    "number": 9,
                    "text": "At ito ay nangyari na sinabi sa akin ng Panginoon: Tumingin; at ako ay tumingin, at aking namalas ang lupain ng Sharon, at ang lupain ng Enoc, at ang lupain ng Omner, at ang lupain ng Heni, at ang lupain ng Sem, at ang lupain ng Haner, at ang lupain ng Hanannihah, at lahat ng naninirahan doon;"
                },
                {
                    "number": 10,
                    "text": "At sinabi sa akin ng Panginoon: Humayo sa mga taong ito, at sabihin sa kanila—Magsisi, na baka ako ay lumabas at bagabagin sila ng isang sumpa, at sila ay mamatay."
                },
                {
                    "number": 11,
                    "text": "At binigyan niya ako ng isang kautusan na ako ay nararapat magbinyag sa pangalan ng Ama, at ng Anak, na puspos ng biyaya at katotohanan, at ng Espiritu Santo, na nagpapatotoo sa Ama at sa Anak."
                },
                {
                    "number": 12,
                    "text": "At ito ay nangyari na si Enoc ay nagpatuloy sa pananawagan sa lahat ng tao, maliban sa mga tao ng Canaan, na magsisi;"
                },
                {
                    "number": 13,
                    "text": "At napakalaki ng pananampalataya ni Enoc kung kaya’t pinamunuan niya ang mga tao ng Diyos, at ang kanilang mga kaaway ay sumalakay upang makidigma laban sa kanila; at kanyang sinabi ang salita ng Panginoon, at ang lupa ay nayanig, at ang mga bundok ay natinag, maging alinsunod sa kanyang utos; at ang mga ilog ng tubig ay lumiko mula sa kanilang pinag-aagusan; at ang atungal ng mga leon ay narinig mula sa ilang; at ang lahat ng bayan ay labis na natakot, napakamakapangyarihan ng salita ni Enoc, at napakalakas ng kapangyarihan ng wikang ibinigay ng Diyos sa kanya."
                },
                {
                    "number": 14,
                    "text": "Mayroon ding lumitaw na isang lupain mula sa ilalim ng dagat, at napakalaki ng takot ng mga kaaway ng mga tao ng Diyos, kung kaya’t nagsitakas sila at tumayo sa malayo at nagtungo sa lupain na lumitaw mula sa ilalim ng dagat."
                },
                {
                    "number": 15,
                    "text": "At ang mga higante rin ng lupain ay tumayo sa malayo; at doon sumapit ang isang sumpa sa lahat ng taong lumalaban sa Diyos;"
                },
                {
                    "number": 16,
                    "text": "At magmula sa panahong yaon ay nagkaroon ng mga digmaan at pagdanak ng dugo sa kanila; subalit ang Panginoon ay dumating at nanirahang kasama ng kanyang mga tao, at sila ay namuhay sa kabutihan."
                },
                {
                    "number": 17,
                    "text": "At ang takot sa Panginoon ay napasalahat ng bayan, napakadakila ng kaluwalhatian ng Panginoon, na napasakanyang mga tao. At pinagpala ng Panginoon ang lupain, at sila ay pinagpala sa ibabaw ng mga kabundukan, at sa ibabaw ng matataas na lugar, at nanagana."
                },
                {
                    "number": 18,
                    "text": "At tinawag ng Panginoon ang kanyang mga tao na Sion, sapagkat sila ay may isang puso at isang isipan, at namuhay sa kabutihan; at walang maralita sa kanila."
                },
                {
                    "number": 19,
                    "text": "At si Enoc ay nagpatuloy sa kanyang pangangaral sa kabutihan sa mga tao ng Diyos. At ito ay nangyari na sa kanyang mga araw, siya ay nagtayo ng isang lunsod na tinawag na Lunsod ng Kabanalan, maging ang Sion."
                },
                {
                    "number": 20,
                    "text": "At ito ay nangyari na si Enoc ay nakipag-usap sa Panginoon; at kanyang sinabi sa Panginoon: Tiyak ang Sion ay mamumuhay sa kaligtasan magpakailanman. Subalit sinabi ng Panginoon kay Enoc: Ang Sion ay pinagpala ko, subalit ang labi ng mga tao ay isinumpa ko."
                },
                {
                    "number": 21,
                    "text": "At ito ay nangyari na ipinakita ng Panginoon kay Enoc ang lahat ng naninirahan sa mundo; at kanyang namasdan, at namalas, ang Sion, sa paglipas ng panahon, ay dinala sa langit. At sinabi ng Panginoon kay Enoc: Masdan ang aking tahanan magpakailanman."
                },
                {
                    "number": 22,
                    "text": "At namalas din ni Enoc ang labi ng mga tao na mga anak ni Adan; at silang lahat ay pinagsama-samang mga binhi ni Adan maliban sa mga binhi ni Cain, sapagkat ang mga binhi ni Cain ay maiitim, at walang lugar sa kanila."
                },
                {
                    "number": 23,
                    "text": "At pagkatapos na ang Sion ay dinala sa langit, namasdan ni Enoc, at namalas, ang lahat ng bayan sa mundo ay nasa kanyang harapan;"
                },
                {
                    "number": 24,
                    "text": "At nagdaan ang bawat sali’t salinlahi; at si Enoc ay marangal at dinakila, maging sa sinapupunan ng Ama, at ng Anak ng Tao; at masdan, ang kapangyarihan ni Satanas ay nasa ibabaw ng buong mundo."
                },
                {
                    "number": 25,
                    "text": "At siya ay nakakita ng mga anghel na bumababa mula sa langit; at kanyang narinig ang isang malakas na tinig na nagsasabing: Sa aba, sa aba sa mga naninirahan sa mundo."
                },
                {
                    "number": 26,
                    "text": "At kanyang namasdan si Satanas; at siya ay may malaking tanikala sa kanyang kamay, at tinalukbungan nito ang ibabaw ng buong mundo ng kadiliman; at siya ay tumingala at tumawa, at ang kanyang mga anghel ay nagsaya."
                },
                {
                    "number": 27,
                    "text": "At namasdan ni Enoc ang mga anghel na bumababa mula sa langit, nagpapatotoo sa Ama at Anak; at ang Espiritu Santo ay tumahan sa marami, at sila ay natangay sa pamamagitan ng mga kapangyarihan ng langit sa Sion."
                },
                {
                    "number": 28,
                    "text": "At ito ay nangyari na ang Diyos ng langit ay tumingin sa labi ng mga tao, at siya ay nanangis; at pinatotohanan ito ni Enoc, nagsasabing: Paanong ang kalangitan ay nananangis, at pumapatak ang kanilang mga luha gaya ng ulan sa ibabaw ng mga bundok?"
                },
                {
                    "number": 29,
                    "text": "At sinabi ni Enoc sa Panginoon: Paanong kayo ay nananangis, nakikitang kayo ay banal, at mula sa lahat ng kawalang-hanggan hanggang sa lahat ng kawalang-hanggan?"
                },
                {
                    "number": 30,
                    "text": "At kung mabibilang ng tao ang maliliit na bahagi ng mundo, oo, milyun-milyong mundo na tulad nito, ito ay hindi magiging simula sa bilang ng inyong mga nilikha; at ang inyong mga tabing ay nakaladlad pa rin; at gayon pa man kayo ay naroon, at ang inyong sinapupunan ay naroon; at gayon din kayo ay makatarungan; kayo ay maawain at mabait magpakailanman;"
                },
                {
                    "number": 31,
                    "text": "At kinuha ninyo ang Sion sa inyong sariling sinapupunan, mula sa lahat ng inyong mga nilikha, mula sa lahat ng kawalang-hanggan hanggang sa lahat ng kawalang-hanggan; at wala maliban sa kapayapaan, katarungan, at katotohanan ang tahanan ng inyong trono; at ang awa ay mababanaag sa inyong mukha at walang wakas; paanong kayo ay nananangis?"
                },
                {
                    "number": 32,
                    "text": "At sinabi ng Panginoon kay Enoc: Masdan ang iyong mga kapatid; sila ay gawa ng sarili kong mga kamay, at ibinigay ko sa kanila ang kanilang kaalaman, sa araw na aking nilalang sila; at sa Halamanan ng Eden, ibinigay ko sa tao ang kanyang kalayaang mamili;"
                },
                {
                    "number": 33,
                    "text": "At sa iyong mga kapatid aking sinabi, at nagbigay rin ng kautusan, na kanilang nararapat mahalin ang isa’t isa, at na kanilang nararapat piliin ako, na kanilang Ama; subalit masdan, sila ay walang pagmamahal, at kinapopootan nila ang kanilang sariling dugo;"
                },
                {
                    "number": 34,
                    "text": "At ang apoy ng aking galit ay nagsusumiklab laban sa kanila; at sa init ng aking hinanakit ay magpapadala ako ng mga baha sa kanila, sapagkat ang aking matinding galit ay nagsusumiklab laban sa kanila."
                },
                {
                    "number": 35,
                    "text": "Masdan, ako ang Diyos; Taong Banal ang aking pangalan; Taong Tagapayo ang aking pangalan; at Walang Wakas at Walang Hanggan ay akin ding pangalan."
                },
                {
                    "number": 36,
                    "text": "Kaya nga, maiuunat ko ang aking mga kamay at mahahawakan ang lahat ng nilalang na aking nilikha; at ang aking mata ay maaari ring tumagos sa kanila, at sa lahat ng gawa ng aking mga kamay ay walang naging kasingsama gaya sa iyong mga kapatid."
                },
                {
                    "number": 37,
                    "text": "Subalit masdan, ang kanilang mga kasalanan ay mapapataw sa ulo ng kanilang mga ama; si Satanas ang kanilang magiging ama, at pagdurusa ang kanilang kahahantungan; at ang buong kalangitan ay mananangis dahil sa kanila, maging ang lahat ng gawa ng aking mga kamay; dahil dito, hindi ba nararapat lamang na manangis ang kalangitan, nakikitang sila ay magdurusa?"
                },
                {
                    "number": 38,
                    "text": "Subalit masdan, sila na nakikita ng iyong mga mata ay masasawi sa mga baha; at masdan, aking ikukulong sila; isang bilangguan ang aking inihanda para sa kanila."
                },
                {
                    "number": 39,
                    "text": "At yaong aking napili ay nagmakaawa sa aking harapan. Anupa’t siya ay magdurusa para sa kanilang mga kasalanan; yayamang sila ay magsisisi sa araw na ang aking Pinili ay magbabalik sa akin, at hanggang sa dumating ang araw na yaon sila ay masasadlak sa pagdurusa;"
                },
                {
                    "number": 40,
                    "text": "Kaya nga, dahil dito ang kalangitan ay mananangis, oo, at lahat ng gawa ng aking mga kamay."
                },
                {
                    "number": 41,
                    "text": "At ito ay nangyari na ang Panginoon ay nangusap kay Enoc, at sinabi kay Enoc ang lahat ng ginagawa ng mga anak ng tao; kaya nga nalaman ni Enoc, at tiningnan ang kanilang kasamaan, at ang kanilang pagdurusa, at nanangis at iniunat ang kanyang mga bisig, at ang kanyang puso ay lumaki gaya ng kawalang-hanggan; at ang kanyang puso ay naawa; at ang buong kawalang-hanggan ay nayanig."
                },
                {
                    "number": 42,
                    "text": "At nakita rin ni Enoc si Noe, at ang kanyang mag-anak; na ang mga angkan ng lahat ng anak na lalaki ni Noe ay maliligtas ng kaligtasang temporal;"
                },
                {
                    "number": 43,
                    "text": "Samakatwid nakita ni Enoc si Noe na gumawa ng isang arka; at na ang Panginoon ay ngumiti rito, at hinawakan ito ng kanyang sariling kamay; subalit sa labi ng masasama, ang baha ay dumating at nilulon sila."
                },
                {
                    "number": 44,
                    "text": "At habang nakikita ito ni Enoc, siya ay nakadama ng kapaitan ng kaluluwa, at tinangisan ang kanyang mga kapatid, at sinabi sa mga kalangitan: Ako ay tatangging maaliw; subalit sinabi ng Panginoon kay Enoc: Pasiglahin ang iyong puso, at magalak; at tumingin."
                },
                {
                    "number": 45,
                    "text": "At ito ay nangyari na tumingin si Enoc; at mula kay Noe, kanyang namasdan ang lahat ng mag-anak sa mundo; at siya ay nagsumamo sa Panginoon, nagsasabing: Kailan darating ang araw ng Panginoon? Kailan ibubuhos ang dugo ng Mabuti, upang lahat silang tumatangis ay mapabanal at magkaroon ng buhay na walang hanggan?"
                },
                {
                    "number": 46,
                    "text": "At sinabi ng Panginoon: Ito ay mangyayari sa kalagitnaan ng panahon, sa mga araw ng kasamaan at paghihiganti."
                },
                {
                    "number": 47,
                    "text": "At masdan, nakita ni Enoc ang araw ng pagparito ng Anak ng Tao, maging sa laman; at ang kanyang kaluluwa ay nagsaya, nagsasabing: Ang Mabuti ay dinakila, at ang Kordero ay pinatay mula sa pagkakatatag ng daigdig; at sa pamamagitan ng pananampalataya ako ay napasa sinapupunan ng Ama, at masdan, ang Sion ay kasama ko."
                },
                {
                    "number": 48,
                    "text": "At ito ay nangyari na tumingin si Enoc sa mundo; at kanyang narinig ang isang tinig mula sa kaloob-looban niyon, nagsasabing: Sa aba, sa aba ko, ang ina ng mga tao; ako ay nasasaktan, ako ay napapagod, dahil sa kasamaan ng aking mga anak. Kailan ako mapapahinga, at magiging malinis sa karumihang sumibol sa akin? Kailan ako pababanalin ng aking Tagapaglikha, upang ako ay makapagpahinga, at ang kabutihan sa isang panahon ay tumahan sa aking mukha?"
                },
                {
                    "number": 49,
                    "text": "At nang marinig ni Enoc ang pagdadalamhati ng mundo, siya ay nanangis, at nagsumamo sa Panginoon, nagsasabing: O Panginoon, hindi ba kayo maaawa sa mundo? Hindi ba ninyo pagpapalain ang mga anak ni Noe?"
                },
                {
                    "number": 50,
                    "text": "At ito ay nangyari na si Enoc ay nagpatuloy sa kanyang pagsusumamo sa Panginoon, nagsasabing: Aking hinihiling sa inyo, O Panginoon, sa pangalan ng inyong Bugtong na Anak, maging si Jesucristo, na inyong kaawaan si Noe at ang kanyang mga binhi, upang ang mundo ay hindi na muling matabunan pa sa pamamagitan ng mga baha."
                },
                {
                    "number": 51,
                    "text": "At ang Panginoon ay hindi makapagkait; at siya ay nakipagtipan kay Enoc, at nangako sa kanya lakip ang isang sumpa, na kanyang papawiin ang mga baha; na kanyang tatawagin ang mga anak ni Noe;"
                },
                {
                    "number": 52,
                    "text": "At siya ay nagpadala ng isang hindi mababagong kautusan, na isang labi ng kanyang mga binhi ay matatagpuan sa tuwina sa lahat ng bansa, habang ang mundo ay nakatindig;"
                },
                {
                    "number": 53,
                    "text": "At sinabi ng Panginoon: Pinagpala siya na kung kaninong binhi ang Mesiyas ay magmumula; sapagkat kanyang sinabi—Ako ang Mesiyas, ang Hari ng Sion, ang Bato ng Langit, na kasinlawak ng kawalang-hanggan; sinuman ang papasok sa pasukan at aakyat sa pamamagitan ko ay hindi kailanman babagsak; kaya nga, pinagpala sila na aking mga binanggit, sapagkat sila ay magsisiawit ng awitin ng walang hanggang kagalakan."
                },
                {
                    "number": 54,
                    "text": "At ito ay nangyari na si Enoc ay nagsumamo sa Panginoon, nagsasabing: Kapag ang Anak ng Tao ay pumarito sa laman, ang mundo ba ay mamamahinga? Aking isinasamo sa inyo, ipakita ninyo ang mga bagay na ito sa akin."
                },
                {
                    "number": 55,
                    "text": "At sinabi ng Panginoon kay Enoc: Tingnan, at siya ay tumingin at namasdan ang Anak ng Tao na itinaas sa krus, alinsunod sa pamamaraan ng mga tao;"
                },
                {
                    "number": 56,
                    "text": "At siya ay nakarinig ng isang malakas na tinig; at ang kalangitan ay natalukbungan; at ang lahat ng nilikha ng Diyos ay nagdalamhati; at ang mundo ay dumaing; at ang mga bato ay nabiyak; at ang mga banal ay nagsibangon, at mga pinutungan sa kanang kamay ng Anak ng Tao, ng mga putong ng kaluwalhatian;"
                },
                {
                    "number": 57,
                    "text": "At kasindami ng mga espiritung nasa bilangguan ay nagsipagbangon, at tumayo sa kanang kamay ng Diyos; at ang mga natira ay inilaan sa mga pagkakagapos ng kadiliman hanggang sa paghuhukom ng dakilang araw."
                },
                {
                    "number": 58,
                    "text": "At muli, si Enoc ay nanangis at nagsumamo sa Panginoon, nagsasabing: Kailan ba mamamahinga ang mundo?"
                },
                {
                    "number": 59,
                    "text": "At namasdan ni Enoc ang Anak ng Tao na umaakyat sa Ama; at siya ay nanawagan sa Panginoon, nagsasabing: Hindi ba kayo muling paparito sa mundo? Yayamang kayo ay Diyos, at akin kayong nakikilala, at kayo ay nangako sa akin, at inutusan ako na ako ay humiling sa pangalan ng inyong Bugtong na Anak; kayo ang lumikha sa akin, at binigyan ako ng karapatan sa inyong trono, at hindi dahil sa aking sarili, kundi sa pamamagitan ng inyong sariling biyaya; kaya nga, ako ay nagtatanong sa inyo kung hindi ba kayo paparitong muli sa mundo."
                },
                {
                    "number": 60,
                    "text": "At sinabi ng Panginoon kay Enoc: Yayamang ako ay buhay, gayon pa man ako ay paparito sa mga huling araw, sa mga araw ng kasamaan at paghihiganti, upang tuparin ang sumpang aking ginawa sa iyo hinggil sa mga anak ni Noe;"
                },
                {
                    "number": 61,
                    "text": "At darating ang araw na ang mundo ay mamamahinga, subalit bago dumating ang araw na yaon ang kalangitan ay magdidilim, at isang tabing ng kadiliman ay babalot sa mundo; at ang kalangitan ay mayayanig, at gayon din ang lupa; at matinding paghihirap ang mapapasa mga anak ng tao, subalit ang aking mga tao ay pangangalagaan ko;"
                },
                {
                    "number": 62,
                    "text": "At kabutihan ang aking ipadadala mula sa langit; at katotohanan ay aking ipadadala sa lupa, upang magpatotoo sa aking Bugtong na Anak; ang kanyang pagkabuhay na mag-uli mula sa mga patay; oo, at ang pagkabuhay na mag-uli rin ng lahat ng tao; at kabutihan at katotohanan ay papapangyarihin kong umabot sa mundo gaya nang isang baha, upang tipunin ang aking mga hinirang mula sa apat na sulok ng mundo, sa isang lugar na aking ihahanda, isang Banal na Lunsod, upang ang aking mga tao ay makapagbigkis ng kanilang mga balakang, at umasa sa araw ng aking pagparito; sapagkat doon ang aking magiging tabernakulo, at ito ay tatawaging Sion, ang Bagong Jerusalem."
                },
                {
                    "number": 63,
                    "text": "At sinabi ng Panginoon kay Enoc: Pagkatapos ikaw at ang lahat ng iyong lunsod ay sasalubong sa kanila roon, at tatanggapin natin sila sa ating sinapupunan, at makikita nila tayo, at tayo ay yayapos sa kanilang mga leeg at sila ay yayapos sa ating mga leeg, at hahalikan natin ang isa’t isa;"
                },
                {
                    "number": 64,
                    "text": "At doon ang aking magiging tahanan, at ito ay magiging Sion, na lalabas mula sa lahat ng aking mga nilalang na aking nilikha; at sa loob ng isanlibong taon ang mundo ay mamamahinga."
                },
                {
                    "number": 65,
                    "text": "At ito ay nangyari na nakita ni Enoc ang araw ng pagparito ng Anak ng Tao, sa mga huling araw, upang manahanan sa mundo sa kabutihan sa loob ng isanlibong taon;"
                },
                {
                    "number": 66,
                    "text": "Subalit bago ang araw na yaon kanyang nakita ang matinding paghihirap sa masasama; at kanya ring nakita ang dagat, na ito ay naligalig, at ang mga puso ng tao ay manlulumo, naghihintay nang may takot para sa mga kahatulan ng Pinakamakapangyarihang Diyos, na mapapasa masasama."
                },
                {
                    "number": 67,
                    "text": "At ipinakita ng Panginoon kay Enoc ang lahat ng bagay, maging hanggang sa wakas ng daigdig; at kanyang nakita ang araw ng mabubuti, ang panahon ng kanilang pagkatubos, at pagtanggap ng ganap na kagalakan;"
                },
                {
                    "number": 68,
                    "text": "At ang lahat ng araw ng Sion, noong araw ni Enoc, ay tatlong daan at animnapu’t limang taon."
                },
                {
                    "number": 69,
                    "text": "At si Enoc at ang lahat ng kanyang mga tao ay lumakad kasama ang Diyos, at siya ay nanirahan sa gitna ng Sion; at ito ay nangyari na ang Sion ay naglaho, sapagkat tinanggap ito ng Diyos sa kanyang sariling sinapupunan; at magmula noon, humayo ang kasabihang: Ang Sion ay Naglaho."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Moises 8",
            "data_type": "chapter",
            "chapter_name": "Kabanata 8",
            "chapter_summary": [
                "Si Matusalem ay nagpropesiya—Ipinangaral ni Noe at ng kanyang mga anak na lalaki ang ebanghelyo—Labis na kasamaan ang nanaig—Ang panawagang magsisi ay hindi binigyang-pansin—Ipinag-utos ng Diyos ang pagkawasak ng lahat ng laman sa pamamagitan ng Baha."
            ],
            "subtitle": [
                "(Pebrero 1831)"
            ],
            "verses": [
                {
                    "number": 1,
                    "text": "At ang lahat ng araw ni Enoc ay apat na raan at tatlumpung taon."
                },
                {
                    "number": 2,
                    "text": "At ito ay nangyari na si Matusalem, na anak na lalaki ni Enoc, ay hindi kinuha, upang ang mga tipan ng Panginoon ay matupad, na kanyang ipinakipagtipan kay Enoc; sapagkat siya ay tunay na nakipagtipan kay Enoc na si Noe ay magmumula sa bunga ng kanyang balakang."
                },
                {
                    "number": 3,
                    "text": "At ito ay nangyari na si Matusalem ay nagpropesiya na mula sa kanyang balakang ay magmumula ang lahat ng kaharian sa mundo (sa pamamagitan ni Noe), at nagmapuri siya sa kanyang sarili."
                },
                {
                    "number": 4,
                    "text": "At dumating ang isang matinding taggutom sa lupain, at isinumpa ng Panginoon ang lupa sa isang matinding sumpa, at marami sa naninirahan doon ang namatay."
                },
                {
                    "number": 5,
                    "text": "At ito ay nangyari na si Matusalem ay nabuhay ng isandaan at walumpu’t pitong taon, at isinilang si Lamec;"
                },
                {
                    "number": 6,
                    "text": "At si Matusalem ay nabuhay, pagkatapos na maisilang sa kanya si Lamec, ng pitong daan at walumpu’t dalawang taon, at nagkaroon ng mga anak na lalaki at babae;"
                },
                {
                    "number": 7,
                    "text": "At ang lahat ng araw ni Matusalem ay siyam na raan at animnapu’t siyam na taon, at siya ay namatay."
                },
                {
                    "number": 8,
                    "text": "At si Lamec ay nabuhay ng isandaan at walumpu’t dalawang taon, at nagkaanak ng isang lalaki,"
                },
                {
                    "number": 9,
                    "text": "At tinawag niyang Noe ang kanyang pangalan, nagsasabing: Ang anak na ito ang aaliw sa atin hinggil sa ating gawa at pinagpagalan ng ating mga kamay, dahil sa lupang isinumpa ng Panginoon."
                },
                {
                    "number": 10,
                    "text": "At si Lamec ay nabuhay, pagkatapos maisilang sa kanya si Noe, ng limang daan at siyamnapu’t limang taon, at nagkaroon ng mga anak na lalaki at babae;"
                },
                {
                    "number": 11,
                    "text": "At ang lahat ng araw ni Lamec ay pitong daan at pitumpu’t pitong taon, at siya ay namatay."
                },
                {
                    "number": 12,
                    "text": "At si Noe ay apat na raan at limampung taong gulang, at isinilang si Japhet; at makalipas ang apatnapu’t dalawang taon ay isinilang sa kanya si Sem ng ina ni Japhet, at nang siya ay limandaang taong gulang na ay isinilang sa kanya si Ham."
                },
                {
                    "number": 13,
                    "text": "At si Noe at ang kanyang mga anak na lalaki ay nakinig sa Panginoon, at sumunod, at sila ay tinawag na mga anak na lalaki ng Diyos."
                },
                {
                    "number": 14,
                    "text": "At nang ang mga taong ito ay magsimulang dumami sa balat ng lupa, at sila ay nagkaroon ng mga anak na babae, nakita ng mga anak na lalaki ng tao na yaong mga anak na babae ay kaaya-aya, at sila ay kinuha nilang mga asawa, maging sinuman ang kanilang mapili."
                },
                {
                    "number": 15,
                    "text": "At sinabi ng Panginoon kay Noe: Ang mga anak na babae ng iyong mga anak na lalaki ay ipinagbili ang kanilang sarili; sapagkat masdan, ang aking galit ay nagsusumiklab laban sa mga anak na lalaki ng tao, sapagkat ayaw nilang makinig sa aking tinig."
                },
                {
                    "number": 16,
                    "text": "At ito ay nangyari na si Noe ay nagpropesiya, at itinuro ang mga bagay ng Diyos, maging gaya noong simula."
                },
                {
                    "number": 17,
                    "text": "At sinabi ng Panginoon kay Noe: Ang aking Espiritu ay hindi tuwinang mananahan sa tao, sapagkat kanyang malalaman na ang lahat ng laman ay mamamatay; gayon man, ang kanyang mga araw ay magiging isandaan at dalawampung taon; at kung ang tao ay hindi magsisisi, ako ay magpapadala ng mga baha sa kanila."
                },
                {
                    "number": 18,
                    "text": "At sa mga araw na yaon ay may mga higante sa mundo, at kanilang hinanap si Noe upang kitlan ng kanyang buhay; subalit ang Panginoon ay kasama ni Noe, at ang kapangyarihan ng Panginoon ay nasa kanya."
                },
                {
                    "number": 19,
                    "text": "At inordenan ng Panginoon si Noe alinsunod sa kanyang sariling orden, at inutusan siyang humayo at ipahayag ang kanyang Ebanghelyo sa mga anak ng tao, maging gaya ng pagkakabigay kay Enoc."
                },
                {
                    "number": 20,
                    "text": "At ito ay nangyari na si Noe ay nanawagan sa mga anak ng tao na sila ay nararapat magsisi; subalit sila ay hindi nakinig sa kanyang mga salita;"
                },
                {
                    "number": 21,
                    "text": "At gayon din, pagkatapos na kanilang marinig siya, sila ay lumapit sa kanya, nagsasabing: Masdan, kami ay mga anak na lalaki ng Diyos; hindi ba’t kinuha namin sa aming sarili ang mga anak na babae ng tao? At hindi ba kami nagsisikain, at nagsisiinuman, at nangag-aasawa at pinapag-asawa? At ang aming mga asawa ay nagsilang sa amin ng mga anak at sila rin ay malalakas na tao, na tulad ng mga tao noong sinauna, mga taong tanyag. At sila ay hindi nakinig sa mga salita ni Noe."
                },
                {
                    "number": 22,
                    "text": "At nakita ng Diyos na ang kasamaan ng mga tao ay naging labis na sa mundo; at ang bawat tao ay naiangat sa guni-guni ng mga saloobin ng kanyang puso, na nagpatuloy lamang sa kasamaan."
                },
                {
                    "number": 23,
                    "text": "At ito ay nangyari na si Noe ay nagpatuloy sa kanyang pangangaral sa mga tao, nagsasabing: Makinig, at bigyang-pansin ang aking mga salita;"
                },
                {
                    "number": 24,
                    "text": "Maniwala at magsisi ng inyong mga kasalanan at magpabinyag sa pangalan ni Jesucristo, ang Anak ng Diyos, maging gaya ng ating mga ama, at kayo ay makatatanggap ng Espiritu Santo, upang magawang ipaalam sa inyo ang lahat ng bagay; at kung hindi ninyo gagawin ito, ang mga baha ay tatabon sa inyo; gayon pa man, sila ay hindi nakinig."
                },
                {
                    "number": 25,
                    "text": "At ito ay pinanghinayangan ni Noe, at ang kanyang puso ay nasaktan na ang Panginoon ay lumikha ng tao sa mundo, at ito ay nagpadalamhati sa kanyang puso."
                },
                {
                    "number": 26,
                    "text": "At sinabi ng Panginoon: Lilipulin ko ang tao na aking nilalang, mula sa balat ng lupa, kapwa tao at hayop, at ang mga gumagapang na bagay, at ang mga ibon sa himpapawid; sapagkat nanghinayang si Noe na aking nilalang sila, at na aking nilikha sila; at siya ay nanawagan sa akin; sapagkat hinangad nilang kitlin ang kanyang buhay."
                },
                {
                    "number": 27,
                    "text": "At sa gayon, si Noe ay nakatagpo ng biyaya sa paningin ng Panginoon; sapagkat si Noe ay isang matwid na tao, at ganap noong kapanahunan niya; at lumakad siyang kasama ng Diyos, gaya rin ng kanyang tatlong anak na lalaki, sina Sem, Ham, at Japhet."
                },
                {
                    "number": 28,
                    "text": "Ang mundo ay tiwali sa harapan ng Diyos, at ito ay puno ng karahasan."
                },
                {
                    "number": 29,
                    "text": "At ang Diyos ay tumingin sa mundo, at, masdan, ito ay tiwali, sapagkat ang lahat ng laman ay katiwalian ang tinahak sa lupa."
                },
                {
                    "number": 30,
                    "text": "At sinabi ng Diyos kay Noe: Ang katapusan ng lahat ng laman ay sumapit sa harapan ko, sapagkat ang mundo ay puno ng karahasan, at masdan, aking lilipulin ang lahat ng laman sa mundo."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Abraham 1",
            "data_type": "chapter",
            "chapter_name": "Kabanata 1",
            "chapter_summary": [
                "Hinangad ni Abraham ang mga pagpapala ng orden ng patriyarka—Siya ay inusig ng mga huwad na saserdote sa Caldeo—Si Jehova ang nagligtas sa kanya—Mga pinagmulan at pamahalaan ng Egipto ay ginunita."
            ],
            "book_title": "Ang Aklat ni Abraham",
            "subtitle": [
                "Isinalin mula sa Papyrus, ni Joseph Smith"
            ],
            "verses": [
                {
                    "number": 1,
                    "text": "Sa lupain ng mga taga-Caldeo, sa tirahan ng aking mga ama, ako, si Abraham, ay napagtantong kinakailangan para sa akin na makakuha ng ibang lugar na matitirahan;"
                },
                {
                    "number": 2,
                    "text": "At, nalalamang may higit na kaligayahan at kapayapaan at katiwasayan para sa akin, aking hinangad ang mga pagpapala ng mga ama, at ang karapatan kung saan ako ay nararapat maordenan upang pangasiwaan ang gayon din; na ako ay naging isang tagasunod ng kabutihan, naghahangad din na maging isang tao na nagtataglay ng maraming kaalaman, at maging isang higit na dakilang tagasunod ng kabutihan, at magtaglay ng higit na kaalaman, at maging isang ama ng maraming bansa, isang prinsipe ng kapayapaan, at naghahangad na makatanggap ng mga tagubilin, at masunod ang mga kautusan ng Diyos, ako ay naging karapat-dapat na tagapagmana, isang Mataas na Saserdote, humahawak ng karapatan na pag-aari ng mga ama."
                },
                {
                    "number": 3,
                    "text": "Ito ay iginawad sa akin mula sa mga ama; ito ay ipinasa-pasa mula sa mga ama, mula sa simula ng panahon, oo, maging mula sa simula, o bago pa ang pagkakatatag ng mundo, hanggang sa kasalukuyang panahon, maging ang karapatan ng panganay, o ng unang tao, na si Adan, o unang ama, sa pamamagitan ng mga ama patungo sa akin."
                },
                {
                    "number": 4,
                    "text": "Hinangad ko ang aking pagkahirang sa Pagkasaserdote alinsunod sa pagkahirang ng Diyos sa mga ama hinggil sa mga binhi."
                },
                {
                    "number": 5,
                    "text": "Ang aking mga ama, na tumalikod sa kanilang kabutihan, at sa mga banal na kautusang ibinigay ng Panginoon nilang Diyos sa kanila, tungo sa pagsamba sa mga diyos ng pagano, ay lubusang tumangging makinig sa aking tinig;"
                },
                {
                    "number": 6,
                    "text": "Sapagkat ang kanilang mga puso ay nakahandang gumawa ng masama, at mga lubusang bumaling sa diyos ni Elkenah, at sa diyos ni Libnah, at sa diyos ni Mahmackrah, at sa diyos ni Korash, at sa diyos ni Faraon, na hari ng Egipto;"
                },
                {
                    "number": 7,
                    "text": "Anupa’t ibinaling nila ang kanilang mga puso sa paghahain ng mga pagano sa pag-aalay ng kanilang mga anak sa mga piping diyus-diyusang ito, at hindi nakinig sa aking tinig, sa halip ay nagsumikap na kitlin ang aking buhay sa pamamagitan ng kamay ng saserdote ni Elkenah. Ang saserdote ni Elkenah ay siya ring saserdote ni Faraon."
                },
                {
                    "number": 8,
                    "text": "Ngayon, sa panahong ito ay nakaugalian ng saserdote ni Faraon, na hari ng Egipto, na mag-alay sa ibabaw ng dambanang itinayo sa lupain ng Caldeo, para sa pag-aalay sa mga kakatwang diyos na ito, ng mga lalaki, babae, at bata."
                },
                {
                    "number": 9,
                    "text": "At ito ay nangyari na ang saserdote ay gumawa ng pag-aalay sa diyos ni Faraon, at gayon din sa diyos ni Shagreil, maging alinsunod sa pamamaraan ng mga taga-Egipto. Ngayon, ang diyos ni Shagreil ang araw."
                },
                {
                    "number": 10,
                    "text": "Maging ang alay ng pasasalamat ng isang bata ay ginawang ialay ng saserdote ni Faraon sa ibabaw ng dambana na nakatayo sa burol na tinatawag na Burol ni Potiphar, sa ulunan ng kapatagan ng Olishem."
                },
                {
                    "number": 11,
                    "text": "Ngayon, ang saserdoteng ito ay nag-alay sa ibabaw ng dambanang ito ng tatlong dalaga sa isang pagkakataon, na mga anak na babae ni Onitah, isa sa mga maharlikang angkan na tuwirang galing sa balakang ni Ham. Ang mga dalagang ito ay inialay dahil sa kanilang kalinisan; ayaw nilang yumukod upang sambahin ang mga diyos na kahoy o ng bato, kaya nga, sila ay pinatay sa ibabaw ng dambanang ito, at ito ay ginawa alinsunod sa pamamaraan ng mga taga-Egipto."
                },
                {
                    "number": 12,
                    "text": "At ito ay nangyari na ang mga saserdote ay marahas na sinunggaban ako, upang kanila ring mapatay ako, gaya ng kanilang ginawa sa mga dalagang yaon sa ibabaw ng dambanang ito; at upang kayo ay magkaroon ng kaalaman tungkol sa dambanang ito, akin kayong isasangguni sa mga paglalarawan sa simula ng talaang ito."
                },
                {
                    "number": 13,
                    "text": "Ito ay ginawa alinsunod sa hugis ng isang higaan, gaya ng mga nasa mga taga-Caldeo, at ito ay nakatayo sa harapan ng mga diyos nina Elkenah, Libnah, Mahmackrah, Korash, at isa ring diyos na tulad nang yaong kay Faraon, na hari ng Egipto."
                },
                {
                    "number": 14,
                    "text": "Upang kayo ay magkaroon ng kaalaman tungkol sa mga diyos na ito, binigyan ko kayo ng anyo ng mga ito sa mga guhit sa simula, kung aling uri ng mga pagkakaguhit ay tinawag ng mga taga-Caldeo na Rahleenos, na nangangahulugang hiroglipiko."
                },
                {
                    "number": 15,
                    "text": "At nang kanilang sunggaban ako ng kanilang mga kamay, upang kanilang maihandog ako at kitlin ang aking buhay, masdan, ipinaabot ko ang aking tinig sa Panginoon kong Diyos, at narinig ng Panginoon at pinakinggan, at kanyang pinuspos ako ng pangitain ng Pinakamakapangyarihan, at ang anghel sa kanyang kinaroroonan ay tumayo sa aking tabi, at kaagad na kinalag ang aking mga gapos;"
                },
                {
                    "number": 16,
                    "text": "At ang kanyang tinig ay aking narinig: Abraham, Abraham, masdan, ang aking pangalan ay Jehova, at narinig kita, at bumaba upang iligtas ka, at upang ilayo ka sa bahay ng iyong ama, at sa lahat ng iyong kaanak, sa isang di kilalang lupain na hindi mo nalalaman;"
                },
                {
                    "number": 17,
                    "text": "At ito ay dahil sa inilayo nila ang kanilang mga puso sa akin, upang sambahin ang diyos ni Elkenah, at ang diyos ni Libnah, at ang diyos ni Mahmackrah, at ang diyos ni Korash, at ang diyos ni Faraon, na hari ng Egipto; kaya nga, ako ay bumaba upang dalawin sila, at upang wasakin siya na nagbuhat ng kanyang kamay laban sa iyo, Abraham, aking anak, upang kitlin ang iyong buhay."
                },
                {
                    "number": 18,
                    "text": "Masdan, akin kitang aakayin ng aking kamay, at akin kitang ipagsasama, upang ibigay sa iyo ang aking pangalan, maging ang Pagkasaserdote ng iyong ama, at ang aking kapangyarihan ay mapapasaiyo."
                },
                {
                    "number": 19,
                    "text": "At gaya ng nangyari kay Noe ay gayon din ang mangyayari sa iyo; subalit sa pamamagitan ng iyong pangangaral, ang aking pangalan ay makikilala sa mundo magpakailanman, sapagkat ako ang iyong Diyos."
                },
                {
                    "number": 20,
                    "text": "Masdan, ang Burol ni Potiphar ay nasa lupain ng Ur, ng Caldeo. At winasak ng Panginoon ang dambana ni Elkenah, at ng mga diyos ng lupain, at lubusang winasak ang mga ito, at pinarusahan ang saserdote kung kaya’t siya ay namatay; at nagkaroon ng labis na pagdadalamhati sa Caldeo, at gayon din sa hukuman ni Faraon; kung aling Faraon ay nangangahulugang hari sa pamamagitan ng dugong maharlika."
                },
                {
                    "number": 21,
                    "text": "Ngayon, itong hari ng Egipto ay isang inapo mula sa balakang ni Ham, at naging kasalo ng dugo ng mga Cananita sa pamamagitan ng pagsilang."
                },
                {
                    "number": 22,
                    "text": "Mula sa angkang ito ang lahat ng taga-Egipto, at sa gayon, ang dugo ng mga Cananita ay napanatili sa lupain."
                },
                {
                    "number": 23,
                    "text": "Ang lupain ng Egipto na unang natuklasan ng isang babae, na anak na babae ni Ham, at anak na babae ni Egiptus, na sa mga Caldeo ay nangangahulugang Egipto, na ang kahulugan ay yaong ipinagbabawal;"
                },
                {
                    "number": 24,
                    "text": "Nang matuklasan ng babaing ito ang lupain, ito ay nasa ilalim ng tubig, na pagkatapos ay dito itinira ang kanyang mga anak na lalaki; at sa gayon, mula kay Ham, ay nagmula ang angkan na nagpanatili ng sumpa sa lupain."
                },
                {
                    "number": 25,
                    "text": "Ngayon, ang unang pamahalaan ng Egipto ay itinatag ni Faraon, ang panganay na anak na lalaki ni Egiptus, na anak na babae ni Ham, at ito ay alinsunod sa pamamaraan ng pamahalaan ni Ham, na patriyarka."
                },
                {
                    "number": 26,
                    "text": "Si Faraon, na isang mabuting tao, ay itinatag ang kanyang kaharian at hinatulan ang kanyang mga tao nang buong talino at buong katarungan sa lahat ng kanyang mga araw, labis na naghahangad na matularan yaong orden na naitatag ng mga ama sa mga naunang salinlahi, sa mga araw ng unang patriyarka na pamamahala, maging sa pamamahala ni Adan, at gayon din ni Noe, na kanyang ama, na nagbasbas sa kanya ng mga pagpapala ng lupa, at ng mga pagpapala ng karunungan, subalit isinumpa siya nang nauukol sa Pagkasaserdote."
                },
                {
                    "number": 27,
                    "text": "Ngayon, si Faraon na nabibilang sa lahing yaon na kung saan siya ay hindi maaaring magkaroon ng karapatan sa Pagkasaserdote, sa kabila ng pag-angkin ng mga Faraon dito na mula kay Noe, sa pamamagitan ni Ham, samakatwid, ang aking ama ay naakay nila palayo ng kanilang pagsamba sa mga diyus-diyusan;"
                },
                {
                    "number": 28,
                    "text": "Subalit ako ay magsisikap, mula ngayon, na maisalaysay ang pagkakasunud-sunod magmula sa aking sarili hanggang sa simula ng paglikha, sapagkat ang mga talaan ay napasaaking mga kamay, na aking iniingatan hanggang sa kasalukuyang panahong ito."
                },
                {
                    "number": 29,
                    "text": "Ngayon, matapos na ang saserdote ni Elkenah ay naparusahan kung kaya’t siya ay namatay, nagkaroon ng katuparan ang mga bagay na yaon na sinabi sa akin hinggil sa lupain ng Caldeo, na magkakaroon ng isang taggutom sa lupain."
                },
                {
                    "number": 30,
                    "text": "Kung kaya isang taggutom ang namayani sa lahat ng dako sa buong lupain ng Caldeo, at ang aking ama ay labis na nagdusa dahil sa taggutom, at pinagsisihan niya ang kasamaang kanyang itinakda laban sa akin, ang kitlin ang aking buhay."
                },
                {
                    "number": 31,
                    "text": "Subalit ang mga talaan ng mga ama, maging ng mga patriyarka, hinggil sa karapatan sa Pagkasaserdote, ay iningatan ng Panginoon kong Diyos sa aking sariling mga kamay; kaya nga, isang kaalaman sa simula ng paglikha, at gayon din ng mga planeta, at ng mga bituin, gaya ng ipinaalam sa mga ama, ay iniingatan ko maging hanggang sa panahong ito, at sisikapin kong maisulat ang ilan sa bagay na ito sa talaang ito, para sa kapakinabangan ng aking mga angkan na susunod sa akin."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Abraham 2",
            "data_type": "chapter",
            "chapter_name": "Kabanata 2",
            "chapter_summary": [
                "Nilisan ni Abraham ang Ur upang magtungo sa Canaan—Si Jehova ay nagpakita sa kanya sa Haran—Lahat ng pagpapala ng ebanghelyo ay ipinangako sa kanyang mga binhi, at magmula sa kanyang mga binhi tungo sa lahat—Siya ay nagtungo sa Canaan, at hanggang sa Egipto."
            ],
            "verses": [
                {
                    "number": 1,
                    "text": "Ngayon ang Panginoong Diyos ay pinapangyaring maging masidhi ang taggutom sa lupain ng Ur, kung kaya nga’t si Haran, na aking kapatid na lalaki, ay namatay; subalit si Thare, na aking ama, ay namuhay pa sa lupain ng Ur, ng mga Caldeo."
                },
                {
                    "number": 2,
                    "text": "At ito ay nangyari na ako, si Abraham, ay kinuha si Sarai upang maging asawa, at si Nachor, na aking kapatid na lalaki, ay kinuha si Milca upang maging asawa, na anak na babae ni Haran."
                },
                {
                    "number": 3,
                    "text": "Ngayon sinabi sa akin ng Panginoon: Abraham, umalis ka sa iyong bansa, at sa iyong mga kamag-anak, at sa bahay ng iyong ama, patungo sa lupaing ipakikita ko sa iyo."
                },
                {
                    "number": 4,
                    "text": "Kaya nga, aking nilisan ang lupain ng Ur, ng mga taga-Caldeo, upang magtungo sa lupain ng Canaan; at ipinagsama ko si Lot, na anak na lalaki ng aking kapatid, at ang kanyang asawa, at si Sarai na aking asawa; at gayon din ang aking ama ay sumunod sa akin, patungo sa lupaing tinawag naming Haran."
                },
                {
                    "number": 5,
                    "text": "At ang taggutom ay humupa; at ang aking ama ay namalagi sa Haran at nanirahan doon, sapagkat maraming kawan sa Haran; at ang aking ama ay muling bumaling sa kanyang pagsamba sa mga diyus-diyusan, anupa’t siya ay nanatili sa Haran."
                },
                {
                    "number": 6,
                    "text": "Subalit ako, si Abraham, at si Lot, na anak na lalaki ng aking kapatid, ay nanalangin sa Panginoon, at ang Panginoon ay nagpakita sa akin, at sinabi sa akin: Magbangon, at iyong ipagsama si Lot; sapagkat hangad kong ilayo kayo sa Haran, at gawin kang isang mangangaral upang dalhin ang aking pangalan sa isang di kilalang lupain na aking ipagkakaloob sa iyong mga binhi na susunod sa iyo bilang isang walang katapusang pag-aari, kapag sila ay makikinig sa aking tinig."
                },
                {
                    "number": 7,
                    "text": "Sapagkat ako ang Panginoon mong Diyos; ako ay nananahanan sa langit; ang lupa ang aking tuntungan ng paa; iniuunat ko ang aking kamay sa dagat, at ito ay sumusunod sa aking tinig; pinapangyayari ko na ang hangin at ang apoy ay maging aking karuwahe; sinasabi ko sa mga bundok—Umalis mula rito—at masdan, ang mga ito ay naalis sa pamamagitan ng isang buhawi, sa isang saglit, pagdaka."
                },
                {
                    "number": 8,
                    "text": "Ang pangalan ko ay Jehova, at nalalaman ko ang wakas mula sa simula; samakatwid, ang aking kamay ang gagabay sa iyo."
                },
                {
                    "number": 9,
                    "text": "At gagawin ko mula sa iyo ang isang dakilang bansa, at ikaw ay pagpapalain ko nang hindi masusukat, at padadakilain ang iyong pangalan sa lahat ng bansa, at ikaw ay magiging isang pagpapala sa iyong mga binhi na susunod sa iyo, na sa kanilang mga kamay ay dadalhin nila ang pangangaral na ito at Pagkasaserdote sa lahat ng bansa;"
                },
                {
                    "number": 10,
                    "text": "At aking pagpapalain sila sa pamamagitan ng iyong pangalan; sapagkat kasindami ng tatanggap ng Ebanghelyong ito ay tatawagin alinsunod sa iyong pangalan, at ibibilang sa iyong mga binhi, at magbabangon at papupurihan ka, bilang kanilang ama;"
                },
                {
                    "number": 11,
                    "text": "At aking pagpapalain sila na magbibigay-puri sa iyo, at susumpain sila na susumpa sa iyo; at sa iyo (iyon ay, sa iyong Pagkasaserdote) at sa iyong mga binhi (iyon ay, ang iyong Pagkasaserdote), sapagkat ako ay nagbibigay sa iyo ng isang pangako na ang karapatang ito ay magpapatuloy sa iyo, at sa iyong mga binhi na susunod sa iyo (ibig sabihin, ang tunay na mga binhi, o ang mga binhi ng katawan) ay pagpapalain ang lahat ng mag-anak sa mundo, maging ng mga pagpapala ng Ebanghelyo, na mga pagpapala ng kaligtasan, maging ng buhay na walang hanggan."
                },
                {
                    "number": 12,
                    "text": "Ngayon, matapos na ang Panginoon ay umalis mula sa pakikipag-usap sa akin, at ilayo ang kanyang mukha sa akin, ay nasabi ko sa aking puso: Ang inyong tagapaglingkod ay masigasig na naghanap sa inyo; ngayon, aking natagpuan kayo;"
                },
                {
                    "number": 13,
                    "text": "Isinugo ninyo ang inyong anghel upang iligtas ako mula sa mga diyos ni Elkenah, at makabubuti sa akin ang makinig sa inyong tinig, samakatwid, pabangunin ang inyong tagapaglingkod at palisanin nang mapayapa."
                },
                {
                    "number": 14,
                    "text": "Kaya’t, ako, si Abraham ay lumisan tulad ng sinabi ng Panginoon sa akin, at kasama ko si Lot; at ako, si Abraham, ay animnapu’t dalawang taong gulang nang ako ay umalis sa Haran."
                },
                {
                    "number": 15,
                    "text": "At ipinagsama ko si Sarai, na kinuha ko upang maging asawa noong ako ay nasa Ur, sa Caldeo, at si Lot, na anak na lalaki ng aking kapatid, at lahat ng aming ari-arian na aming natipon, at ang mga taong aming nahikayat sa Haran, at sumapit sa daanan patungo sa lupain ng Canaan, at nanirahan sa mga tolda habang kami ay naglalakbay;"
                },
                {
                    "number": 16,
                    "text": "Anupa’t, kawalang-hanggan ang aming panakip at ang aming bato at ang aming kaligtasan, samantalang kami ay naglalakbay mula sa Haran sa pagdaraan sa Jershon, upang makarating sa lupain ng Canaan."
                },
                {
                    "number": 17,
                    "text": "Ngayon ako, si Abraham, ay nagtayo ng isang dambana sa lupain ng Jershon, at gumawa ng pag-aalay sa Panginoon, at nanalangin upang humupa na ang taggutom sa sambahayan ng aking ama, upang sila ay hindi masawi."
                },
                {
                    "number": 18,
                    "text": "At pagkatapos ay dumaan kami sa Jershon sa lupaing nasa lugar ng Sichem; ito ay nasa mga kapatagan ng More, at narating na namin ang mga hangganan ng lupain ng mga Cananita, at ako ay nag-alay ng hain doon sa mga kapatagan ng More, at nanawagan sa Panginoon nang buong taimtim, sapagkat kami ay nakarating na sa lupain nitong bansang mapagsamba sa mga diyus-diyusan."
                },
                {
                    "number": 19,
                    "text": "At ang Panginoon ay nagpakita sa akin bilang tugon sa aking mga panalangin, at sinabi sa akin: Sa iyong mga binhi ay ibibigay ko ang lupaing ito."
                },
                {
                    "number": 20,
                    "text": "At ako, si Abraham, ay tumayo mula sa lugar ng dambana na aking itinayo sa Panginoon, at lumipat mula roon sa bundok na nasa silangan ng Betel, at itinayo roon ang aking tolda, ang Betel sa kanluran, at Hai sa silangan; at doon ay nagtayo ako ng isa pang dambana sa Panginoon, at muling nanawagan sa pangalan ng Panginoon."
                },
                {
                    "number": 21,
                    "text": "At ako, si Abraham ay patuloy pa ring naglakbay patungo sa dakong katimugan; at nagkaroon ng patuloy na taggutom sa lupain; at ako, si Abraham, ay nagpasiyang magtungo sa Egipto, upang pansamantalang manirahan doon, sapagkat naging napakatindi ng taggutom."
                },
                {
                    "number": 22,
                    "text": "At ito ay nangyari na nang malapit na akong pumasok sa Egipto, ang Panginoon ay nagsabi sa akin: Masdan, si Sarai, na iyong asawa, ay isang napakagandang babae sa paningin;"
                },
                {
                    "number": 23,
                    "text": "Kaya nga, ito ay mangyayari, na kapag makikita siya ng mga taga-Egipto, ay sasabihin nila—Siya ay kanyang asawa; at ikaw ay kanilang papatayin, subalit kanilang hahayaan siyang mabuhay; kaya nga, tiyaking iyong gawin ang ganito:"
                },
                {
                    "number": 24,
                    "text": "Sabihin niya sa mga taga-Egipto, siya ay iyong kapatid, at ang iyong kaluluwa ay mabubuhay."
                },
                {
                    "number": 25,
                    "text": "At ito ay nangyari na ako, si Abraham ay sinabi kay Sarai na aking asawa, ang lahat ng sinabi sa akin ng Panginoon—Kaya nga, sabihin sa kanila, isinasamo ko sa iyo, na ikaw ay aking kapatid, upang ako ay mapabuti para sa kapakanan mo, at ang aking kaluluwa ay mabubuhay dahil sa iyo."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Abraham 3",
            "data_type": "chapter",
            "chapter_name": "Kabanata 3",
            "chapter_summary": [
                "Nalaman ni Abraham ang tungkol sa araw, buwan, at mga bituin sa pamamagitan ng Urim at Tummim—Ipinahayag ng Panginoon sa kanya ang walang hanggang katangian ng mga espiritu—Nalaman niya ang tungkol sa buhay bago pa ang buhay sa mundo, ang pagtalaga, ang Paglikha, ang pagpili ng isang Manunubos, at ang ikalawang kalagayan ng tao."
            ],
            "verses": [
                {
                    "number": 1,
                    "text": "At ako, si Abraham, ay may taglay na Urim at Tummim na ipinagkaloob sa akin ng Panginoon kong Diyos, sa Ur ng mga taga-Caldeo;"
                },
                {
                    "number": 2,
                    "text": "At nakita ko ang mga bituin, na ang mga ito ay napakaningning, at ang isa sa mga ito ay pinakamalapit sa trono ng Diyos; at marami pang nangagniningningan na malapit dito;"
                },
                {
                    "number": 3,
                    "text": "At sinabi sa akin ng Panginoon: Ang mga ito ang tagapamahala; at ang pangalan ng pinakamaningning ay Kolob, sapagkat ito ay malapit sa akin, sapagkat ako ang Panginoon mong Diyos: Inilagay ko ang isang ito upang mamahala sa lahat ng yaong nabibilang sa gayon ding kaayusan na gaya ng iyong kinatatayuan."
                },
                {
                    "number": 4,
                    "text": "At sinabi sa akin ng Panginoon, sa pamamagitan ng Urim at Tummim, na ang Kolob ay alinsunod sa pamamaraan ng Panginoon, alinsunod sa mga oras at kapanahunan ng mga pag-inog niyon; na ang isang pag-inog ay isang araw sa Panginoon, alinsunod sa pamamaraan ng kanyang pagbilang, ito na katumbas ng isanlibong taon alinsunod sa panahong itinakda sa lugar na iyong kinatatayuan. Ito ang pagbilang ng oras ng Panginoon, alinsunod sa pagbilang ng Kolob."
                },
                {
                    "number": 5,
                    "text": "At sinabi sa akin ng Panginoon: Ang planetang di gaano ang liwanag, na di kasinliwanag ng yaong namamayani sa umaga, maging sa gabi, ay nakahihigit o nakalalamang kaysa sa iyong kinatatayuan sa dako ng pagbilang, sapagkat gumagalaw ito sa kaayusan nang higit na mabagal; ito ay nasa ayos sapagkat ito ay nakatayo sa itaas ng mundo kung saan ka nakatayo, anupa’t ang pagbilang ng oras nito ay di gaanong marami kung ihahambing sa bilang ng mga araw nito, at ng mga buwan, at ng mga taon."
                },
                {
                    "number": 6,
                    "text": "At sinabi sa akin ng Panginoon: Ngayon, Abraham, umiiral ang dalawang katotohanang ito, masdan, nakikita ito ng iyong mga mata; ipinagkakaloob sa iyo na malaman ang pagbilang ng mga panahon, at ang itinakdang panahon, oo, ang itinakdang panahon ng mundo kung saan ka nakatayo, at ang itinakdang panahon ng nakahihigit na liwanag na inilagay upang mamayani sa araw, at ang itinakdang oras ng di gaano ang liwanag na inilagay upang mamayani sa gabi."
                },
                {
                    "number": 7,
                    "text": "Ngayon ang itinakdang oras ng di gaano ang liwanag ay may higit na mahabang panahon ng pagbilang nito kaysa sa pagbilang ng panahon sa mundo kung saan ka nakatayo."
                },
                {
                    "number": 8,
                    "text": "At kung saan ang dalawang katotohanang ito ay umiiral, magkakaroon ng iba pang katotohanang nakahihigit sa mga ito, iyon ay, magkakaroon ng iba pang planeta na ang pagbilang ng panahon ay magiging mahaba rin;"
                },
                {
                    "number": 9,
                    "text": "At sa gayon magkakaroon ng pagbilang ng panahon ng isang planeta na higit sa iba, hanggang sa makalapit ka sa Kolob, kung aling Kolob ay alinsunod sa pagbilang ng panahon ng Panginoon; kung aling Kolob ay inilagay na malapit sa trono ng Diyos, upang mamahala sa lahat ng yaong planeta na nabibilang sa gayon ding kaayusan na gaya ng kung saan ka nakatayo."
                },
                {
                    "number": 10,
                    "text": "At ipinagkakaloob sa iyo na malaman mo ang mga itinakdang panahon sa lahat ng bituing inilagay upang magbigay ng liwanag, hanggang sa makalapit ka sa trono ng Diyos."
                },
                {
                    "number": 11,
                    "text": "Sa gayon ako, si Abraham, ay nakipag-usap sa Panginoon, nang harapan, tulad ng pakikipag-usap ng isang tao sa kanyang kapwa; at sinabi niya sa akin ang tungkol sa mga gawang nilikha ng kanyang mga kamay;"
                },
                {
                    "number": 12,
                    "text": "At sinabi niya sa akin: Anak ko, anak ko (at ang kanyang kamay ay nakaunat), masdan aking ipakikita sa iyo ang lahat ng ito. At inilagay niya ang kanyang kamay sa aking mga mata, at nakita ko ang mga bagay na yaon na nilikha ng kanyang mga kamay, na marami; at dumami ang mga ito sa harapan ng aking mga mata, at hindi ko makita ang wakas niyon."
                },
                {
                    "number": 13,
                    "text": "At sinabi niya sa akin: Ito ang Shinehah, na siyang araw. At sinabi niya sa akin: Kokob, na siyang bituin. At sinabi niya sa akin: Olea, na siyang buwan. At sinabi niya sa akin: Kokaubeam, na nangangahulugang mga bituin, o lahat ng nangaglalakihang tanglaw, na nasa kalawakan ng langit."
                },
                {
                    "number": 14,
                    "text": "At ito ay sa oras ng gabi nang sinabi ng Panginoon ang mga salitang ito sa akin: Pararamihin kita, at ang iyong mga binhi na susunod sa iyo, na tulad ng mga ito; at kung hindi mo magagawang bilangin ang bilang ng mga buhangin, ay gayon ang magiging bilang ng iyong mga binhi."
                },
                {
                    "number": 15,
                    "text": "At sinabi sa akin ng Panginoon: Abraham, ipinakikita ko sa iyo ang mga bagay na ito bago ka magtungo sa Egipto, upang maipahayag mo ang lahat ng salitang ito."
                },
                {
                    "number": 16,
                    "text": "Kung ang dalawang bagay ay umiiral, at may isang nakahihigit sa isa, may mas nakahihigit na mga bagay sa kanila; samakatwid, ang Kolob ang pinakamaningning sa lahat ng Kokaubeam na iyong nakita, sapagkat ito ang pinakamalapit sa akin."
                },
                {
                    "number": 17,
                    "text": "Ngayon, kung may dalawang bagay, ang isa ay nakahihigit sa isa, at ang buwan ay nasa itaas ng mundo, kung gayon ay maaaring may isang planeta o isang bituing umiiral sa itaas nito; at walang anumang bagay ang isasapuso ng Panginoon mong Diyos na gawin maliban kung kanyang gagawin ito."
                },
                {
                    "number": 18,
                    "text": "Paanong kanyang nilikha ang nakahihigit na bituin; gaya rin, kung may dalawang espiritu, at ang isa ay higit na matalino kaysa sa isa, gayon man ang dalawang espiritung ito, sa kabila nang ang isa ay higit na matalino kaysa sa isa ay walang simula; nabuhay sila noon, sila ay hindi magkakaroon ng wakas, sila ay mabubuhay pagkatapos, sapagkat sila ay gnolaum, o walang hanggan."
                },
                {
                    "number": 19,
                    "text": "At sinabi sa akin ng Panginoon: Ang dalawang katotohanang ito ay umiiral, na may dalawang espiritu, ang isa ay higit na matalino kaysa sa isa; at magkakaroon pa ng higit na matalino kaysa sa kanila; ako ang Panginoon mong Diyos; ako ay higit na matalino kaysa sa kanilang lahat."
                },
                {
                    "number": 20,
                    "text": "Ang Panginoon mong Diyos ang nagsugo ng kanyang anghel upang iligtas ka mula sa mga kamay ng saserdote ni Elkenah."
                },
                {
                    "number": 21,
                    "text": "Ako ay nananahanan sa gitna nilang lahat; ako ngayon, samakatwid, ay bumaba sa iyo upang ipahayag sa iyo ang mga gawang nilikha ng aking mga kamay, kung saan ang aking karunungan ay nangingibabaw sa kanilang lahat, sapagkat ako ang naghahari sa itaas ng kalangitan, at sa lupa sa ilalim, nang buong karunungan at kahinahunan, sa lahat ng katalinuhang nakita ng iyong mga mata mula sa simula; ako ay bumaba sa simula sa gitna ng lahat ng katalinuhang iyong nakita."
                },
                {
                    "number": 22,
                    "text": "Ngayon ipinakita ng Panginoon sa akin, si Abraham, ang mga katalinuhang binuo bago pa ang mundo; at sa lahat ng ito ay marami ang marangal at dakila;"
                },
                {
                    "number": 23,
                    "text": "At nakita ng Diyos ang mga kaluluwang ito na sila ay mabubuti, at siya ay tumayo sa gitna nila, at kanyang sinabi: Ang mga ito ang gagawin kong mga tagapamahala; sapagkat siya ay nakatayo sa mga espiritung yaon, at kanyang nakita na sila ay mabubuti; at kanyang sinabi sa akin: Abraham, isa ka sa kanila; ikaw ay pinili bago ka pa man isinilang."
                },
                {
                    "number": 24,
                    "text": "At may isang nakatayo sa kanila na tulad ng Diyos, at kanyang sinabi sa mga yaong kasama niya: Bababa tayo, sapagkat may puwang doon, at tayo ay magdadala ng mga sangkap na ito, at tayo ay lilikha ng mundo kung saan sila makapaninirahan;"
                },
                {
                    "number": 25,
                    "text": "At susubukin natin sila upang makita kung kanilang gagawin ang lahat ng bagay anuman ang iutos sa kanila ng Panginoon nilang Diyos;"
                },
                {
                    "number": 26,
                    "text": "At sila na mga nakapanatili sa kanilang unang kalagayan ay madaragdagan; at sila na mga hindi nakapanatili sa kanilang unang kalagayan ay hindi magtatamo ng kaluwalhatian sa yaon ding kaharian na kasama ng mga yaong nakapanatili sa kanilang unang kalagayan; at sila na mga nakapanatili sa kanilang ikalawang kalagayan ay magtatamo ng kaluwalhatiang idaragdag sa kanilang mga ulo magpakailanman at walang katapusan."
                },
                {
                    "number": 27,
                    "text": "At sinabi ng Panginoon: Sino ang isusugo ko? At ang isa ay sumagot gaya ng Anak ng Tao: Narito ako, isugo ako. At may isa pang sumagot at nagsabi: Narito ako, isugo ako. At sinabi ng Panginoon: Aking isusugo ang una."
                },
                {
                    "number": 28,
                    "text": "At ang ikalawa ay nagalit, at hindi napanatili sa kanyang unang kalagayan; at, sa araw na yaon, marami ang sumunod sa kanya."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Abraham 4",
            "data_type": "chapter",
            "chapter_name": "Kabanata 4",
            "chapter_summary": [
                "Plinano ng mga Diyos ang paglikha ng mundo at lahat ng buhay sa ibabaw niyon—Ang kanilang mga plano para sa anim na araw ng paglikha ay inihayag."
            ],
            "verses": [
                {
                    "number": 1,
                    "text": "At pagkatapos sinabi ng Panginoon: Tayo nang bumaba. At sila ay bumaba noong simula, at sila, yaong mga Diyos, ay bumuo at hinubog ang kalangitan at ang lupa."
                },
                {
                    "number": 2,
                    "text": "At ang lupa, matapos itong hubugin, ay walang laman at mapanglaw, sapagkat wala silang hinubog na anumang bagay kundi ang lupa; at kadiliman ang naghari sa ibabaw ng kailaliman, at ang Espiritu ng mga Diyos ay lumimlim sa ibabaw ng mga tubig."
                },
                {
                    "number": 3,
                    "text": "At sila (ang mga Diyos) ay nagsabi: Magkaroon ng liwanag; at nagkaroon ng liwanag."
                },
                {
                    "number": 4,
                    "text": "At sila (ang mga Diyos) ay nakita ang liwanag, sapagkat ito ay maningning; at kanilang inihiwalay ang liwanag, o ginawa itong ihiwalay, mula sa kadiliman."
                },
                {
                    "number": 5,
                    "text": "At tinawag ng mga Diyos ang liwanag na Araw, at ang kadiliman ay tinawag nilang Gabi. At ito ay nangyari na mula sa gabi hanggang sa umaga ay tinawag nilang gabi; at mula sa umaga hanggang sa gabi ay tinawag nilang araw; at ito ang una, o ang simula, ng yaong tinawag nilang araw at gabi."
                },
                {
                    "number": 6,
                    "text": "At sinabi rin ng mga Diyos: Magkaroon ng isang kalawakan sa gitna ng mga tubig, at ihihiwalay nito ang mga tubig sa kapwa mga tubig."
                },
                {
                    "number": 7,
                    "text": "At inutusan ng mga Diyos ang kalawakan, kung kaya’t inihiwalay nito ang mga tubig na nasa ilalim ng kalawakan mula sa kapwa mga tubig na nasa ibabaw ng kalawakan; at nagkagayon nga, maging tulad ng kanilang ipinag-utos."
                },
                {
                    "number": 8,
                    "text": "At tinawag ng mga Diyos ang kalawakan, na Langit. At ito ay nangyari na mula sa gabi hanggang sa umaga ay tinawag nilang gabi; at ito ay nangyari na mula sa umaga hanggang sa gabi ay tinawag nilang araw; at ito ang ikalawang pagkakataon na tinawag nilang gabi at araw."
                },
                {
                    "number": 9,
                    "text": "At nag-utos ang mga Diyos, nagsasabing: Mapisan ang mga tubig na nasa silong ng langit sa isang dako, at ang lupa ay lumitaw na tuyo; at nagkagayon nga tulad ng kanilang ipinag-utos;"
                },
                {
                    "number": 10,
                    "text": "At tinawag ng mga Diyos ang katuyuan, na Lupa; at ang kapisanan ng mga tubig ay tinawag nilang Malalawak na Tubig; at nakita ng mga Diyos na sila ay sinunod."
                },
                {
                    "number": 11,
                    "text": "At sinabi ng mga Diyos: Ihanda natin ang lupa upang sibulan ng damo; pananim na nagkakabinhi; punungkahoy na namumunga, ayon sa kanyang uri, na ang binhi niyon ay nagbibigay ng gayon ding uri sa ibabaw ng lupa; at nagkagayon nga, maging tulad ng kanilang ipinag-utos."
                },
                {
                    "number": 12,
                    "text": "At binuo ng mga Diyos ang lupa upang sibulan ng damo mula sa kanyang sariling binhi, at ang pananim upang magsibol ng pananim mula sa kanyang sariling binhi, nagkakabinhi ayon sa kanyang uri; at ang lupa upang sibulan ng punungkahoy mula sa kanyang sariling binhi, na namumunga, na ang binhi ay maaari lamang magsibol ng gayon din, ayon sa kanyang uri; at nakita ng mga Diyos na sila ay sinunod."
                },
                {
                    "number": 13,
                    "text": "At ito ay nangyari na binilang nila ang mga araw; mula sa gabi hanggang sa umaga ay tinawag nilang gabi; at ito ay nangyari na mula sa umaga hanggang sa gabi ay tinawag nilang araw; at ito ang ikatlong pagkakataon."
                },
                {
                    "number": 14,
                    "text": "At binuo ng mga Diyos ang mga tanglaw sa kalawakan ng langit, at pinapangyaring ihiwalay nila ang araw mula sa gabi; at binuo ang mga ito upang maging mga pinaka-tanda at pinaka-bahagi ng mga panahon, at ng mga araw at ng mga taon;"
                },
                {
                    "number": 15,
                    "text": "At binuo ang mga ito upang maging pinaka-tanglaw sa kalawakan ng langit upang tumanglaw sa lupa; at nagkagayon nga."
                },
                {
                    "number": 16,
                    "text": "At binuo ng mga Diyos ang dalawang malaking tanglaw, ang mas malaking tanglaw upang mamayani sa araw, at ang mas maliit na tanglaw ay upang mamayani sa gabi; kasama ng mas maliit na tanglaw inilagay rin nila ang mga bituin;"
                },
                {
                    "number": 17,
                    "text": "At inilagay ng mga Diyos ang mga ito sa kalawakan ng kalangitan, upang tumanglaw sa lupa, at upang mamayani sa araw at sa gabi, at upang gawing mahiwalay ang liwanag sa kadiliman."
                },
                {
                    "number": 18,
                    "text": "At minasdan ng mga Diyos ang mga bagay na yaong kanilang inutusan hanggang sa ang mga ito ay sumunod."
                },
                {
                    "number": 19,
                    "text": "At ito ay nangyari na mula sa gabi hanggang sa umaga ay gabi; at ito ay nangyari na mula sa umaga hanggang sa gabi ay araw; at ito ang ikaapat na pagkakataon."
                },
                {
                    "number": 20,
                    "text": "At sinabi ng mga Diyos: Ihanda natin ang mga tubig upang bukalan ito ng mga gumagalaw na kinapal na may buhay; at ng mga ibon, upang magsilipad ang mga ito sa itaas ng lupa sa luwal na kalawakan ng langit."
                },
                {
                    "number": 21,
                    "text": "At inihanda ng mga Diyos ang mga tubig upang magkaroon ito ng malalaking balyena, at bawat may buhay na kinapal na gumagalaw, na ibinukal na sagana ng tubig ayon sa kani-kanilang uri; at lahat ng may pakpak na ibon ayon sa kani-kanilang uri. At nakita ng mga Diyos na sila ay susundin, at na mabuti ang kanilang plano."
                },
                {
                    "number": 22,
                    "text": "At sinabi ng mga Diyos: Babasbasan natin ang mga ito at gagawin ang mga itong maging palaanakin at magpakarami, at punuin ang mga tubig sa mga dagat o malalawak na tubig; at papapangyarihing magparami ang mga ibon sa lupa."
                },
                {
                    "number": 23,
                    "text": "At ito ay nangyari na mula sa gabi hanggang sa umaga ay tinawag nilang gabi; at ito ay nangyari na mula sa umaga hanggang sa gabi ay tinawag nilang araw; at ito ang ikalimang pagkakataon."
                },
                {
                    "number": 24,
                    "text": "At inihanda ng mga Diyos ang lupa upang bukalan ng may buhay na kinapal ayon sa kani-kanilang uri, mga hayop at gumagapang na kinapal, at ng mga ganid sa lupa ayon sa kani-kanilang uri; at nagkagayon nga, tulad ng kanilang sinabi."
                },
                {
                    "number": 25,
                    "text": "At binuo ng mga Diyos ang lupa upang magkaroon ng mga ganid ayon sa kanilang uri, at mga hayop ayon sa kanilang uri, at lahat ng kinapal na gumagapang sa ibabaw ng lupa ayon sa kani-kanilang uri; at nakita ng mga Diyos na ang mga ito ay susunod."
                },
                {
                    "number": 26,
                    "text": "At ang mga Diyos ay nagsanggunian at nagsabi: Bumaba tayo at hubugin ang tao alinsunod sa ating anyo, alinsunod sa ating wangis; at bibigyan natin sila ng kapangyarihan sa mga isda sa dagat, at sa mga ibon sa himpapawid, at sa mga hayop, at sa buong lupa, at sa bawat gumagapang na kinapal na nagsisigapang sa lupa."
                },
                {
                    "number": 27,
                    "text": "Samakatwid, bumaba ang mga Diyos upang buuin ang tao sa kanilang sariling anyo, sa anyo ng mga Diyos ay kanila siyang huhubugin, lalaki at babae ay kanila silang huhubugin."
                },
                {
                    "number": 28,
                    "text": "At sinabi ng mga Diyos: Babasbasan natin sila. At sinabi ng mga Diyos: Gagawin natin sila na maging palaanakin at magpakarami, at kalatan ang lupa, at supilin ito, at magkaroon ng kapangyarihan sa mga isda sa dagat, at sa mga ibon sa himpapawid, at sa bawat buhay na kinapal na gumagalaw sa lupa."
                },
                {
                    "number": 29,
                    "text": "At sinabi ng mga Diyos: Masdan, ibibigay natin sa kanila ang bawat pananim na nagkakabinhi na tutubo sa ibabaw ng buong lupa, at bawat punungkahoy na magkakaroon ng bunga sa ibabaw nito; oo, ang bunga ng punungkahoy na nagkakabinhi, sa kanila natin ibibigay ito; ito ay magiging pagkain nila."
                },
                {
                    "number": 30,
                    "text": "At sa bawat hayop sa lupa, at sa bawat ibon sa himpapawid, at sa bawat kinapal na gumagapang sa lupa, masdan, bibigyan natin sila ng buhay, at ibibigay rin natin sa kanila ang bawat pananim na luntian bilang pinaka-pagkain, at ang lahat ng bagay na ito ay sa gayon mabubuo."
                },
                {
                    "number": 31,
                    "text": "At sinabi ng mga Diyos: Gagawin natin ang lahat ng bagay na ating sinabi, at bubuuin sila; at masdan, sila ay magiging napakamasunurin. At ito ay nangyari na mula sa gabi hanggang sa umaga ay tinawag nilang gabi; at ito ay nangyari na mula sa umaga hanggang sa gabi ay tinawag nilang araw; at binilang nila ang ikaanim na pagkakataon."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Abraham 5",
            "data_type": "chapter",
            "chapter_name": "Kabanata 5",
            "chapter_summary": [
                "Tinapos ng mga Diyos ang kanilang pagpaplano sa paglikha ng lahat ng bagay—Kanilang isinakatuparan ang Paglikha alinsunod sa kanilang mga plano—Pinangalanan ni Adan ang bawat buhay na kinapal."
            ],
            "verses": [
                {
                    "number": 1,
                    "text": "At sa gayon matatapos natin ang langit at ang lupa, at lahat na kinapal niyon."
                },
                {
                    "number": 2,
                    "text": "At sinabi ng mga Diyos sa kanilang sarili: Sa ikapitong pagkakataon ay tatapusin natin ang ating gawain, na ating pinag-usapan; at tayo ay mamamahinga sa ikapitong pagkakataon mula sa lahat ng ating gawain na ating pinag-usapan."
                },
                {
                    "number": 3,
                    "text": "At winakasan ng mga Diyos ang mga gawain sa ikapitong pagkakataon, sapagkat sa ikapitong pagkakataon sila ay mamamahinga mula sa lahat ng kanilang gawain na kanilang (ang mga Diyos) napag-usapang maanyuan; at ipinangilin ito. At ganito ang kanilang mga naging kapasiyahan nang nag-usap-usap sila tungkol sa paghubog ng kalangitan at ng lupa."
                },
                {
                    "number": 4,
                    "text": "At ang mga Diyos ay bumaba at hinubog nga ito, ang kasaysayan ng kalangitan at ng lupa, nang sila ay mahubog sa araw na hubugin ng mga Diyos ang lupa at ang kalangitan,"
                },
                {
                    "number": 5,
                    "text": "Alinsunod sa lahat ng kanilang sinabi hinggil sa lahat ng halaman ng parang bago ito nailagay sa mundo, at bawat pananim sa parang bago ito tumubo; sapagkat hindi pa pinauulanan ng mga Diyos ang lupa nang sila ay mag-usap na gawin ang mga ito, at hindi pa humuhubog ng tao upang magbungkal ng lupa."
                },
                {
                    "number": 6,
                    "text": "Ngunit may isang ulap na pumaitaas buhat sa lupa, at dinilig ang ibabaw ng buong lupa."
                },
                {
                    "number": 7,
                    "text": "At hinubog ng mga Diyos ang tao mula sa alabok ng lupa, at kinuha ang kanyang espiritu (iyon ay, ang espiritu ng tao), at inilagay ito sa kanya; at hiningahan ang kanyang ilong ng hininga ng buhay, at ang tao ay naging kaluluwang may buhay."
                },
                {
                    "number": 8,
                    "text": "At ang mga Diyos ay naglagay ng isang halamanan sa dakong silangan ng Eden, at doon nila inilagay ang tao, kung aling espiritu ay inilagay nila sa katawan ng kanilang hinubog."
                },
                {
                    "number": 9,
                    "text": "At pinatubo ng mga Diyos sa lupa ang lahat ng punungkahoy na nakalulugod sa paningin at mabubuting kainin; gayon din ang punungkahoy ng buhay, sa gitna ng halamanan, at ang punungkahoy ng pagkakilala ng mabuti at masama."
                },
                {
                    "number": 10,
                    "text": "May isang ilog na dumadaloy mula sa Eden, na dumidilig sa halamanan, at mula roon ito ay nahati at nag-apat na sanga."
                },
                {
                    "number": 11,
                    "text": "At kinuha ng mga Diyos ang lalaki at inilagay siya sa Halamanan ng Eden, upang kanyang alagaan ito at ingatan ito."
                },
                {
                    "number": 12,
                    "text": "At inutusan ng mga Diyos ang lalaki, nagsasabing: Sa lahat ng punungkahoy sa halamanan ay malaya kang makakakain,"
                },
                {
                    "number": 13,
                    "text": "Subalit ang punungkahoy ng pagkakilala ng mabuti at masama, ay huwag kang kakain nito; sapagkat sa oras na kumain ka niyon, walang pagsalang mamamatay ka. Ngayon, ako, si Abraham ay nakitang ito ay ayon sa oras ng Panginoon, na alinsunod sa oras ng Kolob; sapagkat sa ngayon ay hindi pa naitakda ng mga Diyos kay Adan ang kanyang pagbilang."
                },
                {
                    "number": 14,
                    "text": "At sinabi ng mga Diyos: Gumawa tayo ng makakatuwang ng lalaki, sapagkat hindi mabuti na ang lalaki ay mag-isa, kaya nga, tayo ay huhubog ng makakatuwang niya."
                },
                {
                    "number": 15,
                    "text": "At pinapangyari ng mga Diyos na mahimbing na makatulog si Adan; at siya ay natulog, at kinuha nila ang isa sa kanyang mga tadyang, at pinapaghilom ang laman sa dakong yaon;"
                },
                {
                    "number": 16,
                    "text": "At mula sa tadyang na kinuha ng mga Diyos sa lalaki, ay hinubog nila ang isang babae, at dinala siya sa lalaki."
                },
                {
                    "number": 17,
                    "text": "At sinabi ni Adan: Ito ay buto ng aking buto at laman ng aking laman, ngayon, siya ay tatawaging Babae, sapagkat siya ay kinuha sa lalaki ;"
                },
                {
                    "number": 18,
                    "text": "Kaya nga iiwan ng isang lalaki ang kanyang ama at kanyang ina, at makikipisan sa kanyang asawa, at sila ay magiging isang laman."
                },
                {
                    "number": 19,
                    "text": "At sila ay kapwa hubad, ang lalaki at ang kanyang asawa, at sila ay hindi nagkakahiyaan."
                },
                {
                    "number": 20,
                    "text": "At hinubog ng mga Diyos mula sa lupa ang lahat ng hayop sa parang, at lahat ng ibon sa himpapawid, at dinala ang mga ito kay Adan upang malaman kung ano ang kanyang itatawag sa mga iyon, at anuman ang itawag ni Adan sa bawat kinapal na may buhay, yaon ang naging pangalan niyon."
                },
                {
                    "number": 21,
                    "text": "At pinangalanan ni Adan ang lahat ng hayop, at ang ibon sa himpapawid, at ang bawat ganid sa parang; at para kay Adan, may natagpuang maging katuwang niya."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Paksimile 1",
            "data_type": "figure",
            "book_title": "Isang Paksimile mula sa Aklat ni Abraham",
            "subtitle": [
                "Bilang 1"
            ],
            "text": [
                "Paliwanag",
                "Larawan 1. Ang Anghel ng Panginoon.",
                "Larawan 2. Si Abraham na nakatali sa ibabaw ng dambana.",
                "Larawan 3. Ang mapagsamba sa diyus-diyosang saserdote ni Elkenah ay nagtangkang ialay si Abraham bilang isang hain.",
                "Larawan 4. Ang dambana para sa paghahain ng mga mapagsamba sa diyus-diyosang saserdote, na nakatayo sa harapan ng mga diyos na sina Elkenah, Libnah, Mahmackrah, Korash, at ni Faraon.",
                "Larawan 5. Ang diyus-diyosan ni Elkenah.",
                "Larawan 6. Ang diyus-diyosan ni Libnah.",
                "Larawan 7. Ang diyus-diyosan ni Mahmackrah.",
                "Larawan 8. Ang diyus-diyosan ni Korash.",
                "Larawan 9. Ang diyus-diyosan ni Faraon.",
                "Larawan 10. Si Abraham sa Egipto.",
                "Larawan 11. Iginuhit upang mailarawan ang mga haligi ng langit, gaya sa pagkakaunawa ng mga taga-Egipto.",
                "Larawan 12. Raukeeyang, pinapakahulugan ang kalawakan, o ang papawirin sa ating ulunan; subalit sa pagkakataong ito, kaugnay ng paksang ito, ang mga taga-Egipto ay sinadya itong ipakahulugang si Shaumau, na mataas, o ang kalangitan, tumutugon sa salitang Hebreo, Shaumahyeem."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Paksimile 2",
            "data_type": "figure",
            "book_title": "Isang Paksimile mula sa Aklat ni Abraham",
            "subtitle": [
                "Bilang 2"
            ],
            "text": [
                "Paliwanag",
                "Larawan 1. Kolob, nangangahulugang ang unang paglikha, pinakamalapit sa selestiyal, o sa tirahan ng Diyos. Una sa pamamahala, ang huli ukol sa pagsukat ng oras. Ang pagsukat ay alinsunod sa oras na selestiyal, kung aling oras na selestiyal ay nangangahulugan ng isang araw sa isang siko. Ang isang araw sa Kolob ay katumbas ng isanlibong taon alinsunod sa pagsukat ng mundong ito, na tinatawag ng mga taga-Egipto na Jah-oh-eh.",
                "Larawan 2. Ang katabi ng Kolob, na tinatawag ng mga taga-Egipto na Oliblish, na siyang susunod na dakilang namamahala sa paglikha na malapit sa selestiyal o ang lugar kung saan ang Diyos ay nananahanan; nagtataglay rin ng susi ng kapangyarihan, tumutukoy sa iba pang mga planeta; gaya ng pagkahayag ng Diyos kay Abraham, habang siya ay nag-aalay ng hain sa ibabaw ng isang dambana, na kanyang itinayo para sa Panginoon.",
                "Larawan 3. Ginawa upang ilarawan ang Diyos, na nakaupo sa kanyang trono, nadaramitan ng kapangyarihan at karapatan; na may putong na walang hanggang liwanag sa kanyang ulo; inilalarawan din ang mga dakilang Punong-salita ng Banal na Pagkasaserdote, gaya ng pagkahayag kay Adan sa Halamanan ng Eden, at gayon din kina Set, Noe, Melquisedec, Abraham, at sa lahat ng yaong pinaghayagan ng Pagkasaserdote.",
                "Larawan 4. Mga kasagutan sa Hebreong salita na Raukeeyang, na nangangahulugang kalawakan, o ang kalawakan ng kalangitan; isa ring larawang pambilang, sa mga taga-Egipto ay nangangahulugang isanlibo; tumutugon sa sukat ng panahon ng Oliblish, na katumbas ng Kolob sa kanyang pag-inog at sa kanyang pagsukat ng oras.",
                "Larawan 5. Tinatawag ng mga taga-Egipto na Enish-go-on-dosh; ito ay isa rin sa mga namamahalang planeta, at sinasabi ng mga taga-Egipto na Araw, at nanghiram ng liwanag nito sa Kolob sa pamamagitan ng paraan ng Kae-e-vanrash, na siyang dakilang Susi, o, sa ibang mga salita, ang namamahalang kapangyarihan, na namamahala sa labinlimang iba pang nakapirming mga planeta o bituin, gaya rin ng Floeese o ng Buwan, ang Mundo at ang Araw sa kanilang taunang pag-inog. Ang planetang ito ay tumatanggap ng kanyang lakas sa pamamagitan ng Kli-flos-is-es, o Hah-ko-kau-beam, ang mga bituing kinakatawan ng mga bilang 22 at 23, tumatanggap ng liwanag mula sa pag-inog ng Kolob.",
                "Larawan 6. Inilalarawan ang mundong ito sa kanyang apat na sulok.",
                "Larawan 7. Inilalarawan ang Diyos na nakaupo sa kanyang trono, inihahayag sa buong kalangitan ang mga dakilang Punong-salita ng Pagkasaserdote; gaya, rin, ng tanda ng Espiritu Santo kay Abraham, tulad sa isang kalapati.",
                "Larawan 8. Naglalaman ng mga isinulat na hindi maaaring ihayag sa sanlibutan; subalit ito ay nasa Banal na Templo ng Diyos.",
                "Larawan 9. Hindi nararapat ipahayag sa kasalukuyang panahon.",
                "Larawan 10. Gayon din.",
                "Larawan 11. Gayon din. Kung matutuklasan ng sanlibutan ang mga bilang na ito, samakatwid hayaang mangyari ito. Amen.",
                "Larawan 12, 13, 14, 15, 16, 17, 18, 19, 20, at 21 ay ibibigay sa sariling takdang panahon ng Panginoon.",
                "Ang pagsasalin sa itaas ay ibinigay sa abot ng karapatang aming taglay na ibigay sa kasalukuyang panahon."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Paksimile 3",
            "data_type": "figure",
            "book_title": "Isang Paksimile mula sa Aklat ni Abraham",
            "subtitle": [
                "Bilang 3"
            ],
            "text": [
                "Paliwanag",
                "Larawan 1. Si Abraham na nakaupo sa trono ni Faraon, sa pamamagitan ng kagandahang-asal ng hari, na may putong sa kanyang ulo, na kumakatawan sa Pagkasaserdote, na pinakasagisag ng dakilang Panguluhan sa Langit; na may setro ng katarungan at kahatulan sa kanyang kamay.",
                "Larawan 2. Si Haring Faraon na ang pangalan ay ibinibigay ng mga titik na nasa itaas ng kanyang ulo.",
                "Larawan 3. Sumasagisag kay Abraham sa Egipto gaya rin sa Larawan 10 ng Paksimile Bilang 1.",
                "Larawan 4. Prinsipe ni Faraon, Hari ng Egipto, gaya ng nakasulat sa itaas ng kamay.",
                "Larawan 5. Shulem, isa sa mga pangunahing tagapagsilbi ng hari, gaya ng isinasalarawan ng mga titik sa itaas ng kanyang kamay.",
                "Larawan 6. Olimlah, isang aliping pag-aari ng prinsipe.",
                "Si Abraham ay nakikipagtalakayan hinggil sa mga alituntunin ng Astronomiya, sa hukuman ng hari."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Joseph Smith—Mateo 1",
            "data_type": "chapter",
            "chapter_name": "Kabanata 1",
            "chapter_summary": [
                "Ibinadya ni Jesus ang nalalapit na pagkawasak ng Jerusalem—Siya rin ay tumalakay sa ikalawang pagparito ng Anak ng Tao, at sa pagkalipol ng masasama."
            ],
            "book_title": "Joseph Smith—Mateo",
            "verses": [
                {
                    "number": 1,
                    "text": "Sapagkat sinasabi ko sa inyo, na hindi ninyo ako makikita mula ngayon at malalaman na ako ang siyang isinulat ng mga propeta, hanggang sasabihin ninyo: Pinagpala siya na dumarating sa pangalan ng Panginoon, sa mga ulap ng langit, at lahat ng banal na anghel na kasama niya. Kapagdaka, naunawaan ng kanyang mga disipulo na siya ay muling paparito sa mundo, matapos na siya ay dakilain at putungan sa kanang kamay ng Diyos."
                },
                {
                    "number": 2,
                    "text": "At si Jesus ay lumabas, at humayo sa templo; at ang kanyang mga disipulo ay nagsilapit sa kanya, upang marinig siya, sinasabing: Panginoon, ipakita ninyo sa amin ang hinggil sa mga gusali ng templo, gaya ng inyong sinabi—Ang mga ito ay babagsak, at maiiwan sa inyong mapanglaw."
                },
                {
                    "number": 3,
                    "text": "At sinabi ni Jesus sa kanila: Hindi nga ba ninyo nakikita ang lahat ng bagay na ito, at hindi ba ninyo nauunawaan ang mga ito? Katotohanang sinasabi ko sa inyo, walang maiiwan dito, sa templong ito, na isang bato sa ibabaw ng ibang bato na hindi ibabagsak."
                },
                {
                    "number": 4,
                    "text": "At sila ay iniwan ni Jesus, at nagtungo sa Bundok ng mga Olibo. At samantalang siya ay nakaupo sa Bundok ng mga Olibo, ay nagsilapit sa kanya nang bukod ang mga disipulo, nagsasabing: Sabihin ninyo sa amin kung kailan mangyayari ang mga bagay na ito na inyong sinabi hinggil sa pagkawasak ng templo, at ng mga Judio; at ano ang palatandaan ng inyong pagparito, at ng katapusan ng daigdig, o ang pagkalipol ng masasama, na siyang wakas ng daigdig?"
                },
                {
                    "number": 5,
                    "text": "At si Jesus ay sumagot, at sinabi sa kanila: Mangag-ingat kayo upang huwag kayong malinlang ninuman;"
                },
                {
                    "number": 6,
                    "text": "Sapagkat marami ang magsisiparito sa aking pangalan, na magsasabi—Ako ang Cristo—at malilinlang ang marami;"
                },
                {
                    "number": 7,
                    "text": "Kung magkakagayon ay ibibigay nila kayo sa kapighatian, at papatayin kayo, at kayo ay kapopootan ng lahat ng bansa, dahil sa aking pangalan;"
                },
                {
                    "number": 8,
                    "text": "At kung magkagayon ay maraming matitisod, at magkakanulo sa isa’t isa, at kapopootan ang isa’t isa;"
                },
                {
                    "number": 9,
                    "text": "At maraming bulaang propeta ang magsisibangon, at lilinlangin ang marami;"
                },
                {
                    "number": 10,
                    "text": "At dahil sa paglaganap ng kasamaan, ang pag-ibig ng marami ay manlalamig;"
                },
                {
                    "number": 11,
                    "text": "Subalit siya na mananatiling matatag at hindi madadaig, siya rin ay maliligtas."
                },
                {
                    "number": 12,
                    "text": "Kapag inyong nakita, samakatwid ang karumal-dumal na pagkawasak, na sinabi ng propetang si Daniel, hinggil sa pagkawasak ng Jerusalem, pagkatapos ikaw ay tatayo sa banal na lugar; siya na bumabasa, unawain niya."
                },
                {
                    "number": 13,
                    "text": "Kung magkagayon sila na nasa Judea ay magsitakas patungo sa mga bundok;"
                },
                {
                    "number": 14,
                    "text": "Siya na nasa bubungan ay tumakas, at huwag nang bumalik pa upang maglabas ng anumang bagay mula sa loob ng kanyang bahay;"
                },
                {
                    "number": 15,
                    "text": "Ni siya na nasa bukid ay bumalik pa upang kumuha ng kanyang mga kasuotan;"
                },
                {
                    "number": 16,
                    "text": "At sa aba nila na nagdadalan-tao, at sa kanila na nagpapasuso sa mga araw na yaon;"
                },
                {
                    "number": 17,
                    "text": "Samakatwid, manalangin kayo sa Panginoon na huwag mangyari ang inyong pagtakas sa panahong taglamig, ni sa araw man ng Sabbath;"
                },
                {
                    "number": 18,
                    "text": "Sapagkat kung magkagayon, sa mga araw na yaon, ay magkakaroon ng malaking kapighatian sa mga Judio, at sa mga naninirahan sa Jerusalem, na hindi pa ipinadala sa Israel, ng Diyos, buhat pa sa simula ng kanilang kaharian hanggang sa panahong ito; hindi, at ni hindi kailanman ipadadalang muli sa Israel."
                },
                {
                    "number": 19,
                    "text": "Ang lahat ng bagay na kanilang sinapit ay simula pa lamang ng mga kalungkutang sasapit sa kanila."
                },
                {
                    "number": 20,
                    "text": "At maliban kung paiikliin ang mga araw na yaon, wala isa man sa kanilang laman ang makaliligtas; datapwat alang-alang sa mga hinirang, alinsunod sa tipan, ang mga araw na yaon ay paiikliin."
                },
                {
                    "number": 21,
                    "text": "Masdan, sinasabi ko ang mga bagay na ito sa inyo hinggil sa mga Judio; at muli, pagkatapos ng mga kapighatian sa mga araw na yaon na sasapit sa Jerusalem, kung may magsabi sa inyo na sinumang tao, Dinggin, narito si Cristo, o naroon, huwag ninyo siyang paniwalaan;"
                },
                {
                    "number": 22,
                    "text": "Sapagkat sa mga araw na yaon ay may magsisilitaw ring mga bulaang Cristo, at bulaang propeta, at magpapakita ng mga dakilang palatandaan at kababalaghan, ano pa’t malilinlang nila kung maaari, pati ang mga nahirang, na mga hinirang alinsunod sa tipan."
                },
                {
                    "number": 23,
                    "text": "Masdan, sinasabi ko ang mga bagay na ito sa inyo alang-alang sa mga hinirang; at makaririnig din kayo ng mga digmaan, at alingawngaw ng digmaan; tiyaking huwag kayong magulumihanan, sapagkat ang lahat ng aking sinabi sa inyo ay kinakailangang mangyari; datapwat hindi pa ang wakas."
                },
                {
                    "number": 24,
                    "text": "Masdan, ipinagpauna ko nang sinabi sa inyo;"
                },
                {
                    "number": 25,
                    "text": "Kaya nga, kung sa inyo ay sasabihin nila: Masdan, siya ay nasa ilang; huwag kayong magsihayo: Masdan, siya ay nasa mga lihim na silid; huwag ninyong paniwalaan ito;"
                },
                {
                    "number": 26,
                    "text": "Sapagkat gaya ng liwanag ng umaga na nanggagaling sa silangan, at sumisikat maging sa kanluran, at bumabalot sa buong mundo, gayon din naman ang pagparito ng Anak ng Tao."
                },
                {
                    "number": 27,
                    "text": "At ngayon magsasalaysay ako sa inyo ng isang talinghaga. Masdan, saan man naroon ang bangkay, ay doon matitipon ang mga buwitre; kung kaya sa gayon din matitipon ang aking mga hinirang mula sa apat na sulok ng mundo."
                },
                {
                    "number": 28,
                    "text": "At makaririnig sila ng mga digmaan, at alingawngaw ng digmaan."
                },
                {
                    "number": 29,
                    "text": "Masdan, nangungusap ako alang-alang sa aking mga hinirang; sapagkat maghihimagsik ang bansa laban sa bansa, at ang kaharian laban sa kaharian; magkakagutom, at magkakasalot, at lilindol sa iba’t ibang dako."
                },
                {
                    "number": 30,
                    "text": "At muli, dahil sa paglaganap ng kasamaan, ang pag-ibig ng mga tao ay manlalamig; datapwat siya na hindi padadaig, siya rin ay maliligtas."
                },
                {
                    "number": 31,
                    "text": "At muli, ang Ebanghelyong ito ng Kaharian ay ipangangaral sa buong daigdig, bilang patotoo sa lahat ng bansa, at pagkatapos ay sasapit ang katapusan, o ang pagkalipol ng masasama;"
                },
                {
                    "number": 32,
                    "text": "At muli ang karumal-dumal na pagkawasak, na sinabi ng propetang si Daniel, ay matutupad."
                },
                {
                    "number": 33,
                    "text": "At kara-karakang pagkatapos ng kapighatian sa mga araw na yaon, ang araw ay magdidilim, at ang buwan ay hindi magbibigay ng kanyang liwanag, at ang mga bituin ay mangalalaglag mula sa langit, at ang mga kapangyarihan sa langit ay mayayanig."
                },
                {
                    "number": 34,
                    "text": "Katotohanang sinasabi ko sa inyo, ang salinlahing ito, na kung kanino ang mga bagay na ito ay ipakikita, ay hindi lilipas hanggang sa ang lahat ng sinabi ko sa inyo ay matupad."
                },
                {
                    "number": 35,
                    "text": "Kahit na, sa mga araw na darating, na ang langit at lupa ay lilipas; gayon man, ang aking mga salita ay hindi lilipas, kundi lahat ay matutupad."
                },
                {
                    "number": 36,
                    "text": "At, gaya ng aking nasabi na noon, pagkatapos ng kapighatian sa mga araw na yaon, at ang mga kapangyarihan ng kalangitan ay mayayanig, pagkaraan ay lilitaw ang palatandaan ng Anak ng Tao sa langit, at pagkatapos ay magsisitaghoy ang lahat ng angkan sa lupa; at makikita nila ang Anak ng Tao na dumarating na nasa mga ulap ng langit, na may kapangyarihan at dakilang kaluwalhatian;"
                },
                {
                    "number": 37,
                    "text": "At sinuman ang magpapahalaga sa aking salita ay hindi malilinlang, sapagkat ang Anak ng Tao ay paparito, at isusugo niya ang kanyang mga anghel sa kanyang harapan na may matinding tunog ng isang pakakak, at kanilang titipunin ang labi ng kanyang mga hinirang mula sa apat na hangin, mula sa isang dulo ng langit hanggang sa kabila."
                },
                {
                    "number": 38,
                    "text": "Sa puno ng igos nga ay pag-aralan ninyo ngayon ang kanyang talinghaga—Kapag ang mga sanga nito ay nananariwa, at nagsisimulang umusbong ang mga dahon nito, malalaman ninyo na malapit na ang tag-araw;"
                },
                {
                    "number": 39,
                    "text": "Gayon din naman, aking mga hinirang, pagka nangakita nila ang lahat ng bagay na ito, malalaman nila na siya ay malapit na, maging nasa mga pintuan na nga;"
                },
                {
                    "number": 40,
                    "text": "Ngunit tungkol sa araw na yaon, at oras, walang sinuman ang nakaaalam; wala, kahit ang mga anghel ng Diyos sa langit, kundi ang Ama ko lamang."
                },
                {
                    "number": 41,
                    "text": "Subalit gaya noong mga araw ni Noe, ito ay gayon din naman sa pagparito ng Anak ng Tao;"
                },
                {
                    "number": 42,
                    "text": "Sapagkat ito ay matutulad sa kanila, gaya noong mga araw bago ang baha; sapagkat hanggang sa araw na pumasok si Noe sa arka, sila ay nagsisikain at nagsisiinom, nangag-aasawa at pinapag-aasawa;"
                },
                {
                    "number": 43,
                    "text": "At hindi nila namamalayan hanggang sa dumating ang baha, at sila ay tinangay na lahat; gayon din naman ang pagparito ng Anak ng Tao."
                },
                {
                    "number": 44,
                    "text": "Sa panahong iyon ay matutupad yaong nasusulat, na sa mga huling araw, dalawa ang nasa bukid, ang isa ay kukunin, at ang isa ay iiwan;"
                },
                {
                    "number": 45,
                    "text": "Dalawa ang nagsisigiling sa gilingan, ang isa ay kukunin, at ang isa ay iiwan;"
                },
                {
                    "number": 46,
                    "text": "At kung ano ang aking sinabi sa isa, ay sinasabi ko sa lahat ng tao; magbantay nga kayo, sapagkat hindi ninyo nalalaman kung anong araw darating ang inyong Panginoon."
                },
                {
                    "number": 47,
                    "text": "Datapwat ito ay talastasin ninyo, na kung nalalaman ng puno ng bahay kung anong oras darating ang magnanakaw, siya ay magbabantay at hindi niya pababayaang matibag ang kanyang bahay, kundi naging handa sana siya."
                },
                {
                    "number": 48,
                    "text": "Kaya nga kayo ay magsipaghanda rin, sapagkat sa oras na hindi ninyo inaakala, ang Anak ng Tao ay paparito."
                },
                {
                    "number": 49,
                    "text": "Sino nga ba, ang tagapagsilbing tapat at matalino, na ginawang tagapamahala ng kanyang panginoon sa kanyang sambahayan, upang sila ay bigyan ng pagkain sa takdang kapanahunan?"
                },
                {
                    "number": 50,
                    "text": "Pinagpala yaong tagapagsilbi na kung dumating ang kanyang panginoon, ay maratnan siyang gayon ang kanyang ginagawa; at katotohanang sinasabi ko sa inyo, sa kanya ay ipamamahala ang lahat niyang ari-arian."
                },
                {
                    "number": 51,
                    "text": "Datapwat kung ang masamang tagapagsilbing yaon ay magsabi sa kanyang puso: Magtatagal ang aking panginoon sa kanyang pagparito,"
                },
                {
                    "number": 52,
                    "text": "At magsimulang bugbugin ang kanyang mga kapwa tagapagsilbi, at makipagkainan at makipag-inuman sa mga lasing,"
                },
                {
                    "number": 53,
                    "text": "Ang panginoon ng tagapagsilbing yaon ay darating sa araw na hindi niya hinihintay, at sa oras na hindi niya nalalaman,"
                },
                {
                    "number": 54,
                    "text": "At siya ay ihihiwalay, at itatakda sa kanya ang kanyang bahagi kasama ng mga mapagbalat-kayo; doon magkakaroon ng pagtangis at pagngangalit ng mga ngipin."
                },
                {
                    "number": 55,
                    "text": "At sa gayon darating ang katapusan ng masasama, ayon sa propesiya ni Moises, nagsasabing: Sila ay ihihiwalay sa mga tao; subalit ang katapusan ng mundo ay hindi pa, kundi nalalapit na."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Joseph Smith—Kasaysayan 1",
            "data_type": "chapter",
            "chapter_name": "Kabanata 1",
            "chapter_summary": [
                "Isinalaysay ni Joseph Smith ang kanyang angkang pinagmulan, ang mga kasapi ng mag-anak, at ang kanilang mga unang tirahan—Isang kakaibang kaguluhan tungkol sa relihiyon ang nangingibabaw sa dakong kanluran ng New York—Siya ay nagpasiyang maghanap ng karunungan gaya ng itinagubilin ni Santiago—Ang Ama at ang Anak ay nagpakita at tinawag si Joseph sa kanyang paglilingkod bilang isang propeta. (Talata 1–20.)"
            ],
            "book_title": "Joseph Smith—Kasaysayan",
            "subtitle": [
                "Mga Hango mula sa Kasaysayan ni Joseph Smith, ang Propeta"
            ],
            "verses": [
                {
                    "number": 1,
                    "text": "Sanhi ng maraming usap-usapang ikinalat ng masasama at mga manlilinlang na tao, kaugnay ng pagkakatatag at pag-unlad ng Ang Simbahan ni Jesucristo ng mga Banal sa mga Huling Araw, lahat ng yaon ay binalak ng mga nagpasimula niyon upang humadlang laban sa magandang pangalan nito bilang isang simbahan at sa pag-unlad nito sa daigdig—Ako ay naganyak na isulat ang kasaysayang ito, upang bigyang-linaw ang isipan ng madla, at upang ipaalam sa lahat ng mananaliksik ng katotohanan ang mga tunay na nangyari, ayon sa pagkakaganap nito, kaugnay ng aking sarili at ng Simbahan, sa abot ng aking nalalaman sa mga tunay na nangyari."
                },
                {
                    "number": 2,
                    "text": "Sa kasaysayang ito ay ilalahad ko ang iba’t ibang pangyayari kaugnay ng Simbahang ito, sa katotohanan at kabutihan, ayon sa pagkakaganap ng mga ito, o ayon sa pag-iral ng mga ito sa kasalukuyan, sa ngayon (1838) ang ikawalong taon magmula nang itatag ang nasabing Simbahan."
                },
                {
                    "number": 3,
                    "text": "Isinilang ako sa taon ng ating Panginoon isanlibo walong daan at lima, sa ikadalawampu’t tatlong araw ng Disyembre, sa bayan ng Sharon, Windsor County, Estado ng Vermont…Ang aking ama, si Joseph Smith, Senior, ay nilisan ang Estado ng Vermont, at lumipat sa Palmyra, Ontario (ngayon ay Wayne) County, sa estado ng New York, nang ako ay nasa ikasampung taong gulang, o humigit-kumulang doon. Pagkaraan ng halos apat na taon ng pagdating ng aking ama sa Palmyra, lumipat siya kasama ang kanyang mag-anak sa Manchester, sa yaon ding County ng Ontario—"
                },
                {
                    "number": 4,
                    "text": "Ang kanyang mag-anak ay binubuo ng labing-isang katao, alalaong baga’y ang aking ama, si Joseph Smith; ang aking ina, si Lucy Smith (na ang apelyido, bago ang kanyang pag-aasawa, ay Mack, anak ni Solomon Mack); ang mga kapatid kong lalaki, si Alvin (namatay noong ikalabinsiyam ng Nobyembre, 1823, sa kanyang ikadalawampu’t limang taon), si Hyrum, ako, si Samuel Harrison, si William, si Don Carlos; at ang mga kapatid kong babae, sina Sophronia, Catherine, at Lucy."
                },
                {
                    "number": 5,
                    "text": "Noong nasa ikalawang taon pagkaraang kami’y lumipat sa Manchester, may kakaibang kaguluhan sa paksa ng relihiyon sa lugar na aming tinitirahan. Nagsimula ito sa mga Methodist, subalit dagliang naging karaniwan sa lahat ng sekta sa dakong yaon. Sa katunayan, ang buong purok ay tila nahikayat nito, at nagsama-sama ang maraming tao sa iba’t ibang pangkat ng mga relihiyon, na lumikha ng hindi maliit na kaguluhan at pagkakahati ng mga tao, ang ilan ay nagsisigaw ng, “Halina, rito!” at ang iba’y, “Halina, roon!” Ang iba ay nakikipagtalo para sa pananampalatayang Methodist, ang iba para sa Presbyterian, at ang iba’y para sa Baptist."
                },
                {
                    "number": 6,
                    "text": "Sa kabila ng malaking pag-ibig na ipinamalas ng mga bagong kasapi ng iba’t ibang pananampalatayang ito noong panahon ng kanilang pagbabalik-loob, at ang dakilang pagpupunyagi na ipinakita ng kani-kanilang mga pastor, na silang masisigla sa pagpapasimuno at pagtataguyod ng di pangkaraniwang tagpong ito ng damdaming pangrelihiyon, upang ang lahat ay makuhang magbalik-loob, na ikinalulugod nilang itawag dito, hayaan silang sumapi sa anumang sekta na maibigan nila; gayon pa man, nang magsimulang magsihanay ang mga nagbalik-loob, ang ilan ay sa isang pangkat, at ang ilan sa iba, namalas na ang tila bagang mabubuting damdamin ng kapwa mga saserdote at nagbalik-loob ay higit na pagkukunwari kaysa tunay; sapagkat isang tagpo ng malaking kaguluhan at masamang damdamin ang kinahantungan—nakikipagtalo ang mga saserdote laban sa saserdote, at mga nagbalik-loob laban sa kapwa nagbalik-loob; anupa’t lahat ng kanilang mabubuting damdamin sa isa’t isa, kung sila ma’y nagkaroon nga nito, ay ganap na nawala sa sigalutan ng mga salita at sa tunggalian hinggil sa mga palagay."
                },
                {
                    "number": 7,
                    "text": "Sa panahong ito ako ay nasa aking ikalabinlimang taong gulang. Ang mag-anak ng aking ama ay napaniwala sa pananampalatayang Presbyterian, at apat sa kanila ang sumapi sa simbahang yaon, alalaong baga’y ang aking ina, si Lucy; ang aking mga kapatid na lalaking sina Hyrum at Samuel Harrison; at ang aking kapatid na babaing si Sophronia."
                },
                {
                    "number": 8,
                    "text": "Sa panahong ito ng malaking kaguluhan, ang aking pag-iisip ay natawag sa matamang pagmumuni-muni at malaking pagkabahala; subalit, bagaman ang aking mga damdamin ay matindi at kadalasan ay masidhi, gayon man nanatili akong malayo sa mga pangkat na ito, bagaman ako ay dumadalo sa ilan nilang pagpupulong na kasindalas ng ipinahihintulot ng pagkakataon. Sa paglipas ng panahon, ang aking pag-iisip ay bahagyang pumapanig sa sekta ng Methodist, at nakaramdam ako ng kaunting pagnanais na makiisa sa kanila; ngunit napakalaki ng kaguluhan at sigalutan ng iba’t ibang sekta, na hindi maaari para sa isang tao na kasimbata ko, at walang kabatiran sa mga tao at bagay-bagay, na makarating sa anumang tiyak na pagpapasiya kung sino ang tama at kung sino ang mali."
                },
                {
                    "number": 9,
                    "text": "Kung minsan ang aking isipan ay labis na naguguluhan, ang sigawan at pag-iingay ay napakalakas at walang humpay. Ang mga Presbyterian ang pinakasalungat laban sa mga Baptist at Methodist, at ginamit ang lahat ng lakas kapwa sa pangangatwiran at sa kasanayan upang patunayan ang kanilang mga kamalian, o kahit paano, ay magawang papag-isipin ang mga tao na sila ay mali. Sa kabilang dako, ang mga Baptist at Methodist ay gayon din kasigasig sa pagpupunyagi na mapatunayan ang kanilang sariling aral at pasinungalingan ang lahat ng iba."
                },
                {
                    "number": 10,
                    "text": "Sa gitna nitong labanan ng mga salita at ingay ng mga haka-haka, madalas kong sabihin sa aking sarili: Ano ang nararapat gawin? Sino sa lahat ng pangkat na ito ang tama; o, lahat ba sila ay pare-parehong mali? Kung mayroon mang isang tama sa kanila, alin ito, at paano ko ito malalaman?"
                },
                {
                    "number": 11,
                    "text": "Habang ako ay naghihirap sa ilalim ng masisidhing suliranin sanhi ng pagtutunggalian ng mga pangkat na ito ng mga relihiyoso, isang araw ako ay nagbabasa ng Sulat ni Santiago, unang kabanata at ikalimang talata, na mababasang: Ngunit kung nagkukulang ng karunungan ang sinuman sa inyo, ay humingi sa Diyos, na nagbibigay nang sagana sa lahat, at hindi nanunumbat; at ito’y ibibigay sa kanya."
                },
                {
                    "number": 12,
                    "text": "Wala sa alinmang sipi sa banal na kasulatan ang nakapukaw nang may higit na kapangyarihan sa puso ng tao kaysa sa nagawa nito sa akin sa oras na ito. Tila pumasok ito nang may malakas na kapangyarihan sa bawat himaymay ng aking puso. Paulit-ulit kong pinagmuni-muni ito, nalalaman na kung may tao mang nangangailangan ng karunungan mula sa Diyos, ako yaon; na kung paano kikilos ay hindi ko alam, at maliban na kung makakukuha ako ng higit na karunungan kaysa sa aking taglay na, hindi ko kailanman malalaman; sapagkat ang mga guro ng iba’t ibang sekta ng relihiyon ay magkakaiba ang pagkaunawa sa iisang sipi ng banal na kasulatan na nakawawasak ng lahat ng tiwala sa paglutas ng katanungan sa pamamagitan ng pagsasangguni sa Biblia."
                },
                {
                    "number": 13,
                    "text": "Sa wakas nakarating ako sa pagpapasiya na alin sa dalawa, ako ay mananatili sa kadiliman at kaguluhan, o kaya’y kinakailangan kong gawin ang tagubilin ni Santiago, yaon ay, humingi sa Diyos. Sa wakas nakarating ako sa matibay na hangarin na “humingi sa Diyos,” nagpapasiya na kung siya ay nagbigay ng karunungan sa mga yaong kulang ng karunungan, at magbibigay nang sagana, at hindi manunumbat, maaari akong magbakasakali."
                },
                {
                    "number": 14,
                    "text": "Kaya nga, alinsunod dito, sa aking matibay na hangaring humingi sa Diyos, nagtungo ako sa kakahuyan upang maisagawa ang aking pagtatangka. Ito ay sa umaga ng isang maganda, maaliwalas na araw, sa tagsibol ng taong isanlibo walong daan at dalawampu. Ito ang kauna-unahang pagkakataon sa aking buhay na ako ay gumawa ng ganitong pagtatangka, sapagkat sa gitna ng lahat ng aking pagkabahala, kailanman ay hindi ko pa nagawa ang pagtatangkang manalangin nang malakas."
                },
                {
                    "number": 15,
                    "text": "Matapos na magtungo ako sa lugar na kung saan ko binalak magtungo, matapos kong tingnan ang aking paligid, at nang matiyak kong ako’y nag-iisa, ako’y lumuhod at nagsimulang ialay ang mga naisin ng aking puso sa Diyos. Bahagya ko pa lamang nagagawa ito, nang daglian akong sinunggaban ng isang kapangyarihan na ganap akong dinaig, at may kagila-gilalas na lakas na higit sa akin upang igapos ang aking dila nang hindi ako makapagsalita. Nagtipon ang makapal na kadiliman sa aking paligid, at sa wari ko ng sandaling yaon, na tila ako ay nakatadhana sa biglaang pagkawasak."
                },
                {
                    "number": 16,
                    "text": "Subalit, sa paggamit ng lahat ng aking lakas upang tumawag sa Diyos na iligtas ako sa kapangyarihan ng kaaway na ito na sumunggab sa akin, at sa sandaling yaon nang ako ay nakahanda nang pumailalim sa kawalang-pag-asa at ipaubaya ang aking sarili sa pagkawasak—hindi sa isang likhang-isip na pagkawasak, kundi sa kapangyarihan ng isang tunay na nilikha na mula sa hindi nakikitang daigdig, na may kagila-gilalas na lakas na kailanman ay hindi ko pa naramdaman sa anumang nilikha—sa sandaling ito ng labis na pangamba, ako ay nakakita ng isang haligi ng liwanag na tamang-tama sa tapat ng aking ulo, higit pa sa liwanag ng araw, na dahan-dahang bumaba hanggang sa ito ay pumalibot sa akin."
                },
                {
                    "number": 17,
                    "text": "Hindi pa natatagalan nang ito’y lumitaw na natuklasan kong naligtas na ang aking sarili mula sa kaaway na gumapos sa akin. Nang tumuon sa akin ang liwanag, nakakita ako ng dalawang Katauhan, na ang liwanag at kaluwalhatian ay hindi kayang maisalarawan, nakatayo sa hangin sa itaas ko. Ang isa sa kanila ay nagsalita sa akin, tinatawag ako sa aking pangalan, at nagsabi, itinuturo ang isa—Ito ang Aking Pinakamamahal na Anak. Pakinggan Siya!"
                },
                {
                    "number": 18,
                    "text": "Ang aking layunin sa pagtatanong sa Panginoon ay upang alamin kung alin sa lahat ng sekta ang tama, upang malaman kung alin ang sasapian ko. Hindi pa natatagalan, samakatwid, nang ako ay matauhan, upang makapagsalita, nang aking tanungin ang mga Katauhan na nakatayo sa itaas ko sa loob ng liwanag, kung alin sa lahat ng sekta ang tama (sapagkat sa panahong ito hindi pa kailanman pumasok sa aking puso na ang lahat ay mali)—at alin ang dapat kong sapian."
                },
                {
                    "number": 19,
                    "text": "Sinagot ako na hindi ako dapat sumapi sa alinman sa kanila, sapagkat lahat sila ay mali; at ang Katauhan na kumausap sa akin ay nagsabi na lahat ng kanilang sinasampalatayanan ay karumal-dumal sa kanyang paningin; na yaong mga guro ay tiwaling lahat; na: “lumalapit sila sa akin sa pamamagitan ng kanilang mga labi, subalit ang kanilang mga puso ay malayo sa akin, itinuturo nila bilang mga doktrina ang mga kautusan ng tao, na may anyo ng kabanalan, datapwat tinatanggihan ang kapangyarihan nito.”"
                },
                {
                    "number": 20,
                    "text": "Muli niya akong pinagbawalang sumapi sa alinman sa kanila; at marami pang ibang bagay ang sinabi niya sa akin, na hindi ko maaaring isulat sa ngayon. Nang ako ay muling matauhan, natagpuan ko ang aking sarili na nakahiga, nakatingin sa kalangitan. Nang maglaho ang liwanag, ako ay wala nang lakas; subalit nang bahagyang bumuti-buti ang aking pakiramdam agad akong umuwi. At habang ako ay nakasandig sa dapugan, ang aking ina ay nagtanong kung ano ang nangyari. Sumagot ako, “Walang anuman, maayos ang lahat—mabuti na ang aking pakiramdam.” Pagkatapos ay sinabi ko sa aking ina, “Nalaman ko para sa aking sarili na ang Presbyterianismo ay hindi totoo.” Tila baga nalalaman ng kaaway, sa napakaagang panahon ng aking buhay, na ako ay nakatalagang mapatunayang tagabulabog at tagasuya ng kanyang kaharian; kung hindi ay bakit nagsama-sama ang mga kapangyarihan ng kadiliman laban sa akin? Bakit lumitaw ang pagsalungat at pag-uusig laban sa akin, halos sa aking kamusmusan?"
                },
                {
                    "number": 21,
                    "text": "Ilang araw pagkaraan ang pangitain kong ito, nagkataong ako’y kasama ng isa sa mga mangangaral ng Methodist, na napakasigasig sa nabanggit na kaguluhan sa relihiyon; at, sa pakikipag-usap sa kanya sa paksa hinggil sa relihiyon, ginamit ko ang pagkakataon upang ibigay sa kanya ang salaysay ng naging pangitain ko. Labis akong nagulat sa kanyang inasal; hindi lamang niya itinuring ang aking isinalaysay nang gayun-gayon lamang, kundi lakip ang labis na pag-aalipusta, nagsasabing ang lahat ng ito ay sa diyablo, na wala nang ganoong mga bagay tulad ng mga pangitain o paghahayag sa panahong ito; na ang ganoong mga bagay ay lumipas na kasama ng mga apostol, at kailanman ay hindi na magkakaroon ng mga gayon."
                },
                {
                    "number": 22,
                    "text": "Daglian kong natuklasan, gayon pa man, na ang pagsasabi ko ng salaysay ay pumukaw ng labis na kapinsalaan laban sa akin sa mga mangangaral ng relihiyon, at naging sanhi ng labis na pag-uusig, na patuloy na lumubha; at bagaman ako ay di kilalang bata na nasa pagitan lamang ng labing-apat at labinlimang taong gulang, at ang aking katayuan sa buhay ay gayon na lamang upang ituring na isang batang walang kahalagahan sa daigdig, gayon pa man ang matataas na tao ay sapat na nagbibigay-pansin upang pukawin ang isipan ng madla laban sa akin, at lumikha ng mapait na pag-uusig; at ito’y pangkaraniwan na sa lahat ng sekta—nagkaisa ang lahat upang usigin ako."
                },
                {
                    "number": 23,
                    "text": "Naging sanhi ito ng mataman kong pagmumuni-muni noon, at kadalasan na magbuhat noon, lubos na nakapagtataka na ang isang di kilalang bata, humigit lamang ng kaunti sa labing-apat na taong gulang at isa rin, na nakatadhana sa pangangailangan nang pagkuha ng di sapat na ikabubuhay sa pamamagitan ng kanyang pang-araw-araw na gawain, ay dapat isiping isang katauhang may sapat na kahalagahan upang tumawag ng pansin sa mga tanyag na tao sa mga kilalang sekta sa panahong yaon, at sa pamamaraan upang lumikha sa kanila ng damdamin ng pinakamapait na pag-uusig at panlalait. Subalit nakapagtataka o hindi, gayon nga ito, at ito ang kadalasang sanhi ng labis na kalungkutan sa aking sarili."
                },
                {
                    "number": 24,
                    "text": "Gayon pa man, ito ay isang katotohanan na ako’y nakakita ng isang pangitain. Mula noon napag-isipan ko, na ako ay tulad ni Pablo, nang ipagtanggol niya ang kanyang sarili sa harapan ni Haring Agripa, at iniulat ang salaysay ng kanyang naging pangitain nang nakakita siya ng liwanag, at nakarinig ng isang tinig; ngunit kakaunti pa rin ang naniwala sa kanya; ang sabi ng ilan siya ay manlilinlang, ang sabi ng iba siya ay baliw; at siya ay kinutya at nilait. Subalit hindi nawasak ng lahat ng ito ang katotohanan ng kanyang pangitain. Nakakita siya ng pangitain, alam niyang nakakita siya, at hindi ito magagawang baguhin ng lahat ng pag-uusig sa silong ng langit; at bagaman inusig nila siya hanggang sa kamatayan gayon pa man, alam niya, at alam niya hanggang sa kanyang huling hininga, na siya ay nakakita ng liwanag at nakarinig ng tinig na nagsasalita sa kanya, at ang buong daigdig ay hindi siya mapag-iisip o mapaniniwala nang taliwas dito."
                },
                {
                    "number": 25,
                    "text": "At gayon din ako. Ako’y tunay na nakakita ng liwanag, at sa gitna ng liwanag na yaon nakakita ako ng dalawang Katauhan, at sa katotohanan kinausap nila ako; at bagaman kinamuhian ako at inusig dahil sa pagsasabi na nakakita ako ng pangitain, gayon man ito’y totoo; at habang ako’y kanilang inuusig, ako’y nilalait, at nagsasabi ng lahat ng uri ng kasamaan laban sa akin nang walang katotohanan sa pagsasabi nito, dahil dito ay nasabi ko sa aking puso: Bakit ako inuusig sa pagsasabi ng katotohanan? Ako ay tunay na nakakita ng pangitain; at sino ako na aking kakalabanin ang Diyos, o bakit iniisip ng sanlibutan na ipagkakaila ko ang tunay kong nakita? Sapagkat nakakita ako ng pangitain; ito’y alam ko, at nalalaman ko na ito ay alam ng Diyos, at ito’y hindi ko maipagkakaila, ni tangkain kong gawin ito; at nalalaman ko na kung ito’y aking gagawin ay magkakasala ako sa Diyos, at mapapasailalim sa sumpa."
                },
                {
                    "number": 26,
                    "text": "Ngayon ay palagay na ang aking isipan kung tungkol din lamang sa sekta ng mga relihiyon—na hindi ko katungkulang sumapi sa alinman sa kanila, kundi magpatuloy tulad ng dati hanggang sa maatasan. Napag-alaman kong tama ang patotoo ni Santiago—na ang isang taong nagkukulang ng karunungan ay maaaring humingi sa Diyos, at makatatamo, at hindi masusumbatan."
                },
                {
                    "number": 27,
                    "text": "Nagpatuloy ako sa aking pangkaraniwang gawain sa buhay hanggang sa ikadalawampu’t isa ng Setyembre, isanlibo walong daan at dalawampu’t tatlo, nagdurusa sa tuwina ng masidhing pag-uusig sa mga kamay ng lahat ng uri ng tao, kapwa relihiyoso at hindi relihiyoso dahil nagpatuloy akong nanindigan na nakakita ako ng pangitain."
                },
                {
                    "number": 28,
                    "text": "Yaong panahong lumipas sa pagitan ng oras na nakakita ako ng pangitain at taong isanlibo walong daan at dalawampu’t tatlo—na napagbawalang sumapi sa alinmang sekta ng relihiyon noon, at sapagkat napakabata pa, at inusig ng mga taong yaon na dapat sana’y aking mga kaibigan at magpakita sa akin ng kabutihan, at kung inakala nila na ako’y nalinlang na pinagsikapan sa wasto at sa paraang may pagmamahal upang bawiin ako—naiwan ako sa lahat ng uri ng tukso; at, nakikisalamuha sa lahat ng uri ng lipunan, madalas akong makagawa ng maraming kamalian, at naipakita ang kahinaan ng kabataan, at ang mga kalokohan na likas sa tao; na ikinalulungkot kong sabihin, ang nagdala sa akin sa iba’t ibang tukso, na hindi kasiya-siya sa paningin ng Diyos. Sa pagtatapat na ito, walang sinuman ang dapat mag-akala na ako ay nagkasala ng anumang mabigat o lubhang mapaminsalang mga kasalanan. Ang pagpapasiya na gumawa nito ay kailanma’y wala sa aking pagkatao. Subalit nagkasala ako ng kawalang-isip, at kung magkaminsan ay naugnay sa masasayang barkada, atbp., hindi tugma sa pagkatao na nararapat panatilihin ng isang tinawag ng Diyos na tulad ko. Subalit ito ay hindi kataka-taka sa sinumang makaalaala sa aking kabataan, at nasanay sa aking likas na pagkamasayahin."
                },
                {
                    "number": 29,
                    "text": "Bunga ng mga bagay na ito, madalas kong maramdaman na isinumpa ako dahil sa aking kahinaan at mga kamalian; nang, noong gabing nabanggit na ikadalawampu’t isa ng Setyembre, matapos akong humiga sa aking higaan sa gabing yaon, ipinasiya sa aking sarili na manalangin at magsumamo sa Pinakamakapangyarihang Diyos para sa kapatawaran ng lahat ng aking kasalanan at mga kalokohan, at para rin sa isang pagpapatunay sa akin, upang malaman ko ang aking kalagayan at katayuan sa harapan niya; sapagkat buo ang aking pagtitiwala na magtatamo ng banal na pagpapatunay, tulad ng dati."
                },
                {
                    "number": 30,
                    "text": "Habang ako ay nasa ganoong ayos ng pagtawag sa Diyos, natuklasan kong may liwanag na lumitaw sa aking silid, na patuloy na nag-iibayo hanggang sa ang silid ay magliwanag nang higit pa kaysa katanghaliang tapat, nang ang isang katauhan ay biglang lumitaw sa tabi ng aking higaan, nakatayo sa hangin, dahil ang kanyang mga paa ay hindi sumasayad sa sahig."
                },
                {
                    "number": 31,
                    "text": "Siya ay nakasuot ng isang maluwag na bata na napakatingkad ang kaputian. Iyon ay kaputiang higit kaysa anumang bagay sa lupa na nakita ko na; anupa’t ako’y hindi naniniwala na mayroon pang bagay sa lupa na maaaring lumitaw na higit pa sa roon ang kaputian at ningning. Ang kanyang mga kamay ay nakalantad, at gayon din ang kanyang mga braso na mataas nang kaunti sa galanggalangan; at gayon din ang kanyang mga paa ay walang mga sapin, maging ang kanyang mga binti, na mataas nang kaunti sa bukung-bukong. Ang kanyang ulo at leeg ay nakalantad din. At napagwari kong wala siyang ibang kasuotan maliban sa bata, sapagkat ito ay bukas, kaya’t nakikita ko ang kanyang dibdib."
                },
                {
                    "number": 32,
                    "text": "Hindi lamang ang kanyang bata ang may napakatingkad na kaputian, ang kanyang buong katauhan ay may kaluwalhatiang di kayang ilarawan, at ang kanyang kaanyuan ay tunay na parang kidlat. Ang silid ay lubhang maliwanag, subalit hindi kasingningning ng nakapaligid sa kanyang katauhan. Nang una ko siyang tingnan, ako ay natakot; subalit ang takot ay kaagad ding nawala sa akin."
                },
                {
                    "number": 33,
                    "text": "Ako’y tinawag niya sa aking pangalan, at sinabi niya na siya’y isang sugo na nagbuhat sa kinaroroonan ng Diyos na pinaparito sa akin; na ang kanyang pangalan ay Moroni; na ang Diyos ay may gawaing ipagagawa sa akin; at ang aking pangalan ay makikilala sa kabutihan at kasamaan sa lahat ng bansa, lahi, at wika, o magiging mabuti at masama sa usap-usapan ng lahat ng tao."
                },
                {
                    "number": 34,
                    "text": "Sinabi niya na may nakalagak na isang aklat, na nakasulat sa mga laminang ginto, na nagbibigay-ulat tungkol sa mga dating naninirahan sa lupalop na ito, at kung saan sila nagbuhat. At kanya ring sinabi na ang kabuuan ng walang hanggang Ebanghelyo ay napapaloob dito, gaya ng ibinigay na ng Tagapagligtas sa mga sinaunang tao;"
                },
                {
                    "number": 35,
                    "text": "Gayundin, may dalawang bato sa mga balantok na pilak—at ang mga batong ito, na nakakabit sa isang baluti sa dibdib, ay siyang bumubuo ng tinatawag na Urim at Tummim—na nakalagak na kasama ng mga lamina; at ang pagmamay-ari at paggamit ng mga batong ito ay siyang kabuuan ng mga “tagakita” noong sinauna o nakaraang panahon; at ang mga yaon ay inihanda ng Diyos sa layuning maisalin ang aklat."
                },
                {
                    "number": 36,
                    "text": "Matapos sabihin sa akin ang mga bagay na ito, sinimulan niyang ulitin ang mga propesiya sa Lumang Tipan. Una niyang inulit ang bahagi sa ikatlong kabanata ng Malakias; at inulit din niya ang ikaapat o huling kabanata sa yaon ding propesiya, bagaman may kaunting pagkakaiba sa kung paano ito mababasa sa ating mga Biblia. Sa halip na ulitin ang unang talata tulad ng mababasa sa ating mga aklat, inulit niya ito nang ganito:"
                },
                {
                    "number": 37,
                    "text": "Masdan, ang araw ay dumarating na nagniningas na parang hurno, at ang lahat ng palalo, oo, at ang lahat na nagsisigawa ng kasamaan ay masusunog na parang dayami; sapagkat yaong mga darating ang magsusunog sa kanila, wika ng Panginoon ng mga Hukbo, na anupa’t hindi mag-iiwan sa kanila ng kahit ugat ni sanga man."
                },
                {
                    "number": 38,
                    "text": "At muli, inulit niya ang ikalimang talata nang ganito: Masdan, ihahayag ko sa inyo ang Pagkasaserdote, sa pamamagitan ng kamay ni Elijah, ang propeta, bago dumating ang dakila at kakila-kilabot na araw ng Panginoon."
                },
                {
                    "number": 39,
                    "text": "Kakaiba rin niyang inulit ang sumusunod na talata: At kanyang itatanim sa mga puso ng mga anak ang mga pangakong ginawa sa mga ama, at ang mga puso ng mga anak ay babaling sa kanilang mga ama. Kung hindi magkagayon, ang buong mundo ay lubos na mawawasak sa kanyang pagparito."
                },
                {
                    "number": 40,
                    "text": "Bilang karagdagan sa mga ito, inulit niya ang ikalabing-isang kabanata ng Isaias, at sinasabing malapit na itong matupad. Inulit din niya ang ikatlong kabanata ng Mga Gawa, ikadalawampu’t dalawa at ikadalawampu’t tatlong talata, na walang pagkakaiba sa mababasa natin sa Bagong Tipan. Sinabi niya na ang propetang yaon ay si Cristo; subalit hindi pa dumarating ang araw na “sila na hindi makikinig sa kanyang tinig ay pupuksaing lubos mula sa mga tao,” ngunit malapit nang dumating."
                },
                {
                    "number": 41,
                    "text": "Inulit din niya ang ikalawang kabanata ng Joel, mula sa ikadalawampu’t walong talata hanggang sa huli. Sinabi rin niya na hindi pa ito natutupad, ngunit malapit na. At sinabi pa niya na ang kaganapan ng mga Gentil ay nalalapit na. Marami pa siyang inulit na iba pang sipi sa banal na kasulatan, at nagbigay ng maraming paliwanag na hindi maaaring banggitin dito."
                },
                {
                    "number": 42,
                    "text": "Muli, sinabi niya sa akin, na kapag nakuha ko na ang mga lamina na kanyang binanggit—sapagkat ang panahon sa pagkuha nito ay hindi pa sumasapit—ay hindi nararapat na ang mga yaon ay ipakita ko kahit kanino mang tao; maging ang baluti sa dibdib na kasama ng Urim at Tummim; doon lamang sa kanila na ipag-uutos sa akin na pagpapakitaan ko ng mga yaon; at kung ipakikita ko roon sa mga hindi dapat makakita, ako ay mapaririwara. At habang nakikipag-usap siya sa akin tungkol sa mga lamina, ang pangitain ay nabuksan sa aking isip at nakita ko ang pook na kinalalagakan ng mga lamina, at iyon ay naging napakalinaw at namumukod-tangi kaya’t natukoy kong muli ang pook nang dalawin ko ito."
                },
                {
                    "number": 43,
                    "text": "Pagkatapos ng pag-uusap na ito, ang liwanag sa silid ay nakita kong kaagad na nagsimulang matipon sa paligid ng taong nakipag-usap sa akin, at ito ay nagpatuloy hanggang sa ang silid ay muling magdilim, maliban sa malapit sa paligid niya; nang biglang makita ko, na waring isang lagusan ang nabuksan paakyat sa langit, at siya ay pumaitaas hanggang sa tuluyang maglaho, at ang silid ay naiwang kagaya nang una noong hindi pa lumilitaw ang makalangit na liwanag."
                },
                {
                    "number": 44,
                    "text": "Sa aking pagkakahiga, ako ay nagnilay-nilay sa natatanging tagpo, at lubhang namangha sa mga sinabi sa akin nitong di pangkaraniwang sugo; nang sa gitna ng aking pagbubulay-bulay, bigla kong natuklasan na ang aking silid ay nagsisimula na namang lumiwanag, at sa isang iglap, kagaya noon, ang makalangit na sugo ring yaon ay nasa tabi na naman ng aking higaan."
                },
                {
                    "number": 45,
                    "text": "Nagsimula siya, at isinalaysay niyang muli ang ganoon ding mga bagay na ginawa na niya noong una niyang pagdalaw, na walang anumang pagkakaiba; at pagkatapos noon, ipinaalam niya sa akin ang dakilang paghuhukom na darating sa lupa, na may malaking kalagiman sa pamamagitan ng taggutom, espada, at salot; at ang kalunus-lunos na paghuhukom na ito ay darating sa lupa sa kasalukuyang salinlahi. Matapos isalaysay ang mga bagay na ito, muli siyang pumaitaas kagaya nang ginawa niya noong una."
                },
                {
                    "number": 46,
                    "text": "Sa mga sandaling iyon, sapagkat malalim ang pagkakakintal noon sa aking isipan, kung kaya’t ang antok ay napalis sa aking mga mata, at ako’y tuluyang nagupo sa pagkakamangha sa aking mga nakita at narinig. Subalit ganoon na lamang ang aking pagkabigla nang muli kong makita ang sugo ring yaon sa tabi ng aking higaan, at marinig na muli niyang inuusal at sinasabi sa akin ang mga binanggit niya noong una; at nagdagdag ng babala sa akin, at sinabi sa akin na susubukin akong tuksuhin ni Satanas (sa kadahilanang ang mag-anak ng aking ama ay maralita), na kunin ang mga lamina upang magpayaman. Dito ay pinagbawalan niya ako, at sinabi na wala akong dapat na maging layunin sa pagkuha ng mga lamina maliban sa ikaluluwalhati ng Diyos, at maudyukan ng ano pa mang layunin sa pagtatayo ng kanyang kaharian; kung hindi ay di ko makukuha ang mga yaon."
                },
                {
                    "number": 47,
                    "text": "Matapos ang pangatlong pagdalaw na ito, ay muli siyang pumaitaas sa langit tulad ng dati, at ako ay naiwan na namang nagbubulay-bulay sa mga di pangkaraniwang pangyayaring kararanas ko lamang; nang halos kaagad-agad pagkatapos pumaitaas ang makalangit na sugo sa ikatlong ulit, ay tumilaok ang tandang, at napag-alaman ko na mag-uumaga na, kung kaya’t ang aming pag-uusap ay maaaring inabot ng magdamag."
                },
                {
                    "number": 48,
                    "text": "Di naglaon ay bumangon ako sa aking higaan, at tulad ng dati ay nagtungo sa mga gawaing kinakailangan sa araw na iyon; subalit sa pagtatangka kong gumawa gaya ng mga ibang pagkakataon, ay napansin kong ang aking lakas ay naglaho kaya ako’y lubusang nawalan ng kakayahan. Ang aking ama na noon ay gumagawang kasama ko ay napunang may bumabagabag sa akin, at pinagsabihan ako na umuwi na. Tumalima ako na may layuning umuwi ng bahay; subalit sa aking pagtatangkang tumawid ng bakod palabas sa bukid na kinaroroonan namin, ay tuluyang nawala ang aking lakas, at ako ay bumagsak sa lupa na nanghihina, at ilang sandali ring nawalan ng kamalayan sa anumang bagay."
                },
                {
                    "number": 49,
                    "text": "Ang tinig na nagsasalita sa akin, tinatawag ako sa aking pangalan ang unang bagay na naalaala ko. Tumingala ako, at nakita ko ang sugo ring yaon, na nakatayo sa aking ulunan, at napalilibutan ng liwanag tulad noong una. Muli niyang isinalaysay sa akin ang mga isinalaysay na niya noong nakaraang gabi, at inutusan ako na magtungo sa aking ama at sabihin ang pangitain at ang mga kautusang natanggap ko."
                },
                {
                    "number": 50,
                    "text": "Sumunod ako; at ako’y nagbalik sa aking ama sa bukid, at inilahad ko sa kanya ang buong pangyayari. Tumugon siya sa akin na yaon ay sa Diyos, at sinabihan ako na humayo at sundin ang iniuutos ng sugo. Nilisan ko ang bukid, at ako’y nagtungo sa pook na sinabi sa akin ng sugo na pinaglalagakan ng mga lamina; at dahil sa pamumukod-tangi ng pangitain ko tungkol sa bagay na ito, ay natukoy ko kaagad ang pook pagdating ko roon."
                },
                {
                    "number": 51,
                    "text": "Malapit sa nayon ng Manchester, Ontario County, New York, ay isang burol na may kalakihan at siyang pinakamataas sa buong kapaligiran. Sa dakong kanluran ng burol na ito, di kalayuan sa tuktok, sa ilalim ng isang batong may kalakihan ay nakalatag ang mga laminang nakalagak sa isang kahong bato. Ang batong ito ay makapal at pabilog sa may bandang gitnang itaas, at papanipis tungo sa mga gilid, kung kaya’t ang gitnang bahagi nito ay nakikita sa ibabaw ng lupa, subalit ang gilid sa palibot ay natatabunan ng lupa."
                },
                {
                    "number": 52,
                    "text": "Matapos kong maalis ang lupa, ay kumuha ako ng panikwas, at aking iniayos sa ilalim ng gilid ng bato, at sa kaunting pag-iinot ay naiangat. Tiningnan ko ang loob at nakita ko, naroroon nga ang mga lamina, ang Urim at Tummim at ang baluti sa dibdib kagaya ng sinabi ng sugo. Ang kahon na kinalalagyan ng mga iyon ay niyari sa pamamagitan ng paglalatag ng mga bato at pagdirikit sa mga ito ng mga sangkap na may uring semento. Sa ilalim ng kahon ay nakalatag ang dalawang bato na pahalang sa kahon, at sa mga batong ito nakapatong ang mga lamina at ang iba pang mga bagay na kasama nito."
                },
                {
                    "number": 53,
                    "text": "Tinangka kong ilabas ang mga yaon, ngunit ako’y pinagbawalan ng sugo, at muling pinagsabihan na ang panahon ng paglalabas nito ay hindi pa dumarating, at hindi pa darating, hanggang sa makalipas ang apat na taon magmula sa panahong yaon; subalit pinagsabihan niya ako na kinakailangang magtungo ako sa pook na yaon sa ganap na isang taon mula sa panahong iyon, at doon ay makikipagtagpo siya sa akin, at ako ay kinakailangang magpatuloy na gawin ang gayon hanggang sa sumapit ang panahong maaari nang kunin ang mga lamina."
                },
                {
                    "number": 54,
                    "text": "Kagaya ng ipinag-uutos sa akin, ako ay pumaparoon tuwing katapusan ng bawat taon, at sa tuwina ay natatagpuan ko roon ang sugo ring iyon, at tumatanggap ako ng tagubilin at kaalaman tuwing kami’y mag-uusap, tungkol sa kung ano ang gagawin ng Panginoon, at kung paano at sa anong paraan ang kanyang kaharian ay pangangasiwaan sa mga huling araw."
                },
                {
                    "number": 55,
                    "text": "Dahil sa hikahos na katayuan ng aking ama, kailangan naming gumawa sa pamamagitan ng aming mga kamay, namamasukan sa mga gawaing arawan at iba pa, hangga’t makakukuha kami ng pagkakataon. Kung minsan ay nasa tahanan kami at kung minsan ay nasa ibang lugar, at sa pamamagitan ng patuloy na paggawa ay nakatamo ng maginhawang kabuhayan."
                },
                {
                    "number": 56,
                    "text": "Noong taong 1823 ang mag-anak ng aking ama ay naharap sa isang matinding dalamhati dahil sa pagkamatay ng aking pinakamatandang kapatid na lalaki, si Alvin. Noong buwan ng Oktubre, 1825, namasukan ako sa isang matandang ginoo na nagngangalang Josiah Stoal, na naninirahan sa Chenango County, Estado ng New York. Nakarinig siya ng tungkol sa isang minahan ng pilak na binuksan ng mga Kastila sa Harmony, Susquehanna County, Estado ng Pennsylvania; at bago ang aking pamamasukan sa kanya, ay naghuhukay, upang kung maaari, ay matuklasan ang minahan. Matapos akong sumamang manirahan sa kanya, kinuha niya ako, kasama ang iba pa niyang mga tauhan, upang maghukay sa minahan ng pilak, kung saan ako nagpatuloy na gumawa nang halos isang buwan, na walang tagumpay sa aming ginagawa, at sa wakas ay napahinuhod ang matandang ginoo na itigil na ang paghuhukay rito. Doon nagsimula ang laganap na kuwento ng aking pagiging isang tagahukay ng salapi."
                },
                {
                    "number": 57,
                    "text": "Sa panahon ng aking pamamasukan, nangasera ako kay Ginoong Isaac Hale, ng pook na yaon; doon ko unang nasilayan ang aking asawa (ang kanyang anak), si Emma Hale. Noong ika-18 ng Enero, 1827, ikinasal kami, habang namamasukan ako kay Ginoong Stoal."
                },
                {
                    "number": 58,
                    "text": "Dahil sa aking patuloy na paninindigan na ako ay nakakita ng isang pangitain, patuloy akong sinundan ng pag-uusig, at ang mag-anak ng ama ng aking asawa ay labis na sumasalungat sa aming pagpapakasal. Kaya nga, ako ay napasailalim sa pangangailangan na dalhin siya sa ibang lugar; dahil dito, kami ay umalis at nagpakasal sa bahay ni Squire Tarbill, sa South Bainbridge, Chenango County, New York. Pagkatapos na pagkatapos ng aming kasal, nagbitiw ako kay Ginoong Stoal, at nagtungo sa aking ama, at kasama niyang nagsaka nang panahong yaon."
                },
                {
                    "number": 59,
                    "text": "Sa tinagal-tagal ay dumating ang panahon upang kunin ang mga lamina, ang Urim at Tummim, at ang baluti sa dibdib. Noong ikadalawampu’t dalawa ng Setyembre, isanlibo walong daan at dalawampu’t pito, matapos akong magtungo gaya ng nakaugalian sa katapusan ng isa pang taon sa pook na kinalalagakan ng mga yaon, ay ibinigay sa akin ang mga iyon ng nasabi ring makalangit na sugo, at nagtagubilin nang ganito: Na ako ang may pananagutan sa mga yaon; na kung ang mga ito’y mawawala dahil sa kawalang-ingat, o dahil sa aking kapabayaan, ako ay iwawaksi; subalit kung aking gagawin ang lahat ng pagsisikap upang ang mga ito ay maingatan, hanggang kunin niya, ang sugo, ang mga ito, ito ay pangangalagaan."
                },
                {
                    "number": 60,
                    "text": "Agad kong napag-alaman ang dahilan kung bakit tumanggap ako ng ganoong kahigpit na mga tagubilin na pakaingatan ang mga yaon, at kung bakit sinabi ng sugo na kung matupad ko ang mga nararapat kong gawin na iniatang sa aking mga kamay, ay kukunin niya ang mga yaon. Sapagkat hindi pa gaanong nagtatagal na nabunyag na ang mga yaon ay nasa akin, ay isang walang tigil na pamimilit ang ginamit upang ang mga yaon ay maagaw sa akin. Lahat ng pakana na maaaring gawin ay ginamit sa ganoong layunin. Ang pag-uusig ay higit na naging mapait at matindi kaysa noong una, at ang mga tao ay laging nakahanda upang makuha sa akin kung maaari ang mga yaon. Subalit sa karunungan ng Diyos, yaon ay nanatiling ligtas sa aking mga kamay, hanggang sa matapos ko ang mga kinakailangan na iniatang sa aking mga kamay. Alinsunod sa napagkasunduan, nang hingin ng sugo ang mga iyon ay ibinigay ko yaon sa kanya; at ang mga yaon ay nasa kanyang pag-iingat magpahanggang sa araw na ito, na ikalawang araw ng Mayo, isanlibo walong daan at tatlumpu’t walo."
                },
                {
                    "number": 61,
                    "text": "Ang kaguluhan, gayon man, ay nagpatuloy pa rin, at ang usap-usapan lakip ang isanlibo niyang dila ay buong panahong nagpapalaganap ng mga kasinungalingan tungkol sa mag-anak ng aking ama, at tungkol sa aking sarili. Kung ilalahad ko ang isa sa isanlibong bahagi ng mga yaon, ay makapupuno ng mga aklat. Ang pag-uusig, gayon man, ay umabot na sa kasukdulan na napilitan akong umalis sa Manchester, at kasama ang aking asawa ay nagtungo sa purok ng Susquehanna, sa estado ng Pennsylvania. Habang naghahandang lumisan—sa labis na kahirapan, at napakabigat na pag-uusig sa amin na wala ng pagkakataon upang magkaroon ng pagbabago sa amin—sa gitna ng aming mga paghihirap ay nakakita kami ng kaibigan sa isang ginoong nagngangalang Martin Harris, na nagtungo sa amin at nagbigay sa akin ng limampung dolyar upang makatulong sa aming paglalakbay. Si Ginoong Harris ay naninirahan sa kabayanan ng Palmyra, Wayne County, sa estado ng New York, at isang iginagalang na magsasaka."
                },
                {
                    "number": 62,
                    "text": "Dahil sa napapanahong tulong na ito ay nagawa kong makarating sa lugar na aking paroroonan sa Pennsylvania; at agad-agad pagkarating ko roon ay sinimulan kong sipiin ang mga titik mula sa mga lamina. Nakasipi ako ng marami-raming bilang nito, at sa pamamagitan ng Urim at Tummim isinalin ko ang ilan sa kanila, na aking ginawa sa pagitan ng panahong dumating ako sa bahay ng ama ng aking asawa, sa buwan ng Disyembre, at ng sumunod na Pebrero."
                },
                {
                    "number": 63,
                    "text": "Isang araw sa buwan ng Pebrero, ang nabanggit na si Ginoong Martin Harris ay dumating sa aming lugar, kinuha ang mga titik na naiguhit ko mula sa mga lamina, at dinala ang mga yaon sa lunsod ng New York. Kung ano man ang naganap sa kanya at sa mga titik, ihaharap ko ang sarili niyang salaysay ng mga pangyayari, ayon sa mga inilahad niya sa akin pagkabalik niya, ito ang mga sumusunod:"
                },
                {
                    "number": 64,
                    "text": "“Nagtungo ako sa lunsod ng New York, at ipinakita ang mga titik na naisalin na, lakip ang pagkakasalin nito, kay Profesor Charles Anthon, isang tanyag na ginoo dahil sa kanyang kakayahang pampanitikan. Sinabi ni Profesor Anthon na wasto ang pagkakasalin, higit pa sa alinmang isinalin mula sa wikang Egipto na nakita na niya. Pagkatapos ay ipinakita ko sa kanya yaong mga hindi pa naisasalin, at sinabi niya na ang mga ito ay mga nasa wikang Egipto, Caldeo, Asiria, at Arabo; at sinabi niya na tunay na mga titik ang mga yaon. Binigyan niya ako ng isang katibayan, na nagpapatunay sa mga taga-Palmyra na tunay na mga titik ang mga yaon, at ang pagkakasalin ng mga yaong naisalin na ay wasto rin. Kinuha ko ang katibayan at isinilid ito sa aking bulsa, at papaalis na sa kabahayan, nang muli akong tawagin ni Ginoong Anthon, at tinanong ako kung paano natuklasan ng kabataang lalaki na may mga laminang ginto sa lugar na kinatagpuan niya nito. Sumagot ako na isang anghel ng Diyos ang naghayag nito sa kanya."
                },
                {
                    "number": 65,
                    "text": "“Pagkatapos ay sinabi niya sa akin, ‘Maaari ko bang makita ang katibayang iyan.’ Alinsunod dito, kinuha ko ito sa aking bulsa at ibinigay sa kanya, nang kinuha niya ito at puniting pira-piraso, sinasabing wala nang gayong bagay tulad ng paglilingkod ng mga anghel sa ngayon, at kung dadalhin ko ang mga lamina sa kanya ay isasalin niya ang mga ito. Ipinaalam ko sa kanya na isang bahagi ng mga lamina ay mahigpit na nakasara, at pinagbawalan akong dalhin ang mga yaon. Tumugon siya, ‘Hindi ako makababasa ng isang aklat na mahigpit na nakasara.’ Iniwan ko siya at nagtungo kay Doktor Mitchell, na pinatibayan ang sinabi ni Profesor Anthon hinggil sa mga titik at pagkakasalin.”"
                },
                {
                    "number": 66,
                    "text": "Noong ika-5 araw ng Abril, 1829, dumating si Oliver Cowdery sa aking tahanan, kailanma’y hindi ko pa siya nakita kundi noon lamang. Sinabi niya sa akin na sa pagtuturo sa paaralan na malapit sa lugar na tinitirahan ng aking ama, at ang aking ama bilang isa sa mga nagpadala sa paaralan, siya ay nagtungo upang mangasera ng ilang panahon sa kanyang bahay, at habang naroroon ay inilahad ng mag-anak sa kanya ang mga pangyayari sa pagkakatanggap ko ng mga lamina, at alinsunod dito ay nagtungo siya upang magtanong sa akin."
                },
                {
                    "number": 67,
                    "text": "Dalawang araw pagkarating ni Ginoong Cowdery (noong ika-7 ng Abril) sinimulan kong isalin ang Aklat ni Mormon, at nagsimula siyang magsulat para sa akin."
                },
                {
                    "number": 68,
                    "text": "Ipinagpatuloy pa rin namin ang gawain ng pagsasalin, nang, isang araw ng sumunod na buwan (Mayo, 1829), kami ay nagtungo sa kakahuyan upang manalangin at magtanong sa Panginoon hinggil sa pagbibinyag para sa kapatawaran ng mga kasalanan, na natagpuan naming nabanggit sa pagkakasalin ng mga lamina. Habang kami ay nasa gayong ayos, nananalangin at nananawagan sa Panginoon, isang sugo mula sa langit ang bumaba sa isang ulap ng liwanag, at habang nakapatong ang kanyang mga kamay sa amin, inordenan niya kami, sinasabing:"
                },
                {
                    "number": 69,
                    "text": "Sa inyo na aking kapwa tagapaglingkod, sa pangalan ng Mesiyas, aking iginagawad ang Pagkasaserdoteng Aaron, na may hawak ng mga susi ng paglilingkod ng mga anghel, at ng ebanghelyo ng pagsisisi, at ng pagbibinyag sa pamamagitan ng paglulubog para sa kapatawaran ng mga kasalanan; at ito ay hindi na muling kukunin sa mundo, hanggang sa ang mga anak na lalaki ni Levi ay mag-alay muli ng handog sa Panginoon sa kabutihan."
                },
                {
                    "number": 70,
                    "text": "Sinabi niya na ang Pagkasaserdoteng Aaron na ito ay walang kapangyarihan ng pagpapatong ng mga kamay para sa kaloob na Espiritu Santo, subalit ito’y igagawad sa amin pagkaraan nito; at inutusan niya kami na humayo at magpabinyag, at nagbigay sa amin ng tagubilin na dapat kong binyagan si Oliver Cowdery, at pagkatapos ay dapat niya akong binyagan."
                },
                {
                    "number": 71,
                    "text": "Alinsunod dito, humayo kami at nabinyagan. Una ko siyang bininyagan, at pagkatapos ay bininyagan niya ako—matapos ito ay ipinatong ko ang aking mga kamay sa kanyang ulo at inordenan siya sa Pagkasaserdoteng Aaron, at pagkatapos ay ipinatong niya ang kanyang mga kamay sa akin at inordenan ako sa yaon ding Pagkasaserdote—sapagkat sa gayon kami inutusan.*"
                },
                {
                    "number": 72,
                    "text": "Ang sugo na dumalaw sa amin sa pagkakataong ito at naggawad sa amin ng Pagkasaserdoteng ito, ay nagsabi na Juan ang kanyang pangalan, siya ring tinatawag na Juan Bautista sa Bagong Tipan, at na siya ay kumikilos sa ilalim ng tagubilin nina Pedro, Santiago at Juan, na may hawak ng mga susi ng Pagkasaserdoteng Melquisedec, na kung aling Pagkasaserdote, sinabi niya, ay igagawad sa amin sa takdang panahon, at ako ay dapat tawaging ang Unang Elder ng Simbahan, at siya (Oliver Cowdery) ang pangalawa. Ito ay noong ikalabinlimang araw ng Mayo, 1829, na kami ay inordenan sa ilalim ng mga kamay ng sugong ito, at nabinyagan."
                },
                {
                    "number": 73,
                    "text": "Agad-agad sa pag-ahon namin sa tubig matapos kaming mabinyagan, nakaranas kami ng dakila at maluwalhating mga pagpapala mula sa ating Ama sa Langit. Hindi pa natatagalan nang mabinyagan ko si Oliver Cowdery, nang napasakanya ang Espiritu Santo, at tumayo siya at nagpropesiya ng maraming bagay na di maglalaon ay mangyayari. At muli, hindi pa natatagalan matapos niya akong mabinyagan, ako rin ay nagkaroon ng diwa ng propesiya, nang, sa pagtayo, nagpropesiya ako hinggil sa paglaganap ng Simbahang ito, at marami pang ibang bagay na nauugnay sa Simbahan, at sa salinlahing ito ng mga anak ng tao. Napuspos kami ng Espiritu Santo, at nagsaya sa Diyos ng aming kaligtasan."
                },
                {
                    "number": 74,
                    "text": "Ngayong naliwanagan na ang aming mga isipan, nagsimulang mabuksan sa aming mga pang-unawa ang mga banal na kasulatan, at ang tunay na kahulugan at layunin ng higit na mahiwaga nilang mga sipi ay inihayag sa amin sa isang pamamaraan na hindi namin kailanman naabot noong una, ni hindi namin naisip ito noon. Samantala, napilitan kaming ipaglihim ang mga pangyayari sa pagkakatanggap ng Pagkasaserdote at ng aming pagkakabinyag, sanhi sa diwa ng pag-uusig na makikita sa aming purok."
                },
                {
                    "number": 75,
                    "text": "Binantaan kaming durumugin, manaka-naka, at ito, rin, ng mga mangangaral ng relihiyon. At ang kanilang mga tangkang dumugin kami ay nahadlangan lamang dahil sa impluwensiya ng mag-anak ng ama ng aking asawa (sa ilalim ng awa at tulong ng Diyos), na naging napakabait sa akin, at tumututol sa mga mandurumog, at sumasang-ayon na ako ay pahintulutang magpatuloy sa gawain ng pagsasalin nang walang abala; at kaya nga nag-alok at nangako sa amin na pangangalagaan mula sa lahat ng hakbang na labag sa batas, sa abot ng kanilang makakaya."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Ang mga Saligan ng Pananampalataya 1",
            "data_type": "chapter",
            "chapter_name": "Kabanata 1",
            "book_title": "Ang Mga Saligan ng Pananampalataya ng Ang Simbahan ni Jesucristo ng mga Banal sa mga Huling Araw",
            "verses": [
                {
                    "number": 1,
                    "text": "Naniniwala kami sa Diyos, ang Amang Walang Hanggan, at sa Kanyang Anak, na si Jesucristo, at sa Espiritu Santo."
                },
                {
                    "number": 2,
                    "text": "Naniniwala kami na ang mga tao ay parurusahan dahil sa kanilang sariling mga kasalanan, at hindi dahil sa paglabag ni Adan."
                },
                {
                    "number": 3,
                    "text": "Naniniwala kami na sa pamamagitan ng Pagbabayad-sala ni Cristo, ang buong sangkatauhan ay maaaring maligtas, sa pamamagitan ng pagsunod sa mga batas at ordenansa ng Ebanghelyo."
                },
                {
                    "number": 4,
                    "text": "Naniniwala kami na ang mga pangunahing alituntunin at ordenansa ng Ebanghelyo ay: una, Pananampalataya sa Panginoong Jesucristo; pangalawa, Pagsisisi; pangatlo, Pagbibinyag sa pamamagitan ng paglulubog para sa kapatawaran ng mga kasalanan; pang-apat, Pagpapatong ng mga kamay para sa kaloob na Espiritu Santo."
                },
                {
                    "number": 5,
                    "text": "Naniniwala kami na ang tao ay kinakailangang tawagin ng Diyos, sa pamamagitan ng propesiya, at ng pagpapatong ng mga kamay ng mga yaong may karapatan, upang ipangaral ang Ebanghelyo at mangasiwa sa mga ordenansa niyon."
                },
                {
                    "number": 6,
                    "text": "Naniniwala kami sa samahan ding yaon na umiral sa Sinaunang Simbahan, alalaong baga’y mga apostol, propeta, pastor, guro, ebanghelista, at iba pa."
                },
                {
                    "number": 7,
                    "text": "Naniniwala kami sa kaloob na mga wika, propesiya, paghahayag, mga pangitain, pagpapagaling, pagbibigay-kahulugan sa mga wika, at iba pa."
                },
                {
                    "number": 8,
                    "text": "Naniniwala kami na ang Biblia ay salita ng Diyos hangga’t ito ay nasasalin nang wasto; naniniwala rin kami na ang Aklat ni Mormon ay salita ng Diyos."
                },
                {
                    "number": 9,
                    "text": "Naniniwala kami sa lahat ng ipinahayag ng Diyos, sa lahat ng Kanyang ipinahahayag ngayon, at naniniwala rin kami na maghahayag pa Siya ng maraming dakila at mahahalagang bagay hinggil sa Kaharian ng Diyos."
                },
                {
                    "number": 10,
                    "text": "Naniniwala kami sa literal na pagtitipon ng Israel at sa pagpapanumbalik ng Sampung Lipi; na ang Sion (ang Bagong Jerusalem) ay itatayo sa lupalop ng Amerika; na maghahari si Cristo sa mundo; at, ang mundo ay babaguhin at matatanggap nito ang malaparaisong kaluwalhatian."
                },
                {
                    "number": 11,
                    "text": "Inaangkin namin ang natatanging karapatang sambahin ang Pinakamakapangyarihang Diyos alinsunod sa mga atas ng aming sariling budhi, at pinahihintulutan ang lahat ng tao ng gayon ding karapatan, hayaan silang sumamba, kung paano, kung saan, kung anuman ang ibig nila."
                },
                {
                    "number": 12,
                    "text": "Naniniwala kami sa pagpapasailalim sa mga hari, pangulo, namamahala, at hukom, sa pagsunod, paggalang at pagtataguyod ng batas."
                },
                {
                    "number": 13,
                    "text": "Naniniwala kami sa pagiging matapat, tunay, malinis, mapagkawanggawa, marangal, at sa paggawa ng mabuti sa lahat ng tao; sa katotohanan, maaari naming sabihing sinusunod namin ang payo ni Pablo—Naniniwala kami sa lahat ng bagay, umaasa kami sa lahat ng bagay, nakapagtiis kami ng maraming bagay, at umaasang makapagtitiis sa lahat ng bagay. Kung may anumang bagay na marangal, kaaya-aya, o magandang balita, o maipagkakapuri, hinahangad namin ang mga bagay na ito."
                }
            ]
        }
    }
}