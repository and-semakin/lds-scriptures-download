[
    {
        "url": "https://www.lds.org/scriptures/bofm/title-page?lang=war",
        "id": "title-page",
        "full_localized_name": "pahina han ulohan",
        "has_chapters": false,
        "chapters": null,
        "summary": null,
        "text": [
            "An Usa Pa Nga Testamento Ni Jesucristo",
            "Ine nga libro in mayada pinili nga bahin nga tikang han Libro ni Mormon. Ine in ginhubad para magamit samtang an bug-os nga Libro ni Mormon in ginhuhubad ngadto ha waray nga pinulungan. Ha pag-abot hadto nga panahon ine nga Libro nga may bahin nga pinili in dire na igpapadayon.",
            "An Libro ni Mormon in mayada kabug-osan han ebanghelyo ni Jesucristo. Ine nga mga pinili nga bahin in mayada importante nga mga pag-aradman tikang han Baraan nga Kasuratan nga para magagamit han mga misyonaryo ngan han mga kaapi han Simbahan ni Jesucristo han mga Baraan ha Urhi nga mga Adlaw sugad man hadton iba pa nga nag-aandam han paghibalik han ebanghelyo ni Jesucristo.",
            "Ginpublisar han An Simbahan ni Jesucristo han mga Baraan ha Urhi nga mga Adlaw",
            "Siyudad han Salt Lake, Utah U.S.A.",
            "An una nga edisyon ha Inglis ginpublisar didto ha Palmyra, New York, USA, han 1830",
            "© 2013 by Intellectual Reserve, Inc. All rights reserved. Source: 2015/03/24"
        ]
    },
    {
        "url": "https://www.lds.org/scriptures/bofm/bofm-title?lang=war",
        "id": "bofm-title",
        "full_localized_name": "pahina han ulohan han Libro Ni Mormon",
        "has_chapters": false,
        "chapters": null,
        "summary": null,
        "text": [
            "An Mga Pangasoy Nga Ginsurat Han Kamot Ni Mormon Dida Han Mga Lamina Nga Kinuha Dida Han Mga Lamina Ni Nephi",
            "Sanglit, ine an ginpahalipot nga sinurat han tawo ni Nephi, ngan sugad man han mga Lamanite Iginsurat para han mga Lamanite, nga amo an nahisalin han mga katulinan ni Israel; sugad man liwat han mga Judiyo ngan mga Gentil — Iginsurat pinaagi hin sugo, ngan espiritu han panagna ngan han pagpadayag — Ginsurat ngan ginselyohan, ngan gintago subay han Ginoo, para ine dire maguba — Agud gumawas pinaagi han hatag nga gahum han Diyos subay han pagkahubad hito — Masusi nga ginhipos han kamot ni Moroni, ngan gintago subay han Ginoo, para gumawas ha igo nga takna pinaagi han mga Gentil — An pagkahubad hine in pinaagi han gasa han Diyos.",
            "Usa nga ginpahalipot nga pangasoy nga kinuha dida han Libro ni Ether liwat, nga sinurat nga nahitabo ha mga tawo ni Jared, nga nagpatlag ha takna nga paglipongon han Ginoo an yinaknan han mga tawo, samtang nga hira in naghihimo hin tore para makaabot ngadto ha langit — Agud ipakita ngadto han salin nga katulinan ni Israel kun ano an maupay nga mga hitabo nga ginbuhat han Ginoo ngadto han ira mga amay; ngan mahibaro hira han mga kauyonan han Ginoo, nga hira in dire ginsasalikway ha kadayonan — Ngan sugad liwat ngadto han pagkakumbensir han mga Judiyo ngan mga Gentil nga hi Jesus amo hi Cristo, an Waray Katapusan nga Diyos, nga nagpakilala han iya kalugaringon ngadto han ngatanan nga mga nasud — Ngan yana, kun mayada man mga pagsayop, ito in sayop han mga tawo; salit, tungod hine ayaw pagtamay han mga butang han Diyos para dire kamo magkaada hin dukit dida han lingkuranan han paghukom ni Cristo.",
            "An giuunahi nga paghubad tikang han mga lamina ngadto ha Inglis ni Joseph Smith, Jun."
        ]
    },
    {
        "url": "https://www.lds.org/scriptures/bofm/introduction?lang=war",
        "id": "introduction",
        "full_localized_name": "Pahiuna",
        "has_chapters": false,
        "chapters": null,
        "summary": null,
        "text": [
            "An Libro ni Mormon in usa nga libro han baraan nga kasuratan nga paropareho han Biblia. Ine in sinurat mahitungod han kanan Diyos pakigsarosarabut han mga kadaan nga nag-ukoy ha America ngan mayada sulod, sugad man had Biblia, nga kabug-osan han waray katapusan nga ebanghelyo.",
            "Ine nga libro in ginsurat hin damo nga mga propeta hadton una nga mga panahon pinaagi han espiritu han panagna ngan pagpapahayag. An ira mga pulong, nga ginsurat ha bulawan nga mga lamina, in ginsaysay ngan ginpahalipot han propeta nga nagsusurat nga ginngangaranan kan Mormon. Ine nga sinurat in nagsusumat han mga pangasoy han duha nga dagko nga sibilisasyon. An usa hine in tikang ha Jerusalem hadton tuig 600 B.C., ngan kahuman nagkabulag ngadto hin duha nga nasud, nga kinikilala nga mga Nephite ngan mga Lamanite. An lain liwat nga hugpo in umabot sayo pa han paglipongon han Ginoo an pinulungan dida han Tore ha Babel. Ine nga mga hugpo in kinikilala nga mga Jaredite. Paglabay hin pira kayukot katuig, ine ngatanan in napoo labot la han mga Lamanite, nga ine in nagin uray nga ginikanan han mga Indiyan didto ha America.",
            "An pinakadako nga nahinabo nga nahisurat dida han Libro ni Mormon amo an pagbisita han Ginoo Jesucristo ngadto han mga Nephite katapos han iya pagkabanhaw. Ine in nagsasaysay han mga tutdo han ebanghelyo, naghatag han plano han katalwasan, ngan nagsusumat han mga tawo kun ano an ira bubuhaton para makuha an kamurayawan hine nga kinabuhi ngan han waray katapusan nga katalwasan ha tiarabot nga kinabuhi.",
            "Katapos ni Mormon makompleto an iya mga sinurat, iginhatag niya ine nga pangasoy ngadto han iya anak nga hi Moroni, nga nagdugang han iya kalugaringon nga mga pulong ngan gintago ine nga mga lamina dida han bungtod ha Cumorah. Hadton Septyembre 21, 1823 an amo la gihapon nga Moroni, usa na nga mahimayaon, ngan nabanhaw nga tawo, an nagpakita han Propeta nga hi Joseph Smith ngan nagtutdo ha iya mahitungod hadton kamaihaan nga sinurat ngan hadton pagka hubad hine ngadto han Inglis nga pinulungan.",
            "Ha igo nga takna ine nga mga lamina in igintubyan ngadto kan Joseph Smith, nga naghubad han mga sinurat hito pinaagi han gasa ngan gahum han Diyos. Ine nga sinurat in ginhubad ngadto hin magkaderodilain nga mga yinaknan nga usa nga bag-o ngan dugang nga nagpapamatuod nga hi Jesucristo in Anak han Diyos nga buhi ngan an ngatanan nga kumakarawat ha iya hin pagsunod han mga balaod ngan ordinansa han ebanghelyo in may katalwasan.",
            "Mahitungod hine nga sinurat an Propeta nga hi Joseph Smith in nagsiring: “Akon ginsumatan an akon mga kabugtoan nga an Libro ni Mormon amo an pinaka waray sayop nga libro dinhe ha kalibutan, ngan amo an pundasyon han aton relihiyon, ngan an usa nga tawo in magigin harani ha Diyos pinaagi han pagsunod han mga tutdo hito, kontra han iba nga klase hin libro.”",
            "Labot la kan Joseph Smith, an Ginoo in nagtawag hin 11 pa nga iba para makita ha ira kalugaringon an bulawan nga mga lamina nga magin dire ordinaryo nga mga testigos han kamatuoran ngan kasagrado han Libro ni Mormon. An ira ginsurat nga mga pagpamatuod in gin-upod dinhe nga “An Pagpamatuod han Tulo nga mga Testigos” ngan “An Pagpamatuod han Walo nga mga Testigos.”",
            "Gin-aabi-abi an ngatanan nga katawhan ha bisan diin nga lugar nga magbasa han Libro ni Mormon, pamurobuoton ha ira kasingkasing an mga tugon nga aada hito, ngan magampo ha Diyos, an Waray Katapusan nga Amay, ha ngaran ni Cristo kun ine nga libro in matuod. Adton magpapadayon hine nga buruhaton ngan mangaro nga may pagtuo in magkakaada hin pagpamatuod han kamatuoran hito ngan kabaraan pinaagi han gahum han Espiritu Santo. (Kitaa ha Moroni 10:3–5).",
            "Ngan adton nagkaada hin sagrado nga pagpamatuod tikang han Baraan nga Espiritu in mahibabaro pinaagi hin pareho nga gahum nga hi Jesucristo amo an Manunubos han kalibutan, ngan hi Joseph Smith amo an iya tagapagpahayag ngan propeta ha urhi nga mga adlaw, ngan an Simbahan ni Jesucristo han mga Baraan ha Urhi nga mga Adlaw amo an ginhadian han Ginoo nga ibinalik ngahaw dinhe ha kalibutan, ha pag-andam han ikaduha nga pagkanhi han Mesiyas."
        ]
    },
    {
        "url": "https://www.lds.org/scriptures/bofm/three?lang=war",
        "id": "three",
        "full_localized_name": "An Pagpamatuod Han Tulo Nga Mga Testigos",
        "has_chapters": false,
        "chapters": null,
        "summary": null,
        "text": [
            "Ginpapahibaro ngadto han ngatanan nga mga nasud, mga katulinan, mga pinulungan, ngan katawhan, ngan ngadto han igkakahibalag hine nga libro: Nga kami, pinaagi han grasya han Diyos Amay, ngan han aton Ginoo nga hi Jesucristo, nagpakakita han mga lamina nga ginkuhaan hine nga sinurat, nga sinurat mahitungod han katawhan nira Nephi, ngan han mga Lamanite liwat, nga ira kabugtoan, ngan an mga tawo liwat ni Jared, nga tikang didto han tore nga nahidabihan hine dinhe. Ngan kami liwat maaram nga ine ginhubad pinaagi han gasa ngan gahum han Diyos, kay an iya tingog in nagsiring ha amon; salit maaram kami ngan sigurado nga ine nga libro tinuod. Ngan kami liwat nagpapamatuod nga amon nakita an mga gin-ukit dida han mga lamina; nga ine iginpakita ha amon pinaagi han gahum han Diyos, ngan dire han tawo. Ngan amon ginpapahayag ha mahimurayaw nga mga pulong, nga an anghel han Diyos linusad tikang ha langit, ngan iya gindara ngan ginpakita ha atubangan han amon mga mata, ngan amon gintan-aw ngan nakita an mga lamina, ngan an mga inukit dida hito; ngan kami maaram nga dara han grasya han Diyos Amay, ngan han Ginoo Jesucristo, nga amon nakit-an ngan nagsusumat nga ine nga mga butang tinuod. Nga ine in urusahon ha amon mga mata. Pero, an tingog han Ginoo nagsugo ha amon nga igsumat ine; salit, dara han pagkamasugot han mga sugo han Diyos, kami nagpapamatuod hine nga mga butang. Ngan maaram kami nga kun magmamatinumanon kami kan Cristo, malilimpyohan an amon mga panapton han dugo han ngatanan nga tawo, ngan mahiaagian nga waray mantsa dida han linkuranan nga paghurukman ni Cristo, ngan makag-ukoy upod ha iya hin waray katapusan ha kalangitan. Ngan an dungog mahingadto han Amay, ngan han Anak, ngan han Espiritu Santo nga uusa la nga Diyos. Amen.",
            "Oliver Cowdery",
            "David Whitmer",
            "Martin Harris"
        ]
    },
    {
        "url": "https://www.lds.org/scriptures/bofm/eight?lang=war",
        "id": "eight",
        "full_localized_name": "An Pagpamatuod Han Walo Nga Mga Testigos",
        "has_chapters": false,
        "chapters": null,
        "summary": null,
        "text": [
            "Ginpapahibaro ngadto ha ngatanan nga mga nasud, mga katulinan, mga pinulungan, ngan katawhan, ngan ngadto han igkakahibalag hine nga libro: Nga hi Joseph Smith, Jun., an naghubad hine nga libro, an nagpakita ha amon han mga lamina nga nahidadabihan, nga tinuod nga bulawan; ngan amon nakaptan han amon mga kamot an mga paypay nga iya ginhubad; ngan amon liwat nakita an mga inukit dida hine, ngan an ngatanan hito in makikita nga kadaan an kahimo, ngan urusahon an pagkahimo hito. Ngan ine kami nagpapamatuod ha mahimurayaw nga mga pulong, nga an nahidabihan nga Smith nagpakita ha amon, kay amon man hinkit-an ngan ginkaptan, ngan may kasiguradohan kami nga an nahidabi nga Smith an nagkaada han mga lamina nga amon iginyayakan. Ngan kami naghahatag han amon ngaran ngadto ha kalibutan, para magpamatuod ha kalibutan han mga butang nga amon nakita. Kami dire nagbubuwa, an Diyos magpapamatuod hine.",
            "Christian Whitmer",
            "Jacob Whitmer",
            "Peter Whitmer, Jun.",
            "John Whitmer",
            "Hiram Page",
            "Joseph Smith, Sen.",
            "Hyrum Smith",
            "Samuel H. Smith"
        ]
    },
    {
        "url": "https://www.lds.org/scriptures/bofm/js?lang=war",
        "id": "js",
        "full_localized_name": "An Pagpamatuod Han Propeta Nga Hi Joseph Smith",
        "has_chapters": false,
        "chapters": null,
        "summary": null,
        "text": [
            "An kanan propeta nga hi Joseph Smith kalugaringon nga mga pulong mahitungod han pag-abot han Libro ni Mormon amo an mga:",
            "“Dida han gab-i han ika 21 han Septyembre [1823] … ako nagampo ngan nangamuyo ngadto han Makagarahum nga Diyos. …",
            "“Samtang nga binubuhat ko an pagampo ha Diyos, nadiskubrihan ko in lamrag nga nagpakita ha kuwarto, nga nagpadayon pagdugang ngada nga an kuwarto nagmapawa pa kontra han kaudtuhon, in dayon la in personahe nagpakita harani ha akon higdaan, natindog ha hangin, kay an iya tiil waray sasaghid han salog.",
            "“Mayada hiya sul-ot nga haluag nga sutana nga masyado kapino an kabusag. Ito usa nga kabusag nga labaw han bisan ano ha kalibutan nga akon na nakit-an; ngan dire ako matuod nga mayada butang ha kalibutan nga mahihimo hikit-an nga sobra pa kabusag ngan kainggat. An iya mga kamot dayag, ngan an iya gihapon mga butkon, labaw la hin gutiay han panglayan; ngan, liwat, an iya mga tiil dayag, pati an iya mga bitiis, igbaw la hin gutiay han iya muko-buko. An iya gihapon liog ngan ulo lubas. Akon nadiskubre nga waray hiya iba nga bado labot la hine nga sutana, kay ito abri, nga kinikita ko an iya dughan.",
            "“Dire la an iya sutana an sobra kabusag, kundi an bug-os niya nga pagkatawo mahimayaon ngan dire angay mailadawan, ngan an iya pamahungpahong ha kamatuoran baga hin kikidlat. An kuwarto sobra an lamrag, pero dire sugad dida han pali bot han iya lawas nga mas malamrag. Han una ko nga pagkita ha iya, ako nahadlok; pero pagkaoruiha nawara an akon pagkahadlok.",
            "“Tinawag niya an akon ngaran, ngan nagsiring ha akon nga hiya usa nga mensahero nga ginpadara tikang han Diyos nganhi ha akon, ngan nagpakilala nga an iya ngaran hi Moroni; nga an Diyos may buruhaton para ha akon; ngan an akon ngaran magigin lantaran hin maupay ngan maraot ha ngatanan nga mga nasud, mga katulinan, ngan mga pinulungan, ngan pagyayakanon hin maupay ngan maraot ha ngatanan nga katawhan.",
            "“Nagsiring hiya nga mayada libro nga nakatago, sinurat dida hin bulawan nga mga lamina, nga nagsusumat han pangasoy han mga una nga katawhan hine nga kontinenti, ngan kun hain hira nagtikang. Iya gihapon ginsiring nga an kabug-osan han waray katapusan nga Ebanghelyo nakasurat dida, sugad nga iginhatag han Manurubos ngadto han kadaan nga nanngongokoy;",
            "“Sugad liwat, mayada duduha nga bato ha pilak nga balayan hin salamin — ngan ine nga mga bato, nakataud ha usa nga taming ha dughan, nga tinatawag nga Urim ngan Thummim — nga nakahipos upod an mga lamina; ngan an pagtatag-iya ngan paggamit hine nga mga bato amo an Tagatan-aw han daan o naglabay nga mga panahon; ngan an Diyos gin-andam ine ha panuyo han paghubad han libro.",
            "“Ngan liwat, hiya nagsumat ha akon nga kun makuha ko adto nga mga lamina nga iya ginsiring — kay an oras han pagkuha waray pa man abot — dire ko angay igpakita adto ngadto hin bisan hin-o nga tawo; bisan an taming ha dughan upod an Urim ngan Thummim; ngadto la ha ira nga igsusugo ha akon pagpakitaan; kun akon buhaton ine ako in mamatay. Samtang hiya nakikipagkayakan ha akon mahitungod hine nga mga lamina, an bisyon naabri ha akon hunahuna ngan akon nakita an lugar kun diin nakahipos an mga lamina, ngan duro kaklarado ngan katukib ngan nahibaroan ko ngahaw an lugar han pagbisitaha ko.",
            "“Kahuman hine nga pagkinayakan, nakita ko nga an lamrag dida han kuwarto nagtikang hin dagmit nga pagtitirok palibot han tawo nga nakipaghimangraw ha akon, ngan nagpadayon ine, ngada nga an kuwarto nagsisirom, labot la dida han iya lawas, dagmit la in nakita ko, an agianan nga naabri tipakadto ha langit, ngan hiya pumaigbaw ngada han dire ko na ha iya paghikit-i, ngan an kuwarto nagpabilin nga pareho han una nga waray pa an langitnon nga kalamrag magpakita.",
            "“Han nahigda na ako ginpinanhuna-huna ko adto nga akon hinkit-an, ngan dako an akon paghipausa han mga ginsumat ha akon hine nga dire ordinaryo nga mensahero; ngan, ha butnga han akon pagampo, nadiskubri ko na liwat nga an akon kuwarto nagtikang na liwat paglamrag, ngan ha kadaliay, in amo la gihapon nga langitnon nga mensahero nakada na liwat harani han akon higdaan.",
            "“Nagtikang hiya, ngan iginsaysay na liwat niya an asya la gihapon nga mga butang nga iya ginhimo hadton una niya nga pagbisita, hin waray bisan ano nga pagkaiba; ngan pagkatapos hadto iginpasabot niya ha akon an dako nga paghukom nga maabot ha kalibutan, ngan may dako nga pagkagubot pinaagi han taggutom, espada, ngan epidemya; ngan ine nga mabug-at nga paghukom mapakanhi ha kalibutan dida hine nga henerasyon. Kahuman maisaysay ine nga mga butang, pumaigbaw na liwat hiya pareho han iya ginbuhat han una.",
            "“Hine nga mga takna, halarom kaupay an mga impresyon nga nahimo ha akon huna-huna, nga an kapiraw hinmarayo han akon mga mata, ngan hinmigda ako nga nadaug han pagkatingala han akon nakita ngan nahibatian. Pero sugad na la an akon paghipausa han otro ko makita an amo la gihapon nga mensahero tupad han akon higdaan, ngan nahibatian ko nga iya igin-otro an mga butang nga iya iginsumat hadto; nga may dugang nga pahinumdum, nga hi Satanas pagsusulayon ako (dara han kamakuri han panginabuhi han pamilya han akon amay), nga makuha an lamina ha panuyo nga magriko. Iya ako ginpasidan-an, ngan nagsiring nga waray ako iba nga panuyo ha pagkuha hito nga mga lamina kundi an paghimayaon an Diyos, ngan kinahanglan dire madara pinaagi hin iba nga panuyo ngan kundi pagtukod han iya ginhadian; kay kun iba an panuyo dire ko hira makukuha.",
            "“Pagkatapos han iya ikatulo nga pagbisita, nagtipaigbaw naliwat hiya ngadto ha langit sugad han una, ngan ako nabayaan na liwat para huna-hunaon adto nga urusahon nga hitabo; nga dayon la katapos adto nga langitnon nga mensahero sumaka ha kalangitan han ikatulo ka beses, an manok tumugaok, ngan nakasabot ako nga tikaaga na, salit an amon pagkinayakan amo in nakaokopar han bug-os nga gab-i.",
            "“Waray kaiha binmuhat ako ha akon higdaan, ngan, pareho han nabatasan, ginbuhat ko an akon mga trabahuon hito nga adlaw; pero, han pagprubar ko pagtrabaho sugad han iba nga panahon, nanluya ako nga waray na ako pakagtrabaho. An akon amay, nga akon upod ha trabaho, nakasabot nga mayada ako malain nga inaabat ngan hiya nagsagdon nga umuli ako. Nagtikang ako pagtipauli ha balay; pero, han akon paglakbay ha alad han amon uma, nawarayan ako kusog, ngan natumba ako ngadto ha tuna ngan nawarayan ako sarabutan han bisan ano.",
            "“An siyahan nga butang nga akon nahinumduman amo an tingog nga nagyakan ha akon, nga nagsangpit han akon ngaran. Humangad ako, ngan nakita ko an amo la gihapon nga mensahero nakatukdaw ha hangin igbaw han akon ulo, nga ginpapalibotan hin lamrag sugad hadto. lya liwat iginsaysay an ngatanan nga iya ginsumat hadton gab-i nga naglabay, ngan ginsugo ako nga pumakadto han akon amay ngan igsumat ha iya an bisyon ngan han mga kasugoanan nga akon nakarawat.",
            "“Sinmugot ako; bumalik ako ngadto han akon amay ha uma, ngan ginsaysay ko an ngatanan nga butang ha akon amay. An iya baton nga ito tikang ha Diyos, ngan nagsiring hiya nga umuli ako ngan buhaton ko an siring hadto nga mensahero. Lumakat ako ha uma, ngan nasingadto ako han lugar nga iginsumat ha akon han mensahero nga tinataguan han mga lamina; ngan dara han pagkatukib han lugar nga akon hinkit-an ha bisyon, nahibaroan ko dayon kun hain ito han pagabot ko didto.",
            "“Harani han bungto han Manchester, probinsya han Ontario, New York, may usa nga bungtod nga igo la iton kadakuon, nga amo an pinakahataas dida han nahidabi nga lugar. Didto han katundan nga kilid hini, nga bungtod, dire harayo ha bawbaw, ha ilarum han dakulaay nga bato, nahimumutang an mga lamina, sulod hin bato nga kahon. Ine nga bato madakmol ngan malidong dida ha butnga han uruigbaw nga bahin, ngan manipis dida han kagiliran, salit an butnga hine kinikita ha bawbaw han tuna, pero an ngatanan nga ligid natatak-upan hin tuna.",
            "“Pakakuha han tuna, kumuha ako hin panligwat, nga akon ginbutang hin maupay ha ilarum han ligid han bato, ngan pinaagi hin gutiay nga kusog akon ine ginpatukal. Akon ginhiling ngadto ha sakob, ngan didto manggud akon hinkit-an an mga lamina, an Urim ngan Thummim, ngan an taming ha dughan, sugad han ginsiring hadton mensahero. An kahon nga hinmumutangan hine in ginhimo pinaagi hin pagtaragkip hin mga bato nga mayada sugad hin semento. Ha ilarum hine nga kahon mayada duduha nga bato nga gintakip tipabalabag, ngan ha bawbaw hito nahimumutang an mga lamina ngan han iba pa nga mga butang nga kaupod hito.",
            "“Akon ginprobaran pagkuha ha ira, kundi gin did-an ako han mensahero, ngan iya ako ginpahinumdum nga an takna pagkuha hito in waray pa umabot, ngan dire ko ine makukuha samtang dire pa naabot an ika-upat katuig tikang hadto nga takna; pero nagsiring hiya nga ako kumadto han ginsiring nga lugar kada usa katuig, nga hiya aadto makikipagkita ha akon, nga ako kinahanglan magpadayon hasta nga umabot an takna ha pagkuha han mga lamina.",
            "“Ngan manggud, sugad han tugon ha akon, nakadto ako kada katapusan han tuig, ngan ha kada ko pagkadto, akon hinkikit-an an amo la gihapon nga mensahero, nakakakarawat ako hin mando ngan kinaadman tikang ha iya kada namon paghihimangraw, mahitungod han bubuhaton han Ginoo, ngan kun ano an mga paagi han Iya ginhadian ha urhi nga mga adlaw.",
            "“Ha kamaihaan inmabot an panahon para makuha ko an mga lamina, an Urim ngan Thummim, ngan han taming ha dughan. Dida han ika-22 han Septyembre, 1827, kinmadto ako sugad ha una kada katapusan han tuig ha nahimumutangan han mga lamina, an amo la gihapon nga langitnon nga mensahero an naghatag han lamina ha akon upod han pagpahinumdum: Nga ako in magigin responsable hito; ngan kun dire ko ine paghirotan, ngan tungod hin pagpasibaya, ako sisirutan; pero kun akon ngani gamiton an ngatanan nga mahihimo ko para ine nga mga lamina mabantayan, ngada, han pagkuhaa hadto nga mensahero, ine in mapapanalipdan.",
            "“Akon dayon hinbaroan kun kay ano nga kinmarawat ako hadto nga mabug-at nga mando han pagtipig hin maupay han mga lamina, ngan kay ano nga an mensahero nagsiring nga kun akon na nabuhat adton ngatanan nga ginkikinahanglan ha akon, iya an lamina kukuhaon. Waray la kaiha nga hinbaroan nira nga aada na an mga lamina ha akon, an makusog nga puwersa in gingamit para makuha nira ito ha akon. Kada paagi nga poydi mahimo an ginamit para hito nga panuyo. An pagtimaraut ha akon in dimugang hin kapait ngan kaduro kumpara hadto, ngan an kadam-an nga mga tawo in permi la nagbabantay para makuha ine nga mga lamina ha akon kun mahihimo. Kundi tungod han kinaadman han Diyos, ine nagpabilin ha maupay nga kahimtang ha akon mga kamot, ngada nga natuman ko an mga ginkikinahanglan ha akon kamot. Ngan kahuman, sugad han amon ginkasarabutan, ginkuha han mensahero, ginhatag ko ine ha iya; ngan aadto ine ha iya ngada hine yana nga adlaw, hine nga ikaduha ka adlaw han Mayo, 1838.”",
            "Ine nga kadaan nga mga sinurat nga kinuha tikang ha tuna nga sugad hin tingog han mga tawo nga nagyayakan tikang ha tapo-tapo, ngan ginhubad ngadto ha kabag-ohan nga yinaknan pinaagi hin gasa ngan gahum han Diyos sugad han pagtestigos han Baraan nga pagpamatuod, in siyahan nga ginpublisar ngada han kalibutan ngada ha Inglis dida han tuig 1830 nga The Book Of Mormon."
        ]
    },
    {
        "url": "https://www.lds.org/scriptures/bofm/explanation?lang=war",
        "id": "explanation",
        "full_localized_name": "Halipot Nga Pahayag Mahitungod Han Libro Ni Mormon",
        "has_chapters": false,
        "chapters": null,
        "summary": null,
        "text": [
            "An Libro ni Mormon in usa nga baraan nga sinnrat han mga tawo nga nag-ukoy hadton kamaihaan nga panahon ha kadaan nga America, nga igin-ukit dida hin tinabas nga tumbaga. Upat kalain nga metal nga mga lamina an nagagadayan hine dinhe nga libro:",
            "An mga Lamina ni Nephi, nga duduha nga kalain: An Gudtiay nga mga Lamina ngan han Dagko nga mga Lamina. An una in nagsusumat hadton mga espirituwal nga mga butang ngan han buruhaton ngan mga tutdo han mga propeta, samtang naman an ikaduha in nagsusumat han mga kaagi hadton mga panahon han mga tawo nga nagagadayan (1 Nephi 9:2–4). Tikang han panahon ni Mosiah, an dagko nga mga lamina in mayada dagko ngan importante nga mga butang espirituwal.",
            "An mga Lamina ni Mormon, in mayada pinahalipot nga sumat ni Mormon tikang han Dagko nga mga Lamina ni Nephi, upod an damo nga mga komentaryo hadto. Ine nga mga lamina in mayada liwat dugtong nga kaagi nga iginsurat ni Mormon ngan han mga igindugang han iya anak nga hi Moroni.",
            "An mga Lamina ni Ether, nga nagsusumat han kaagi han mga Jaredite. Ine nga sinurat in ginpahalipot ni Moroni, iginlakip han iya kalugaringon nga mga komentaryo ngan igin-upod an sinurat han kabug-os nga kaagi ha ilarum han ngaran nga “Libro ni Ether.”",
            "An mga Lamina nga Tumbaga nga gindara han mga tawo ni Lehi tikang ha Jerusalem hadton 600 B.C. Ine aada an “lima nga libro ni Moises, … Ngan liwat sinurat han mga Judiyo tikang ha tinikangan … ngada han pagtikang han paghadi ni Sedekias, hadi han Judah; upod liwat han mga panagna han mga baraan nga mga propeta” (1 Nephi 5:11–13). Damo nga mga pamulong tikang hine nga mga lamina, in nahatutungod kan Isaias ngan an iba pa nga mga propeta, nga aada ha Biblia o waray ha Biblia in aada ha Libro ni Mormon.",
            "An Libro ni Mormon in mayada 15 nga nangunguna nga parte o mga bahin, nga kinikilala, labot hin usa nga libro, nga ginngangaran hadton nangunguna nga nagsurat hito. An una nga bahin (an una nga unom nga libro, tubtub ngada ha Omni) in ginhubad tikang han Gudtiay nga mga Lamina ni Nephi. Ha butnga han libro ni Omni ngan Mosiah in mayada ginlakip nga ginngangaranan nga Mga Pulong ni Mormon. Ine nga mga ginlakip in nagsusumpay han mga sinurat nga gin-ukit dida han Gudtiay nga mga Lamina upod han pinahalipot nga sumat ni Mormon tikang han Dagko nga mga Lamina.",
            "An pinakahalaba nga bahin, tikang han Mosiah ngadto ha Mormon, capitulo 7, upod hito, in hinubad dida han pinahalipot nga surat ni Mormon tikang han Dagko nga mga Lamina ni Nephi. An katapusan nga parte, tikang han Mormon, capitulo 8, tubtub ngada han katapusan han libro, in gin-ukit han anak ni Mormon nga hi Moroni, han iya, kahuman igsurat an kahimtang han kinabuhi han iya tatay, in naghimo hin pagpahalipot nga sinurat mahitungod han mga Jaredite (nga Libro ni Ether) nga katapos nagdugang hin sinurat nga kinikilala nga Libro ni Moroni.",
            "Hadton tuig 421 A.D., hi Moroni, an pinaka-urhi nga nagsusurat nga propeta nga Nephite, in ginselyohan ngan gintago ngadto ha Ginoo, adto nga sagrado nga kasuratan para igpagawas ha mga urhi nga adlaw han gintagna han tingog han Diyos pinaagi han una nga mga propeta. Han tuig 1823 A.D., an amo la gihapon nga Moroni, nga nabanhaw na, in nagbisita kan Propeta Joseph Smith ngan nagtubyan hadto nga mga igin-ukit nga mga lamina ngada ha iya."
        ]
    },
    {
        "url": "https://www.lds.org/scriptures/bofm/1-ne?lang=war",
        "id": "1-ne",
        "full_localized_name": "1 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/1-ne/1?lang=eng&clang=war",
                "number": 1,
                "name": "Capitulo 1",
                "summary": [
                    "Gintikangan ni Nephi an iya pagsurat han sinurat han iya mga tawo — Nakita ni Lehi ha bisyon an usa nga harigi nga kalayo ngan hiya in nagbasa ha usa nga libro han panagna — Gindayaw niya an Diyos, nagsumat han tiarabot nga Mesiyas, ngan nagtagna hiunong han pagkaguba han Jerusalem — Gintimaraot hiya han mga Judiyo."
                ],
                "verses": [
                    "Ako, hi Nephi, nga iginanak ha buotan nga mga kag-anak, sanglit natutdoan ako han ngatanan nga nahibaroan han akon amay; ngan kay nakita ko an damo nga mga kasakitan ha paghagos han akon mga henerasyon, bisan kun sugad, duro ako kapinaurog han Ginoo ha ngatanan han akon mga henerasyon; ngan liwat, ngan kay nagkamayada ako hin dako nga hibaro han kaupayan ngan han mga misteryo han Diyos, sanglit naghimo ako hin pagsurat han sinurat han akon mga gin-agian han akon mga henerasyon.",
                    "Ngan liwat, ako in naghimo hin usa nga pagsurat han sinurat ha yinaknan han akon amay, nga kinuha tikang han mga kinaadman han mga Judiyo ngan ha yinaknan han mga taga Egipto.",
                    "Ngan maaram ako nga an sinurat nga akon ginhimo in tinuod; nga ginhimo ko ito pinaagi han akon kamot; ngan ito akon ginhimo subay han akon kinaadman.",
                    "Ngan ine nahitabo han pagtikang han una nga tuig han pagdumara ni Sedekias, hadi han Juda, (an akon amay, hi Lehi, nga nag-ukoy ha Jerusalem ha ngatanan han iya mga henerasyon); ngan hadto nga tuig umulpot in damo nga mga propeta, nga nagtatagna ngadto han mga tawo nga kinahanglan hira magbasul, o an dako nga siyudad han Jerusalem in magugun-ob.",
                    "Salit ine nahitabo nga an akon amay, hi Lehi, samtang hiya nagpaharayo nag-ampo ngadto ha Ginoo, sugad man; ha bug-os han iya kasingkasing, para ha kaupayan han iya mga tawo.",
                    "Ngan ine nahitabo nga samtang hiya nag-aampo ha Ginoo, may inulpot nga usa nga harigi nga kalayo nga umukoy ha bawbaw han bato ha atubangan niya; ngan damo an iya nakita ngan nahibatian; ngan tungod hine nga mga bisyon nga iya nakita ngan nahibatian hiya in nabantad ngan nangurog hin duro.",
                    "Ngan ine nahitabo nga binmalik hiya ngadto ha iya kalugaringon balay ha Jerusalem; ngan iginlabog niya an iya kalugaringon ngadto han iya higdaan, kay tungod nga nadaog hiya ha Espiritu han mga bisyon nga iya pinanhikit-an.",
                    "Ngan tungod kay nadaog han Espiritu, hiya in nadara ha usa nga bisyon, bisan nga nakita niya nga an kalangitan in naabrehan, ngan nakahuna-huna hiya nga nakita niya an Diyos nga nalingkod ha iya trono, napapalibotan hin dire maihap nga mga sakop nga anghel ngan an panuyo in pagkanta ngan pagdayaw han ira Diyos.",
                    "Ngan ine nahitabo nga nakita niya in Usa nga nalusad ha butnga han kalangitan, ngan nasabotan niya nga an iya kasilaw labaw pa han naudto.",
                    "Ngan iya liwat nakita an dose pa nga nasunod ha iya, nga an ira kapawa labaw pa han mga bitoon ha langit.",
                    "Ngan linmusad hira ngan nagkadto ha bawbaw han kalibutan; ngan an usa dumaop ngan tumukdaw ha atubangan han akon amay, nga iginhatag ha iya an usa nga libro, ngan hiya ginsidngan nga kinahanglan nga hiya magbasa.",
                    "Ngan ine nahitabo nga samtang hiya nagbabasa, hiya in napuno han Espiritu han Ginoo.",
                    "Ngan ginbasa niya, nga nasiring: Kairo, kairo, han Jerusalem, kay nakita ko an iya binuhatan nga mangil-ad! Oo, ngan damo pa nga mga pulong an nabasa han akon amay hiunong han Jerusalem — nga angay ito gubaon, ngan an nangungukoy hito; damo an angay mapuo pinaagi hin espada, ngan damo an angay nga madadara nga bihag ngadto ha Babylon.",
                    "Ngan ine nahitabo nga han mabasa han akon amay ngan mahikit-an an damo nga urusahon nga mga bisyon, hiya in nagyakan hin damo nga mga pulong ha Ginoo; sugad: Han darayawon ngan urusahon an imo mga binuhatan, O Ginoo nga Diyos nga Makagarahum! An imo trono hataas ha kalangitan, ngan an imo gahum, ngan kaupayan, ngan kaluoy nahingangada ha ngatanan nga mga nangungukoy ha kalibutan; ngan, tungod kay ikaw maloloyon, dire nimo pababay-an nga an mga nadaop ha imo nga hira magkamagtay!",
                    "Ngan ha sugad hine nga paagi an pagyakan han akon amay ha pagdayaw han iya Diyos; kay an iya kalag nalipay, ngan an iya bug-os nga abilidad napuno, ngan liwat tungod han mga bisyon nga iya nahikit-an, oo, nga kanan Ginoo iginpakita ngadto ha iya.",
                    "Ngan yana ako, hi Nephi, waray maghimo han bug-os nga pangasoy han mga nahuna-huna nga nahisurat han akon amay, kay damo nga mga bisyon an iya nahisurat nga iya nakita ha mga bisyon ngan ha mga inop; ngan damo liwat an iya iginsurat nga mga pulong nga iya igintagna ngan iginyakan ngadto han iya mga anak, nga diin ako waray maghimo han bug-os nga pangasoy.",
                    "Pero ako in mag-aasoy han akon mga binuhatan hadton akon mga henerasyon. Kamatuoran, ako in naghimo han usa nga mga iginpahalipot nga kabugosan nga sinurat han akon amay, ha mga lamina nga akon ginhimo pinaagi han akon kalugaringon nga mga kamot; sanglit kahuman ko mapahalipot an sinurat han akon amay hihimoon ko naman an usa nga pangasoy han kalugaringon ko nga kinabuhi.",
                    "Sanglit, karuyag ko mahibaroan niyo nga kahuman igpakita han Ginoo an damo nga mga urusahon nga mga bisyon ha akon amay, nga hi Lehi, ngan liwat, hiunong han pagkaguba han Jerusalem, tinuod hiya kumadto ha mga tawo, ngan nagtikang pagtagna ngan pagsumat ha ira hiunong han mga bisyon nga iya nakita ngan nahibatian.",
                    "Ngan ine nahitabo nga gin biay-biay hiya han mga Judiyo tungod han mga nahuna-huna nga iya iginpamatuod ha ira; kay matuod nga iya ginpamatuoran an ira karaotan ngan mangil-ad nga binuhatan; ngan iya ginpamatud-an nga an mga bisyon nga iya nahikit-an ngan nabatian, ngan sugad man an mga bisyon nga iya nabasa ha libro, yana nga nagpapakita han pagabot han Mesiyas, ngan sugad man han pagtubos han kalibutan.",
                    "Ngan han pakabati han mga Judiyo hine nga mga pulong nasina hira ha iya; sugad man, han mga propeta han una nga panahon, nga ira ginpagawas, ngan ginbato, ngan ginpatay; ngan ira liwat gin ungara nga patayon hiya. Kundi kitaa, ako, hi Nephi, an makakagpamatuod ha iyo nga an mahumok nga kaluoy han Ginoo in nahingangada hadton ngatanan nga iya mga pinili, tungod han ira pagtuo, agud himoon hira nga makusog bisan ha gahum han katalwasan."
                ]
            },
            {
                "url": "https://www.lds.org/scriptures/bofm/1-ne/2?lang=eng&clang=war",
                "number": 2,
                "name": "Capitulo 2",
                "summary": [
                    "Gindara ni Lehi an iya pamilya ngadto ha kamingawan nga harani ha Mapula nga Dagat — Ginbayaan nira an ira mga propyedad — Hi Lehi naghalad hin usa nga sakripisyo ha Ginoo ngan gintutdoan an iya mga anak nga lalaki nga sumunod han mga kasugoanan — Hi Laman ngan Lemuel nagngongorotob kontra han ira amay — Hi Nephi masinugtanon ngan nagaampo nga may pagtuo; an Ginoo nakighimangraw ha iya, ngan ginpili hiya nga magmangolo han iya kabugtoan."
                ],
                "verses": [
                    "Sanglit kamatuoran, ine nahitabo nga an Ginoo nakighimangraw han akon amay, ngan liwat, ha iya inop, ngan nagsiring ha iya: Bulahan ka Lehi, tungod han mga hitabo nga imo nahimo; ngan tungod nga ikaw in nagin tangkod ngan nagsumat hine nga mga tawo han mga pulong nga akon iginsugo ha imo, kamatuoran, karuyag nira nga kuhaon an imo kinabuhi.",
                    "Ngan ine nahitabo nga ginsugo han Ginoo an akon amay, ha usa nga inop, nga angay niya igupod an iya pamilya ngan lumakat ngadto ha kamingawan.",
                    "Ngan ine nahitabo nga hiya in nagin masinugtanon ha mando han Ginoo, sanglit hiya in nagsunod sugad han ginsugo han Ginoo ha iya.",
                    "Ngan ine nahitabo nga hiya in lumakat ngadto ha kamingawan. Ngan ginbayaan niya an iya balay, ngan tuna nga iya napanonod, ngan an iya mga bulawan, ngan salapi, ngan an marahalon nga waray kinabuhi nga mga butang, ngan waray hiya gindara, labot la han iya pamilya, ngan han mga kinahanglanon, ngan an mga tolda, ngan lumakat ngadto ha kamingawan.",
                    "Ngan hiya kumadto ha may ginkatakipan harani ha baybayon han Mapula nga Dagat; nga naglalakaton hiya ha kamingawan ha ginkatakipan nga mas harani ha Mapula nga Dagat, ngan hiya in naglalakaton ha kamingawan upod an iya pamilya, nga ginsasakopan han akon iroy, hi Sariah, ngan han akon mga magurang nga kabugtoan nga lalaki, nga hira Laman, Lemuel, ngan Sam.",
                    "Ngan ine nahitabo nga han iya paglalakaton sakob hin tulo ka adlaw ha kamingawan, iya igintindog an iya tolda ha usa nga kapatagan ha ligid han salog.",
                    "Ngan ine nahitabo nga hiya in naghimo hin usa nga altar nga bato, ngan naghimo hiya hin usa nga paghalad ha Ginoo, ngan naghatag hin pasalamat ngadto han Ginoo nga aton Diyos.",
                    "Ngan ine nahitabo nga gintawag niya an salog, nga Laman, ngan ine in naagos tipakadto ha Mapula nga Dagat, ngan an kapatagan amo in gintatakipan harani han bukana hito.",
                    "Ngan han pakakita han akon amay nga an tubig han salog naagos ngadto ha tuburan han Mapula nga Dagat, nagyakan hiya kan Laman, hin pagkasiring: O unta masugad ka hine nga salog, nga padayon an pag-agos ngadto ha tuburan han ngatanan nga pagkamatadong!",
                    "Ngan nagyakan liwat hiya kan Lemuel: O unta magin sugad ka hine nga kapatagan, madig-on ngan mailob, ngan dire nababantad hin pagtuman han mga kasugoanan han Ginoo!",
                    "Ngan yana ine iya naluwas tungod han kamatig-a han ulo nira Laman ngan Lemuel; kay kamatuoran nagngongorotob hira han damo nga mga butang kontra han ira amay, tungod kay hiya in usa nga tigurang nga lalaki nga may bisyon, ngan gindara hira tipagawas han tuna han Jerusalem, agud bayaan an tuna nga ira pinanunod, ngan an ira mga bulawan, ngan an ira salapi, ngan an ira marahalon nga waray kinabuhi nga mga butang, agud mamatay ha kamingawan. Ngan nagsiring hira nga ine in nahimo tungod han iya masinabtonon nga tinuyaw nga panhuna-huna.",
                    "Amo ine nga hi Laman ngan Lemuel, nga mga magurang, nagngongorotob hira kontra han ira amay. Ngan hira in nagngongorotob kay dire nira nahisabotan an mga buruhaton han Diyos nga amo an naghimo ha ira.",
                    "Dire ngani hira natuod nga an Jerusalem, an bantugan nga siyudad, marurun-og sugad han mga panagna han mga propeta. Ngan sugad hira han mga Judiyo nga nadidto ha Jerusalem, nga karuyag kuhaon an kinabuhi han akon amay.",
                    "Ngan ine nahitabo nga an akon amay naghimangraw ha ira ha kapatagan han Lemuel, nga may gahum, ngan puno han Espiritu, ngada nga an ira mga lawas in nangurog ha atubangan niya. Ngan hira in ginpanggupong, sanglit waray hira pagyakan kontra ha iya; sanglit, hira in sumunod sugad han iya pagsugo ha ira.",
                    "Ngan an akon amay inmokoy ha usa nga tolda.",
                    "Ngan ine nahitabo nga ako, hi Nephi, nga amo an pinakabata, pero dako an lawas, ngan mayada liwat dako nga hingyap nga mahisabotan an mga misteryo han Diyos, amo nga, ako nakimaluoy ha Ginoo; ngan kaluoy ginbisita niya ako, ngan nagin masinabtonon ako ngan akon gintuod an ngatanan nga mga tugon nga ginsiring han akon amay; sanglit, waray ako maglaris kontra ha iya sugad han akon kabugtoan nga mga lalaki.",
                    "Ngan nagyakan ako ngadto kan Sam, iginpahibaro ko ha iya an mga nahuna-huna nga iginpakita ha akon han Ginoo pinaagi han iya Baraan nga Espiritu. Ngan ine nahitabo nga tinuod hiya han akon mga tugon.",
                    "Kundi, kamatuoran, hira Laman ngan Lemuel dire namamati han akon mga tugon; ngan kay nagmamabido tungod han kamatig-a han ira mga kasingkasing nanginyupo ako ngadto ha Ginoo para ha ira.",
                    "Ngan ine nahitabo nga an Ginoo nagyakan ha akon, nga nagsiring: Bulahan ka Nephi, tungod han imo pagtuo, kay naguuyatom ka pagpamiling ha akon, nga may mapainobsanon nga kapasidad.",
                    "Ngan kun sugad nga magsusunod ka han akon mga sugo, ikaw in maghihingaupay, ngan pagtutugwayan ngadto han tuna nga iginsaad; ngan liwat, bisan han tuna nga igin-andam ko para ha imo; ngan liwat, usa nga tuna nga pinili nga labaw pa han iba nga katunaan.",
                    "Ngan tungod nga an imo kabugtoan in nakikiglaris kontra ha imo, hira in mahibubulag ha nahimumutangan han Ginoo.",
                    "Ngan tungod nga ginsusunod mo an akon mga sugo, ikaw in magigin usa nga pinuno ngan usa nga magturutdo ha imo mga kabugtoan.",
                    "Kay kamatuoran, nga hito nga mga panahon nga hira in makikiglaris kontra ha akon, igmamaldisyon ko hira hin usa nga masakit nga maldisyon, ngan dire hira magkakamayada gahum han imo tulin labot la kun hira an makiglaris liwat kontra ha akon.",
                    "Ngan kun ito nahitabo nga hira in makiglaris kontra ha akon, hira in magigin usa nga sirot ngada ha imo tulin, agud pukawon hira ha dalan han pagpahinumdum."
                ]
            },
            {
                "url": "https://www.lds.org/scriptures/bofm/1-ne/3?lang=eng&clang=war",
                "number": 3,
                "name": "Capitulo 3",
                "summary": [
                    "An mga anak nga lalaki ni Lehi bumalik ngadto ha Jerusalem agud kuhaon an mga lamina nga tumbaga — Dumire hi Laban nga ihatag adton mga lamina — Ginsagdonan ni Nephi ngan gin-aghat an panhuna-huna han iya mga kabugtoan — Ginkawat ni Laban an ira mga propyedad ngan gin-iparatay hira niya — Ginbalbag ni Laman ngan Lemuel hi Nephi ngan Sam ngan hira in ginkasinahan hin usa nga anghel."
                ],
                "verses": [
                    "Ngan ine nahitabo nga ako, hi Nephi, kahuman makighimangraw han Ginoo, in bumalik ha tolda han akon amay.",
                    "Ngan ine nahitabo nga nagyakan hiya ha akon, nga nasiring: Pamati ako in nag-inop hin usa nga inop, nga diin an Ginoo in nagsugo ha akon nga ikaw ngan imo mga kabugtoan in bumalik ngadto ha Jerusalem.",
                    "Kay kamatuoran, an sinurat han mga Judiyo an aada kan Laban ngan sugad man an lista han akon mga kaapoy-apoyan, nga nakaokit ha mga lamina nga tumbaga.",
                    "Sanglit, an Ginoo an nagsugo ha akon nga ikaw ngan an imo mga kabugtoan nga lalaki in angay nga kumadto ha panimalay ni Laban, ngan pamilnga an mga sinurat, ngan dad-a ito nganhi ha kamingawan.",
                    "Ngan yana, makabirido an imo mga kabugtoan nga lalaki in nagngongorotob, nasiring nga ine in makuri nga buruhaton nga akon ginkikinahanglan ha ira; kundi tinuod dire ako an nanginginahanglan hiton ha ira, kundi ine an kasugoanan han Ginoo.",
                    "Sanglit lakat na, anak ko, kay ikaw in papaurogon han Ginoo, kay ikaw in waray magngongorotob.",
                    "Ngan ine nahitabo nga ako, hi Nephi, in nagsiring ha akon amay: Makadto ako ngan hihimoon ko an mga buruhaton nga ginsugo han Ginoo, kay maaram ako nga an Ginoo in dire maghahatag hin mga kasugoanan ngadto han anak han katawhan, labot la nga hiya in mag-andam hin usa nga paagi para ha ira agud ira mahimo an buruhaton nga iya iginsugo ha ira.",
                    "Ngan ine nahitabo nga han pakabati han akon amay hine nga mga tugon hiya in duro an kalipay, kay iya nahisabotan nga ako in ginbendisyonan han Ginoo.",
                    "Ngan ako, hi Nephi, ngan han akon mga kabugtoan in naglalakaton ha kamingawan, dara an amon mga tolda, agud kumadto ha katunaan han Jerusalem.",
                    "Ngan ine nahitabo nga han kami in nakaabot han katunaan han Jerusalem, ako ngan han akon kabugtoan in nagpasarusagdon.",
                    "Ngan kami in naghugot-hugotay — kun hin-o ha amon an angay nga sumulod ha balay ni Laban. Ngan ine nahitabo nga an kabuynasan in nahingada kan Laman; nga hi Laman in sumulod ngadto ha balay ni Laban, ngan hiya in nakighimangraw ha iya samtang hiya in nalingkod ha sakob han iya balay.",
                    "Ngan ginhangyo niya kan Laban an mga sinurat nga nakaokit ha mga lamina nga tumbaga, nga may sulod nga listahan han mga katulinan han akon amay.",
                    "Ngan kamatuoran, ine in nahitabo nga hi Laban in nasina, ngan ginduso hiya tipagawas tikang han iya atubangan; ngan nadire hiya nga ighatag an mga sinurat. Sanglit, nagsiring hiya, kamatuoran, ikaw in usa nga tikasan, ngan papatayon ko ikaw.",
                    "Kundi hi Laman in nakapalagiw ha iya atubangan, ngan ginsumat an mga hitabo nga ginhimo, ni Laban ha amon. Ngan kami in nagtikang hin pagkabido hin duro, ngan an akon mga kabugtoan in andam na pagbalik ngadto han akon amay nga aadto ha kamingawan.",
                    "Kundi waray pagkahadlok nagsiring ako ha ira nga: Samtang an Ginoo in buhi, ngan samtang buhi pa kita, dire kita mabalik ha aton amay ngadto ha kamingawan tubtub nga dire pa naton natutuman an buruhaton nga iginsugo han Ginoo ha aton.",
                    "Sanglit, kita in angay nga magin tangkod ha pagtuman han mga kasugoanan han Ginoo; sanglit, panmalik kita ha katunaan nga pinanunod han aton amay, kay kamatuoran, iya ginbilin an bulawan ngan salapi, ngan ngatanan nga klase hin karikohan. Ngan ine ngatanan in iya nahimo tungod han mga kasugoanan han Ginoo.",
                    "Kay maaram hiya nga an Jerusalem in maguguba, tungod han mga karaotan han mga tawo.",
                    "Kay sigurado, waray nira karawata an mga tugon han mga propeta. Sanglit, kun an akon amay in nag-ukoy pa didto hine nga tuna kahuman nga hiya ginsugo pagpalagiw tipagawas hadto nga tuna, tuod, namatay liwat unta hiya. Salit, kinahanglan gud pumalagiw hiya tikang hine nga katunaan.",
                    "Ngan kamatuoran, amo adto an kinaadman han Diyos ngan angay naton makuha adto nga sinurat, agud aton mapreserba para ha aton mga anak an yinaknan han aton mga kaapoy-apoyan;",
                    "Ngan agud aton liwat mapreserba ha ira an mga tugon nga iginsumat pinaagi han baba han ngatanan nga mga baraan nga mga propeta, nga amo an iginhatag ha ira han Espiritu ngan gahum han Diyos, tikang pa hadton pagtikang han kalibutan ngada yana nga panahon.",
                    "Ngan ine nahitabo nga ha sugad hine nga paagi hin pamulong nadara ko an akon mga kabugtoan, agud hira in magin tangkod ha pagsunod han mga kasugoanan han Diyos.",
                    "Ngan ine nahitabo nga kami lumusad ha katunaan nga amon pinanunod, ngan amon gintirok an amon mga bulawan, an amon mga salapi, ngan an amon marahalon nga mga waray kinabuhi nga butang.",
                    "Ngan katapos namon matirok ine nga mga waray kinabuhi nga butang, kami in bumalik ngadto han balay ni Laban.",
                    "Ngan ine nahitabo nga kami in nasingadto kan Laban, ngan ginhangyo ha iya nga ihatag niya ha amon an mga sinurat nga ginukit ha mga lamina nga tumbaga, ngan ihahatag namon ha iya an amon mga bulawan, an amon mga salapi, ngan an ngatanan nga amon marahalon nga waray kinabuhi nga mga butang.",
                    "Ngan ine nahitabo nga han pakakita ni Laban han amon propyedad, nga duro ito hin kadamo, ginkaipa niya ine, nga hasta nga ginpantikwang kami tipagawas, ngan ginsugo an iya mga suruguon nga panmatayon kami, agud makuha niya an amon mga propyedad.",
                    "Ngan ine nahitabo nga kami in pumalagiw ha mga suruguon ni Laban, ngan napiritan kami pagbilin han amon propyedad, ngan nahingadto adto ha kamot ni Laban.",
                    "Ngan ine nahitabo nga kami in pumalagiw ngadto ha kamingawan, ngan an mga suruguon ni Laban in waray makalanat ha amon, ngan kami nagtago ha lungag nga bato.",
                    "Ngan ine nahitabo nga hi Laman an nasina ha akon, ngan sugad man ha akon amay; ngan sugad man hi Lemuel, kay hiya in nanmati ngadto han mga tugon ni Laman. Tungod hine hi Laman ngan hi Lemuel in nagyakan hin maul-ol nga mga tugon ha amon, nga ira mga manghud nga bugto nga lalaki, ngan kami in ginkastigo ngani pinaagi hin balbag.",
                    "Ngan ine nahitabo nga samtang ginkakastigo nira kami hin balbag, dagmit, usa nga anghel han Ginoo an umabot ngan tumukdaw ha atubangan nira, nga nagyakan hin pagkasiring: Kay ano nga ginbabalbag niyo an iyo manghud nga bugto hin tungkod? Dire ba kamo maaram nga hiya in ginpili han Ginoo nga magmangolo ha iyo, ngan ine tungod han iyo mabug-at nga pakasala? Pamati, kamo in mabalik ngahaw ha Jerusalem, ngan igtutubyan han Ginoo hi Laban ngadto han iyo mga pagtimangno.",
                    "Ngan kahuman makipaghimangraw han anghel ha amon, hiya in lumakat.",
                    "Ngan kahuman pakalakat han anghel, hi Laman ngan Lemuel nagtikang na liwat pagngorotob, nga nasiring: Paonano adto mahitatabo nga itutubyan han Ginoo hi Laban ngadto ha aton mga pagtimangno? Kamatuoran, hiya in gamhanan nga tawo, ngan akus niya magsugo hin 50, sugad man, bisan akus niya patayon; kita pa ba it dire?"
                ]
            },
            {
                "url": "https://www.lds.org/scriptures/bofm/1-ne/4?lang=eng&clang=war",
                "number": 4,
                "name": "Capitulo 4",
                "summary": [
                    "Ginpatay ni Nephi hi Laban ha sugo han Ginoo ngan katapos ginkuha an mga lamina nga tumbaga pinaagi hin pag-uwat — Ginpili ni Zoram nga umupod ha pamilya ni Lehi ha kamingawan."
                ],
                "verses": [
                    "Ngan ine nahitabo nga ako nagyakan ha akon mga kabugtoan, nga nasiring: Pasingadto ngahaw kita ha Jerusalem, ngan kita in magintangkod han pagsunod han kasugoanan han Ginoo; kay kamatuoran hiya in labaw pa an kagamhanan kontra han ngatanan nga aada ha kalibutan, kun sugad kay ano nga dire hiya magiginlabaw nga makagarahum kontra kan Laban ngan han iya 50, sugad man, bisan han iya yinukot-yukot?",
                    "Kun sugad pakadto kita; magin makusog kita sugad kan Moises; kay tuod nga hiya nagyakan ngadto ha tubig han Mapula nga Dagat ngan adto natunga hin magkaluyo nga bahin, ngan an aton mga kaapoy-apoyan in nakatabok hin diritso, gawas han pagkabariga, ha mamara nga tuna, ngan an mga sundalo han Paraon nga naglanat ha ira in nagkalulumos ha tubig han Mapula nga Dagat.",
                    "Ngan yana sigurado nga maaram kamo nga ine matuod; ngan maaram liwat kamo nga an anghel in nagyakan ha iyo; kun sugad magruruhaduha pa ba kamo? Lakat na kita; an Ginoo in makakaakus pagtalwas ha aton, sugad han aton mga amay, ngan patayon hi Laban, sugad han mga taga Egipto.",
                    "Ngan yana han pagyakan ko hine nga mga tugon, hira in nasina, ngan nagpadayon hin pagnginorotob; kundi sinmunod hira ha akon tubtub nga kami umabot ha gawas han pader han Jerusalem.",
                    "Ngan gab-i na adto; ginpapagtago ko hira ha gawas han pader. Katapos nira magtago, hi ako, Nephi, naghinayhinay pagikid tipasulod ha siyudad ngan kumadto han balay ni Laban.",
                    "Ngan ako in gingiyahan han Espiritu, ngan ha tinikangan dire pa ako maaram han mga hitabo nga angay ko buhaton.",
                    "Nasugad man ako in nagpadayon, ngan han tipaharani na ako han balay ni Laban, nakita ko an usa nga tigurang nga lalaki, ngan hiya in nahuyatang ha tuna dida han akon atubangan kay hiya in hubog hin bino.",
                    "Ngan han akon pagharani ha iya nahisabotan ko nga hiya hi Laban.",
                    "Ngan nakita ko an iya espada, ngan ginhugot ko tikang ha takub; ngan an pulo hadto in puro na bulawan, ngan an pagkahimo hadto in duro hin kamaupay, nga nakita ko nga an kataruman hadto in hinimo hin pinakamahal nga asero.",
                    "Ngan ine nahitabo nga ako in naaghat han Espiritu nga angay ko patayon hi Laban; kundi nagsiring ako han akon kasingkasing: Waray pa ako makagpaturo hin dugo han tawo, Ngan ako in naghialang ngan hingyap ko nga dire hiya patayon.",
                    "Ngan an Espiritu in nagsiring na liwat ha akon: Sigurado, igintubyan hiya han Ginoo ha imo mga pagtimangno. Oo, ngan maaram liwat ako nga karuyag niya nga kuhaon an akon kinabuhi; Oo, ngan dire niya karuyag nga manmati han mga kasugoanan han Ginoo; ngan iya liwat gin-agaw an amon mga propyedad.",
                    "Ngan ine nahitabo nga an Espiritu in nagsiring liwat ha akon: Pataya hiya, kay igintubyan hiya han Ginoo ha imo mga pagtimangno;",
                    "Kamatuoran ginpapatay han Ginoo an magraot agud matuman an iya mga baraan nga mga panuyo. Mauroupay pa nga mamatay in usa nga tigurang nga lalaki kontra nga an usa nga nasud magtikainos ngadto han kawaray pagtuo.",
                    "Ngan yana, hi ako, Nephi, in nakabati hine nga mga tugon, nahinumduman ko an mga tugon nga iginyakan han Ginoo ha akon didto ha kamingawan, nga nasiring: Tungod kay an imo tulin in nasunod han akon mga kasugoanan, hira in magmamainoswagon ha tuna nga iginsaad.",
                    "Oo, ngan nahuna-huna ko liwat nga dire nira matutuman an mga kasugoanan han Ginoo subay han balaod ni Moises, labot la kun aada ha ira an balaod.",
                    "Ngan maaram liwat ako nga adto nga mga balaod in gin-ukit ha mga lamina nga tumbaga.",
                    "Ngan liwat, ako in maaram nga igintubyan han Ginoo hi Laban ha akon mga pagtimangno para hine nga panuyo — agud makuha an mga sinurat subay han iya mga kasugoanan.",
                    "Tungod hine ginsunod ko an tingog han Espiritu, ngan kinaptan ko hi Laban ha buhok ngan gintigbas ko an iya ulo han kalugaringon niya nga espada.",
                    "Ngan kahuman ko tigbasa an iya ulo han iya kalugaringon nga espada, kinuha ko an sul-ot ni Laban ngan iginsul-ot ko ha akon lawas; sugad man, bisan an pinakagudti nga butang, ngan iginhigot ko an iya armas ha akon hawak.",
                    "Ngan kahuman ko hine, ako in nagsingadto han burotangan han manggad ni Laban. Ngan samtang ako nagtikadto ha burotangan han manggad ni Laban, dagmit, nakita ko an suruguon ni Laban nga naghihimos han mga yabi han burotangan han manggad. Ngan ginsugo ko hiya ha tingog ni Laban, nga angay hiya umupod ngadto han burutangan han manggad.",
                    "Ngan nakasiring hiya nga ako amo an iya agaron, nga hi Laban, kay nakita niya an mga sul-ot ko ngan sugad man an espada nga nakatakon han akon hawak.",
                    "Ngan hiya in naghimangraw ha akon mahitungod han mga ansiano nga mga Judiyo, kay maaram hiya nga an iya agaron, hi Laban, in gumawas han gab-i kaupod nira.",
                    "Ngan nagyakan ako ha iya sugad kan Laban.",
                    "Ngan nagyakan liwat ako ha iya nga dadad-on ko an mga inukit, nga aada ha lamina nga tumbaga, ngadto han akon mga bugto nga magurang nga aada ha gawas han pader.",
                    "Ngan ginsiring ko hiya nga sumunod ha akon.",
                    "Ngan hiya, ha pakasiring nga an akon hindadabihan amo an mga kabugtoan ha simbahan, nga ako an tinood nga Laban nga akon ginpatay, tungod hine hiya in sumunod ha akon.",
                    "Ngan nakipaghimangraw hiya ha akon hin nakadamo ka beses hiunong han mga ansiano nga mga Judiyo, han tipakadto na ako han akon mga kabugtoan, nga aada ha gawas han pader.",
                    "Ngan nahitabo nga han masiplatan ako ni Laman hiya in duro hin kahadlok, ngan sugad man hi Lemuel ngan hi Sam. Ngan hira in nandadlagan pahirayo ha akon; ha pakasiring nga hi ako hi Laban, nga ako in iya napatay ngan karuyag nga patayon liwat hira.",
                    "Ngan ine nahitabo nga gintawag ko hira, ngan nabatian nira ako; sanglit umukoy hira hin pagdadlagan pahirayo ha akon.",
                    "Ngan ine nahitabo nga han pakakita han suruguon ni Laban han akon mga kabugtoan nagtikang hiya hin pangorog, ngan napalagiw unta pahirayo ha akon tipabalik ha siyudad han Jerusalem.",
                    "Ngan salit yana ako, hi Nephi, usa nga tigurang nga lalaki nga dako an lawas, ngan may dako nga kusog tikang ha Ginoo, tungod hito ginkaptan ko an suruguon ni Laban, ngan ginpugngan ko agud dire hiya makapalagiw.",
                    "Ngan ine nahitabo nga ako in nagyakan ha iya, nga kun pamamatian niya an akon mga tugon, samtang buhi an Ginoo, ngan samtang nga ako buhi, ngan kun manmamati hiya han amon mga tugon, papasagdan namon hiya nga mabuhi.",
                    "Ngan ako in naghimangraw ha iya, nga may pagsaad, nga dire hiya angay nga mahadlok; ngan hiya in magigin libre nga tigurang nga lalaki sugad ha amon kun maupod hiya ha amon ngadto ha kamingawan.",
                    "Ngan nagyakan liwat ako ha iya, hin pagkasiring: Tinuod nga an Ginoo an nagsugo ha amon nga buhaton ine nga buruhaton; ngan angay ba kami nga dire magin mauyatom han pagsunod han mga kasugoanan han Ginoo? Sanglit, kun maupod ka ha kamingawan ngadto han akon amay ikaw in magkakamayada hin lugar ha amon.",
                    "Ngan ine nahitabo nga hi Zoram in nagkamayada karigon ha buot han mga tugon nga akon ginluwas. Yana an ngaran hadto nga suruguon in amo hi Zoram, ngan nagsaad hiya nga maupod ha kamingawan ngadto han amon amay. Oo, nga nagsaad liwat hiya ha amon nga hiya in mag-uukoy ha amon tikang hadto.",
                    "Ngan yana ginhingyap namon nga mag-ukoy hiya ha lugar namon ha sugad hine nga panuyo, agud dire mahibaroan han mga Judiyo an amon pagpalagiw ngadto ha kamingawan, kay kun dire bangin kami in paglanaton ngan pamatayon.",
                    "Ngan ine nahitabo nga han pagsaad ni Zoram ha amon, an amon kahadlok in nawara hiunong ha iya.",
                    "Ngan ine nahitabo nga amon gindara an mga lamina nga tumbaga ngan an suruguon ni Laban, ngan lumakat ngadto ha kamingawan, ngan naglalakaton ngadto han tolda han amon amay."
                ]
            },
            {
                "url": "https://www.lds.org/scriptures/bofm/1-ne/5?lang=eng&clang=war",
                "number": 5,
                "name": "Capitulo 5",
                "summary": [
                    "Hi Sariah nagreklamo kontra kan Lehi — Ngaduha hira nalipay han pagbalik han ira mga anak — Hira in naghalad han sakripisyo — An mga lamina nga tumbaga in aada an mga iginsurat ni Moises ngan han mga propeta — Nakilala ha mga lamina nga hi Lehi in tulin ni Jose — Nagtagna hi Lehi hiunong ha iya mga tulin ngan han ka preserba han mga lamina."
                ],
                "verses": [
                    "Ngan ine nahitabo nga kahuman namon masingadto ha kamingawan ngadto han amon amay, sigurado, hiya in napuno hin kalipay, ngan sugad man an akon iroy, nga hi Sariah, in duro an kalipay, kay tinuod nga hiya in nagmasamdong tungod ha amon.",
                    "Kay kasiring niya nga kami in nagkamatay na ha kamingawan; ngan hiya liwat in nagreklamo kontra han akon amay, ginsidngan niya hiya nga tigurang nga lalaki nga may bisyon; ngan nagsiring: Gin-uwat, gindara mo kami tikang han tuna nga aton ginpanonod, ngan an akon mga anak nga lalaki in waray na, ngan kita in mamatay ha kamingawan.",
                    "Ngan ha sugad hine nga pamulong an akon iroy in nagreklamo kontra han akon amay.",
                    "Ngan ine nahitabo nga an akon amay in nagyakan ha iya, nga nagsiring: Maaram ako nga ako in may bisyon nga tigurang nga lalaki; kay kun waray ko kakita an mga butang hiunong han Diyos ha usa nga bisyon, waray ko unta mahibabaroi an kaupayan han Diyos, kundi nagukoy nala ha Jerusalem, ngan nagkamatay upod han akon mga kabugtoan.",
                    "Kundi kamatuoran, akon naangkon an usa nga tuna nga iginsaad, ngan dida hito nahuna-huna ko an kalipay; oo, ngan maaram ako nga an Ginoo in paghihirotan an akon mga anaknga lalaki tikang ha gawas nga pagtimangno ni Laban, ngan ibabalik liwat hira nganhi ha aton ha kamingawan.",
                    "Ngan ha sugad hine nga pamulong ginliaw han akon amay, nga hi Lehi, an akon iroy, nga hi Sariah, hiunong ha amon, samtang kami in naglalakaton ha kamingawan tipakadto ha tuna han Jerusalem, agud makuha an mga sinurat hiunong han mga Judiyo.",
                    "Ngan ha pakabalik namon ha tolda han akon amay, dagmit an ira kalipay in hingpit, ngan an akon iroy in naliaw.",
                    "Ngan hiya in nagyakan, hin pagkasiring: It yana segurado na ako nga an Ginoo an nagsugo han akon asawa nga pumalagiw ha kamingawan; Oo, ngan segurado ako nga ginbantayan han Ginoo an akon mga anak nga lalaki, ngan gintalwas hira tikang ha pagtimangno ni Laban, ngan tinagan hira hin gahum agud matuman an panuyo nga iginsugo han Ginoo ha ira. Ngan ha sugad hine nga pamulong an iya iginyakan.",
                    "Ngan ine nahitabo nga hira in duro an kalipay, ngan naghalad hin sakripisyo ngan hin sinunog nga halad para ha Ginoo; ngan nagpasalamat ngadto han Diyos han Israel.",
                    "Ngan kahuman nira pagpasalamat ngadto han Diyos han Israel, kinuha han akon amay, nga hi Lehi, an mga sinurat nga igin-ukit ha mga lamina nga tumbaga, ngan gin-usisa niya adto tikang han katinikangan.",
                    "Ngan nasabotan niya nga nakada an lima nga libro ni Moises, nga nagsusumat han pangasoy han paghimo han kalibutan, ngan hi Adan ngan Eba, nga aton una nga mga kaganak;",
                    "Ngan sugad man an mga sinurat han mga Judiyo tikang han tinikangan, hasta ngada han pagtikang han pagkahadi ni Sedekias, hadi han Juda;",
                    "Ngan an mga panagna liwat han mga baraan nga mga propeta, tikang han tinikangan, bisan ngada han pagtikang han pagkahadi ni Sedekias; ngan han damo nga mga panagna nga ginluwas han baba ni Jeremias.",
                    "Ngan ine nahitabo nga nahiagian liwat han akon amay, nga hi Lehi, ha mga lamina nga tumbaga an listahan han mga katulinan han iya mga kag-anak; tungod hine nahisabotan niya nga hiya in tulin ni Jose; ngan liwat, adto nga Jose nga anak ni Jakob, nga iginbaligya ha Egipto, ngan ginbantayan ha kamot han Ginoo agud iya matalwas an iya amay, nga hi Jakob, ngan an ngatanan han iya pamilya ha pagkamatay ha gutom.",
                    "Ngan hira in ginpatalwas tikang ha pagkabariga ngan naigawas han katunaan han Egipto, han pareho nga Diyos nga nagbantay ha ira.",
                    "Ngan sugad hine nahisabotan han akon amay, nga hi Lehi, an listahan han mga katulinan han iya amay. Ngan hi Laban liwat tulin ni Jose, sanglit hiya ngan han iya mga amay ha katulinan an nagtipig hadto nga mga sinurat.",
                    "Ngan yana han pakakita han akon amay han ngatanan hine nga mga butang, hiya in napuno han Espiritu, ngan nagtikang hin pagtagna mahitungod han iya tulin —",
                    "Nga ine nga mga lamina nga tumbaga in kinahanglan nga mahingadto ngadto ha ngatanan nga mga nasud, mga katulinan, mga pinulungan, ngan katawhan nga iya tulin.",
                    "Tungod hine, hiya nagsiring nga ine nga mga lamina nga tumbaga in dire angay mawara; dire na malubad han panahon. Ngan nagtagna hiya hin damo nga mga nahuna-huna mahitungod han iya tulin.",
                    "Ngan ine nahitabo nga ako ngan han akon amay nagtuman han mga kasugoanan nga iginsugo han amon Ginoo.",
                    "Ngan amon nakuha an mga sinurat nga ginsugo han Ginoo ha amon, ngan gin-usisa adto ngan nahasabotan nga adto in makaruruyag; sugad man, dako an kakinahanglanon ha amon, nga amon mapreserba an mga kasugoanan han Ginoo para ngadto han amon mga anak.",
                    "Sanglit, ine in nahisubay han kinaadman han Ginoo nga angay namon pagdad-on adto, samtang kami in naglalakaton ha kamingawan tipakadto han tuna nga iginsaad."
                ]
            },
            {
                "url": "https://www.lds.org/scriptures/bofm/1-ne/6?lang=eng&clang=war",
                "number": 6,
                "name": "Capitulo 6",
                "summary": [
                    "Ginsurat ni Nephi an mga butang hiunong han Diyos — An panuyo ni Nephi amo an pag-aghat han mga tawo nga dumaop han Diyos ni Abraham ngan matalwas."
                ],
                "verses": [
                    "Ngan salit yana ako, hi Nephi, waray maghatag hin listahan han katulinan han akon mga amay ha parte hine nga akon sinurat; bisan san-o dire ko ito iguupod hine nga mga lamina nga akon ginsusuratan; kay ine in upod han mga sinurat nga gintitipigan han akon amay; sanglit, dire ko igsusurat dinhe hine nga binuhat.",
                    "Kay igo na nga igsiring ko nga kami in tikang ha tulin ni Jose.",
                    "Ngan waray bali ha akon nga ako in tukib nga maghatag han bug-os nga pangasoy han ngatanan nga mga butang han akon amay, kay dire mahisusurat dinhe hine nga mga lamina, kay karuyag ko nga magkamayada hin lugar han mga butang hiunong ha Diyos.",
                    "Kay an kabug-osan han akon panuyo amo an pag-aghat han mga tawo nga dumaop ha Diyos ni Abraham, ngan han Diyos ni Isaac, ngan han Diyos ni Jakob, ngan matalwas.",
                    "Sanglit, an mga butang nga nakakalipay han kalibutan in dire ko igsusurat, pero an mga nahuna-huna nga nakakalipay ha Diyos ngan hadton dire kalibutanon.",
                    "Tungod hine, ako in maghahatag han mga kasugoanan ngadto han akon tulin, nga dire butangan ine nga mga lamina han mga nahuna-huna nga waray gamit ngadto han anak han katawhan."
                ]
            },
            {
                "url": "https://www.lds.org/scriptures/bofm/1-ne/7?lang=eng&clang=war",
                "number": 7,
                "name": "Capitulo 7",
                "summary": [
                    "An mga anak nga lalaki ni Lehi binmalik ha Jerusalem ngan ginkumbida hi Ismael ngan han iya panimalay nga umupod ha ira paglalakaton — Hi Laman ngan han iba pa in nakiglaris — Ginsagdonan ni Nephi an iya mga kabugtoan nga magkamayada hin pagtuo ha Ginoo — Hiya ira gingapos hin lubid ngan ginplano an iya kamatayon — Hiya gintalwas ha gahum han pagtuo — An iya mga kabugtoan nangaro hin pasaylo — Hi Lehi ngan han iya mga kaupod naghalad hin sakripisyo nga sinunog."
                ],
                "verses": [
                    "Ngan yana karuyag ko nga iyo mahibaroan, nga kahuman magtagna an akon amay, nga hi Lehi, hiunong ha iya tulin, ngan ine nahitabo nga an Ginoo in naghimangraw na liwat ha iya, nga nasiring nga dire angay nga an pamilya la niya an iupod ngadto ha kamingawan; kundi an iya anak nga mga lalaki in angay kumuha hin mga anak nga babaye agud magin asawa, para hira in magkamayada anak para ha Ginoo ha tuna nga iginsaad.",
                    "Ngan ine nahitabo nga an Ginoo in nagsugo ha iya, nga ako, Nephi, ngan an akon mga kabugtoan, in angay bumalik liwat ha katunaan han Jerusalem, ngan ig-upod hi Ismael ngan an iya pamilya ha kamingawan.",
                    "Ngan ine nahitabo nga ako, hi Nephi, ngan an akon mga kabugtoan, in nagsingadto na liwat, ha kamingawan agud pumakadto ha Jerusalem.",
                    "Ngan ine nahitabo nga kami in nasingadto ha panimalay ni Ismael, ngan nakuha namon ha maupay nga paniplat ni Ismael, sanglit naghimangraw kami ngadto ha iya han mga tugon han Ginoo.",
                    "Ngan ine nahitabo nga ginhimo han Ginoo nga magin masinabtonon hi Ismael, ngan an iya sulod balay, sanglit umopod hira ha amon ha paglalakaton ha kamingawan ngadto ha tolda han amon amay.",
                    "Ngan ine nahitabo nga samtang kami naglalakaton ha kamingawan, makabirido, hi Laman ngan Lemuel, ngan duha nga mga anak nga babaye ni Ismael, ngan duha nga mga anak nga lalaki ni Ismael, ngan an ira mga pamilya, in nakiglaris kontra ha amon; ngan liwat kontra ha akon, Nephi, ngan Sam, ngan an ira amay, hi Ismael, ngan an iya asawa, ngan an tulo pa nga iya anak nga mga babaye.",
                    "Ngan ine nahitabo nga hine nga pakiglaris, hira in naghingyap nga bumalik ha katunaan han Jerusalem.",
                    "Ngan salit yana ako, hi Nephi, tungod nga nabibido han kamatig-a han ira mga kasingkasing, kun sugad ako in nagyakan ha ira, hin pagkasiring, ngan liwat, bisan kan Laman ngan kan Lemuel: Pamati kamo an mga magurang ko nga kabugtoan, paonan-o nahitabo nga duro hin kamagtig-a han iyo mga kasingkasing, nga nagpakabuta an iyo mga huna-huna, ngan kinahanglan pa niyo nga ako, an iyo manghud nga bugto nga lalaki, in magyakan ngadto ha iyo, oo, ngan maghatag hin susbaranan ha iyo?",
                    "Paonan-o nahitabo nga hi kamo in waray mamati han mga mando han Ginoo?",
                    "Paonan-o nga nahingalimtan niyo nga nagpakakita kamo han anghel han Ginoo?",
                    "Oo, ngan paonan-o nga nahitabo nga nahingalimtan niyo an mga darayawon nga mga hitabo nga ginbuhat han Ginoo ha aton, ha pagtalwas ha aton tikang ha pagtimangno ni Laban, ngan sugad man nga kinahanglan naton makuha an sinurat?",
                    "Oo, ngan paonan-o nga nahitabo nga nahingalimtan niyo nga akus himoon han Ginoo an ngatanan nga hitabo subay han iya kaburut-on, para han anak han katawhan, kun tinuod nga ginhihimo nira an pagtuo ha iya? Sanglit, kita in angay matinuohon ha iya.",
                    "Ngan kun tinuod nga matinuohon kita ha iya, aton maaangkon an tuna nga iginsaad; ngan mahibabaroan niyo ha urhi nga mga takna nga an panagna han Ginoo in matutuman hiunong han pagkaguba han Jerusalem; kay ngatanan nga mga pulong nga ginsiring han Ginoo hiunong han pagkaguba han Jerusalem in matutuman.",
                    "Kay kamatuoran, an Espiritu han Ginoo in maukoy dayon hin pagpanalinguha ha ira; kay sigurado, waray nira karawata an mga propeta, ngan hi Jeremias ira gin labog ngadto ha prisohan. Ngan naghingyap hira nga patayon an akon amay, sanglit ira ginpalayas hiya ngadto ha gawas han katunaan.",
                    "Yana ungod, ginsisiring ko ha iyo nga kun kamo in bumalik ha Jerusalem kamo liwat in mamamatay upod ha ira. Ngan yana, kun kamo in makagpili, pasingadto kamo ha katunaan, ngan hinumdumi niyo an mga tugon nga iginsiring ko ha iyo, nga kun kamo in masingadto kamo liwat in mamamatay; kay ha sugad hine an Espiritu han Ginoo in nagpipirit nga ako in magyakan.",
                    "Ngan ine nahitabo nga han ako, hi Nephi, an makagyakan hine nga mga tugon ngadto ha akon mga kabugtoan, hira in nasina ha akon. Ngan ine nahitabo nga ginkastigo ako nira han ira mga kamot, kay kamatuoran, hira in duro an kasina, ngan ira ako gingapos han lubid, kay karuyag nira nga patayon ako ngan igbilin nira ako ha kamingawan agud kaonon han ihalas nga mga hayop.",
                    "Kundi ine nahitabo nga ako nag-ampo ha Ginoo, nga nagsiring: O Ginoo, subay han akon pagtuo nga aada ha imo, itugot mo nga italwas ako ha mga kamot han akon kabugtoan; Ngan liwat, tagan mo ako hin kusog nga akon mautod ine nga lubid nga nakagapos ha akon.",
                    "Ngan ine nahitabo han maluwas ko ine nga mga tugon, dagmit, an gapos in nabadbad ha akon mga kamot ngan tiil, ngan ako in tumukdaw ha atubangan han akon mga kabugtoan ngan ako naghimangraw ha ira hin otro.",
                    "Ngan ine nahitabo nga nasina na liwat hira ha akon, ngan naghingyap nga kastigohon ako nira han ira mga kamot; kundi makalilipay, usa han anak nga babaye ni Ismael, oo, ngan sugad man an ira iroy, ngan usa nga anak nga lalaki ni Ismael, in nakimaluoy han akon mga kabugtoan, sanglit napahumok an ira mga kasingkasing; ngan hira in umokoy pagpanalinguha hin pagpatay ha akon.",
                    "Ngan ine nahitabo nga hira in nagmabidoon, tungod han ira karaotan, sanglit hira in lumuhod ha atubangan ko, ngan nakimaluoy ha akon nga pasayloon ko hira han hitabo nga ira ginbuhat kontra ha akon.",
                    "Ngan ine nahitabo nga dayag ko hira nga ginpasaylo han ngatanan nga ira nahimo, ngan ginsagdonan ko hira nga hira magampo ha Ginoo nga ira Diyos para han kapasayloan. Ngan ine nahitabo nga ira ito ginbuhat. Ngan kahuman nira magampo ha Ginoo, kami in naglalakaton tipakadto han tolda han akon amay.",
                    "Ngan ine nahitabo nga kami umabot ha tolda han amon amay. Ngan kahuman ako ngan han akon kabugtoan nga mga lalaki ngan han ngatanan han panimalay ni Ismael in umabot ha tolda han akon amay, hira in nagpasalamat ngadto ha Ginoo nga ira Diyos; ngan hira in naghatag hin sakripisyo ngan halad nga susunogon para ha iya."
                ]
            },
            {
                "url": "https://www.lds.org/scriptures/bofm/1-ne/16?lang=eng&clang=war",
                "number": 16,
                "name": "Capitulo 16",
                "summary": [
                    "An magraot kinakarawat an kamatuoran nga mabut-at — nagin asawa han mga anak nga lalaki ni Lehi an mga anak nga babaye ni Ismael — An Liahona in naggigiya han ira pag-aagian didto ha kamingawan — An mga mensahe tikang han Ginoo in nahisusuarat dida han Liahona ha oras-oras — Namatay hi Ismael; an iya pamilya nanngorotob dara han kasakitan."
                ],
                "verses": [
                    "Ngan yana nahitabo nga kahuman nga ako, hi Nephi, in natapos paghimangraw ngadto han akon kabugtoan nga mga lalaki, nangalas, hira nagsiring ha akon: Ikaw in nagyayakan ha amon hin magkuri nga mga pulong, nga dire namon akus mailob.",
                    "Ngan nahitabo nga ako nagsiring ha ira nga maaram ako nga nagyakan ako hin mabugat nga mga pulong kontra han magraot, subay han kamatuoran; ngan an magtadong akon ginpawaray sala, ngan nagpamatuod nga hira in pag-aalsahon ha urhi nga adlaw; sanglit, an nakasala in kinakarawat an kamatuoran nga magkuri, kay nakakasamad han ira balati-an.",
                    "Ngan yana mga kabugtoan ko, kun kamo matadong ngan karuyag manmati han kamatuoran, ngan magsunod hito, ngan maglakat hin matadong ha atubangan han Diyos, ngan dire kamo magngorotob tungod han kamatuoran, ngan magsiring: Ikaw in nagyayakan hin magkuri nga mga pulong kontra ha amon.",
                    "Ngan nahitabo nga ako, hi Nephi, in nagsagdon ha akon kabugtoan nga mga lalaki, ha ngatanan nga kamadoroto, nga magsunod han mga kasugoanan han Ginoo.",
                    "Ngan ine nahitabo nga hira nagin mapainobsanon ha atubangan han Ginoo; sanglit ako nagmalipayon ngan dako an paglaum ha ira, nga hira magsusunod han dalan han pagkamatadong.",
                    "Ngan yana, ine ngatanan nga mga butang in ginluwas ngan ginbubuhat samtang an akon amay nag-uukoy dida han tolda ha kapatagan nga iya gintawag nga Lemuel.",
                    "Ngan ine nahitabo nga ako, hi Nephi, in kumuha hin usa han mga anak nga babaye ni Ismael agud magin asawa; ngan liwat, an akon kabugtoan nga mga lalaki in kumuha han mga anak nga babaye ni Ismael nga magin asawa; ngan liwat hi Zoram in kumaha han suhag nga anak nga babaye ni Ismael nga magin asawa.",
                    "Ngan nasugad nga an akon amay in nagtuman han ngatanan nga mga kasugoanan han Ginoo nga iginhatag ha iya. Ngan liwat, ako, hi Nephi, in ginbendisyonan han Ginoo hin damo.",
                    "Ngan ine nahitabo nga an tingog han Ginoo in nagyakan ngadto han akon amay ha gabi, ngan nagsugo ha iya nga kinabuwasan kinahanglan nga lumakat hiya ngadto ha kamingawan.",
                    "Ngan ine nahitabo nga samtang an akon amay in bumuhat ha aga, ngan nagsingadto han purtahan han tolda, ngan ha kadako han iya paghipausa nakita niya dida ha tuna in lidong nga bola nga maupay an pagkahimo; nga hinimo tikang hin pino nga tumbaga. Ngan ha sakob han bola in mayada duha nga turo-tudlo; nga an usa in nagtutudlok kun hain kami kakadto ha kamingawan.",
                    "Ngan ine nahitabo nga amon gintirok an bisan ano nga mga butang nga amon pagdadad-on ngadto ha kamingawan, ngan an ngatanan nga nahisalin nga mga gamit nga iginhatag han Ginoo ha amon; ngan nagdara kami hin liso han ngatanan nga klase nga amon madadara ha kamingawan.",
                    "Ngan ine nahitabo nga gindara namon an amon mga tolda ngan lumakat tipakadto ha kamingawan, nga tabok han salog han Laman.",
                    "Ngan ine nahitabo nga naglalakaton kami ha sakob hin upat kaadlaw, nga harani ha timog-timog sinirangan nga ruta, ngan amon gin-otro pagtindog an amon mga tolda; ngan amon ginngaranan an lugar nga Shazer.",
                    "Ngan ine nahitabo nga amon dara an amon mga bawog ngan amon mga pana, ngan nagsingadto kami ha kamingawan pannganop hin makakaon han amon pamilya; ngan katapos namon makakuha hin pagkaon para han amon pamilya omoli kami ngadto han amon pamilya ha kamingawan, ha lugar nga Shazer. Ngan kami in otro pumakadto ha kamingawan, ha pareho gihapon nga ruta, ngan nag-ukoy han pinakamatambok nga tuna ha parte han kamingawan, nga aada han ginkatakipan harani han Mapula nga Dagat.",
                    "Ngan ine nahitabo nga kami in naglalakaton hin damo kaadlaw, pannganop para may makaon dida han amon gin-aagian, pinaagi hin paggamit han amon mga bawog ngan amon nga pana han amon mga bato ngan amon mga santik.",
                    "Ngan amon ginsunod an mga direksyon han bola, nga nagtutudlok ngadto han pinakamatambok nga tuna ha parte han kamingawan.",
                    "Ngan kahuman namon maglalakaton hin damo ka adlaw, amon gintukod an mga tolda hin kadaliay para liwat makapahuway an amon mga kalugaringon ngan makakuha hin makakaon han amon pamilya.",
                    "Ngan ine nahitabo nga hi ako, hi Nephi, in lumakat para mannganop hin makakaon, makaparaid, nabari an akon bawog nga hinimo tikang hin maupay nga asero; ngan han mabari an akon bawog, dagmit, nga an akon mga kabugtoan in nasina ha akon tungod han pagkabari han akon bawog, kay dire na kami makakakuha hin pagkaon.",
                    "Ngan ine nahitabo nga kami in bumalik ngadto han amon pamilya nga waray dara nga pagkaon, ngan duro an kakapoy, tungod han ira paglinakat, hira in duro pagkuri tungod han pagkinahanglan hin pagkaon.",
                    "Ngan ine nahitabo nga hi Laman ngan Lemuel ngan an mga anak nga lalaki ni Ismael in nagtikang pagngorotob hin duro, tungod han ira kakurian ngan kasakitan ha kamingawan; ngan pati liwat an akon amay in nagtikang pagngorotob kontra han Ginoo nga iya Diyos; oo, ngan ngatanan hira in duro an kabido, ngada han an ngatanan ha ira in nangorotob kontra han Ginoo.",
                    "Ngan ine nahitabo nga ako, hi Nephi, in nagsakit upod an akon kabugtoan nga mga lalaki tungod han pagkawara han akon bawog, ngan an ira mga bawog in nawad-an hin higot, ngan dida hine nagtikang an masyado nga kakurian, ngan liwat, kun sugad waray na kami pakakakuha hin pagkaon.",
                    "Ngan ine nahitabo nga ako, hi Nephi, in naghimangraw hin maiha han akon kabugtoan nga mga lalaki, mahitungod kay ira na liwat ginpatig-a an ira mga kasingkasing, ngada nga hira an nagreklamo kontra han Ginoo nga ira Diyos.",
                    "Ngan ine nahitabo nga ako, hi Nephi, in naghimo hin bawog tikang han kahoy, ngan pana tikang hin tadong nga talibugsok; sanglit, nagkaada ako hin bawog ngan pana, upod han santik ngan han mga bato. Ngan nagsiring ako ngadto han akon amay: Hain ako kakadto para makakuha hin pagkaon?",
                    "Ngan ine nahitabo nga an akon amay in nagpakiana ha Ginoo, kay nagpamainobsanon hira tungod han akon mga tugon; kay damo nga mga pulong an akon ginyakan ngadto ha ira ha kusog han akon kalag.",
                    "Ngan ine nahitabo nga an tingog han Ginoo in nahibatian han akon amay; ngan hiya in ginsirotan tungod han iya pagnginorotob kontra han Ginoo, ngada nga nadara hiya ngadto ha duro nga kabidu-on.",
                    "Ngan ine nahitabo nga an tingog han Ginoo in nagsiring ha iya: Kitaa an bola, ngan hunahunaa an mga pulong nga nahisurat dida.",
                    "Ngan ine nahitabo nga han an akon amay in kinita hadton mga pulong nga nakasurat dida ha bola, hiya nahadlok ngan nanngurog hin duro, ngan sugad man an akon mga kabugtoan ngan han mga anak nga lalaki ni Ismael ngan an amon mga asawa.",
                    "Ngan ine nahitabo nga ako, hi Nephi, in kumita hadton nagtutudlok dida han bola, kay ito in nakiwa subay han pagtuo ngan kamadoroto ngan pagsugot nga amon iginhatag ngadto ha ira.",
                    "Ngan mayada liwat nakasurat dida nga bag-o nga sinurat, nga masayon basahon, nga naghahatag ha aton nga mahibaroan mahitungod han mga paagi han Ginoo, ngan ine nahisurat ngan ginbabag-o ha oras-oras, subay han pagtuo ngan kamadoroto nga amon iginhahatag hito. Sanglit amon nakikita nga ha gutiay nga pamaagi an Ginoo in makakahimo hin dagko nga mga hitabo.",
                    "Ngan ine nahitabo nga ako, hi Nephi, in nagsingadto ha pungkay han bukid sugad han direksyon nga ihinatag dida han bola.",
                    "Ngan ine nahitabo nga nagpatay ako hin ihalas nga mga hayop, sanglit nakakakuha ako hin pagkaon para han amon pamilya.",
                    "Ngan ine nahitabo nga omoli ako ngadto han amon mga tolda, dara an mga hayop nga akon ginpatay; ngan yana han makita nira nga maydara ako nga pagkaon, duro an ira kalipay! Ngan nahitabo nga hira in nagpainobsanon ha Ginoo, ngan naghatag hin pasalamat ngadto ha iya.",
                    "Ngan ine nahitabo nga kami in otro nga naglalakaton, nagagi hin pareho nga ruta han tinikangan; ngan kahuman namon maglalakaton hin damo ka adlaw gintukod otro an amon mga tolda, nga agod kami mag-ukoy hin halipot nga panahon.",
                    "Ngan ine nahitabo nga hi Ismael namatay, ngan iginlubong dida han lugar nga ginngaranan nga Nahom.",
                    "Ngan ine nahitabo nga an mga anak nga babaye ni Ismael in nabido hin duro, tungod han pagkawara han ira amay, ngan tungod han ira kasakitan didto ha kamingawan; ngan hira in nangorotob kontra han akon amay, kay tungod hira in gindara tipagawas han tuna han Jerusalem, nga nasiring: An amon amay in patay na; oo, ngan kami in naglinakat hin duro ka kamingawan, ngan kami nagantos hin duro nga kasakitan, gutom, kauhaw, ngan kakapoy; ngan kahuman hine nga kakurian kami in mamamatay hin gutom ha kamingawan.",
                    "Ngan ha sugad hine nangorotob hira kontra ha akon amay, ngan pati ha akon; ngan karuyag nira nga bumalik ngadto ha Jerusalem.",
                    "Ngan nagsiring hi Laman kan Lemuel ngan ngadto han mga anak nga lalaki ni Ismael: Pamati, pataya naton an aton amay, ngan an aton bugto nga hi Nephi, nga ginhimo an iya kalugaringon nga aton punoan ngan aton magturutdo, nga iya kamagurangan.",
                    "Ngan yana, nagsiring hiya nga an Ginoo nakipaghimangraw ha iya, ngan sugad man han mga anghel in nag-alagad ha iya. Pero tuod, maaram kita nga nagbibinuwa hiya ha aton; nga nagsusumat hiya hine nga mga pulong ha aton, kay nagbubuhat hiya hin damo nga mga hitabo pinaagi hin panlimbong nga paagi, para malisbotan niya an aton mga mata, ha panhuna-huna, siguro, nga iya kita madara ngadto ha makaharadlok nga kamingawan; ngan kahuman pagdad-a ha aton hin harayo, hihimoon an iya kalugaringon nga hadi ngan magbaralaod labaw ha aton, nga hiya maghimo subay han iya hingyap ngan kalipay. Ha sugad hine nga mga pulong ginaghat han akon bugto nga hi Laman an ira mga kasingkasing para masina.",
                    "Ngan ine nahitabo nga an Ginoo in gapil ha aton, ngan liwat, bisan an tingog han Ginoo in nahibatian, ngan nagyakan hin damo nga mga tugon ha ira ngan ginsirotan hira hin duro; ngan kahuman hira sirotan han tingog han Ginoo in nahingalimtan an ira kasina, ngan nagbasul han ira mga sala, ngan nasugad ngan ginbendisyonan na liwat kami han Ginoo hin pagkaon, nga dire kami mamatay."
                ]
            },
            {
                "url": "https://www.lds.org/scriptures/bofm/1-ne/17?lang=eng&clang=war",
                "number": 17,
                "name": "Capitulo 17",
                "summary": [
                    "Ginsugo hi Nephi nga maghimo hin sarakyan pandagat — Nakontra an iya mga kabugtoan — Ginsagdonan niya hira pinaagi han pagpahanumdum han kaagi han kanan Diyos pakigsabot kan Israel — Hi Nephi napuno hin gahum han Diyos — An iya kabugtoan gindid-an nga paglabtan hiya, bangin hira malaya sugad hin mamara nga banwa."
                ],
                "verses": [
                    "Ngan ine nahitabo nga nag otro kami paglakat ha kamingawan; ngan naglakat kami tipakadto ha sinirangan nga rumbo tikang hadto. Ngan naglakat kami ngan tinmabok ha butnga hin duro nga kasakitan ha kamingawan; ngan an amon kababayen-an in nanganak ha kamingawan.",
                    "Ngan dako an mga bendisyon han Ginoo ha amon, ngan bisan kun kami in nabubuhi pinaagi hin hilaw nga karne ha kamingawan, an amon mga babaye in naghatag hin damo nga gatas han ira mga anak, ngan magkusog, ngan liwat, pareho hin tigurang nga mga lalaki; nagtikang hira pagilob han paglinakat hin waray pagngorotob.",
                    "Ngan amon nakita nga an mga sugo han Diyos in kinahanglan matuman. Ngan kun mahinabo nga an anak han katawhan in magtuman han mga kasugoanan han Diyos iya hira ginpapadako, ngan pinakukusog, ngan nag-aandam hin paagi para ira matuman an mga butang nga iya iginsusugo ha ira; tungod hine, hiya in nag-andam hin paagi nga amon ikabubuhi samtang nga kami nag-uukoy ha kamingawan.",
                    "Ngan kami in nag-uukoy ha sakob hin damo nga mga katuigan; ngan liwat, nga umabot hin walo katuig dida ha kamingawan.",
                    "Ngan umabot kami ngadto han tuna nga ginngaranan nga Kahuraan, tungod kay ine in damo an prutas ngan dugos hin putyokan; ngan an ngatanan hine nga waray kinabuhi nga mga butang gin andam han Ginoo para dire kami mamatay. Ngan amon nakita an dagat, nga amon ginngaranan nga Irreantum, nga an karuyag sidngon, haluag nga katubigan.",
                    "Ngan ine nahitabo nga amon gintukod an amon tolda ha baybayon; bisan kun kami nag-agi hin damo nga kasakitan ngan duro nga kakurian, ngan liwat, duro hin kadamo nga dire namon akus igsurat ngatanan, nagin duro an amon kalipay han umabot kami ha baybayon; nga ginngangaranan namon ine nga lugar nga Kahuraan, dara han kadamo han prutas.",
                    "Ngan ine nahitabo nga kahuman ako, hi Nephi, in kumadto han tuna nga Kahuraan ha sakob hin damo kaadlaw, an tingog han Ginoo in nahibatian ko nga nagsiring: Buhat, ngan kumadto ha bukid. Ngan ine nahitabo nga ako in bumuhat ngan pumakadto ha bukid, ngan nanginyupo ngadto ha Ginoo.",
                    "Ngan ine nahitabo nga an Ginoo in nagyakan ha akon, nga nasiring: Maghimo ka hin sarakyan pandagat, sugad hine nga paagi nga ipakikita ko ha imo, nga akon madara an imo mga tawo ngadto ha tabok hine nga katubigan.",
                    "Ngan ako nagsiring: Hain Ginoo ako kakadto para makakuha hin mina nga puthaw nga tutunawon, para makahimo hin garamiton paghimo hin sarakyan pandagat ha paagi nga imo ipinakita ha akon?",
                    "Ngan ine nahitabo nga an Ginoo nagsiring ha akon kun hain ako kakadto para makabiling hin puthaw, nga minahon nga hihimoon nga garamiton.",
                    "Ngan ine nahitabo nga ako, hi Nephi, in naghimo hin panhuyop para pagpalaga hit kalayo, tikang ha mga panit hin ihalas nga mga hayop; ngan kahuman ko paghimo hin panhuyop, nga magkamayada ako panhuyop han kalayo, in gin intok ko in duha nga bato para makahimo hin kalayo.",
                    "Tungod nga waray kami pabay-i han Ginoo nga maghimo kami hin dako nga kalayo, samtang kami in naglalakaton ha kamingawan; nagsiring hiya: Hihimoon ko an iyo pagkaon nga marasa nga dire na kamo magluluto;",
                    "Ngan ako liwat an iyo magigin suga ha kamingawan; nga ig-aandam ko an iyo pag-aagian kun sugad nga kamo in magsusunod han akon mga kasugoanan; sanglit, kun kamo in magsunod han akon mga kasugoanan kamo in uupdan ngadto han tuna nga iginsaad; ngan iyo hibabaroan nga pinaagi ha akon kamo in nahingadto.",
                    "Oo, ngan an Ginoo nagsiring liwat: Kahuman niyo makaabot ngadto han tuna nga iginsaad, mahibabaro kamo nga ako, an Ginoo, in nagsalbar ha iyo han karat-an; ngan liwat, kamo in akon gindara tikang han katunaan han Jerusalem.",
                    "Sanglit ako, hi Nephi, in naniguro nga masunod an mga kasugoanan han Ginoo, ngan akon gin-aghat an akon mga kabugtoan ha pagkamatinoohon ngan pagkamaduruto.",
                    "Ngan ine nahitabo nga nanhimo ako hin garamiton tikang han puthaw nga gintunaw tikang ha bato.",
                    "Ngan han makita han akon mga kabugtoan nga ako in nagtitikang paghimo hin sarakyan pandagat, hira in nagtikang pagngorotob kontra ha akon, ngan nagsiring: An aton bugto in tuyaw, kay huna-huna siguro niya nga makakaghimo hiya hin sarakyan pandagat; oo, ngan ha huna-huna niya nga makakatabok hiya hine nga haluag nga katubigan.",
                    "Ngan ha sugad hine an akon mga kabugtoan in nagreklamo kontra ha akon, nga karuyag nira nga dire magtrabaho, kay natuo hira nga dire ako makakahimo hin sarakyan pandagat; ngan natuo hira nga waray ako pagsugoa han Ginoo.",
                    "Ngan yana ine nahitabo nga ako, hi Nephi, in duro an kabido tungod ha kamatig-a han ira mga kasingkasing; ngan yana han makita nira nga ako in nabido hira in nagmalipayon ha ira mga abilidad, ngan sugad hin nalipay hira ha akon, ngan nasiring: Maaram kami nga dire ka makakahimo hin sarakyan pandagat, ngan maaram kami nga kulang ka hin hibaro; tungod hine, dire mo akus mahuman ine nga dako nga buruhaton.",
                    "Ngan ikaw in puro pareho hit aton amay, nga nadara han mga tinuyaw nga panhunahuna han iya kapasidad; oo, gindara kita tikang han tuna ha Jerusalem, ngan naglalakaton ha kamingawan hin damo nga mga katuigan; ngan an aton kababayen-an in nagtrabaho hin duro, tungod kay hira in may gindadara han ira tiyan, hira in nanganak ha kamingawan ngan nagsakit hin ngatanan nga kakurian, labot la han kamatayon; ngan maupay pa unta kun namatay hira san-o gumawas ha Jerusalem kontra han mag antos hine nga mga kasakitan.",
                    "Kamatuoran, hine nga kadam-an nga mga tuig nag-antos kita ha kamingawan, ha diin hine nga oras unta kita in nakagpahimulos han aton mga ginpapanag-iyahan ngan han tuna nga aton surondon; oo, ngan unta kita in nagin malipayon.",
                    "Ngan maaram kami nga an mga tawo nga aadto ha tuna han Jerusalem in magtadong nga mga tawo; kay ira ginsusunod an mga balaod ngan katadungan han Ginoo, ngan an ngatanan nga iya kasugoanan, subay han balaod ni Moises; sanglit, maaram kami nga hira in mga buotan nga mga tawo, ngan an aton amay in naghukom ha ira, ngan nadara kita tungod kay nanmati kita han iya mga tugon; oo, ngan an aton bugto nga puro pareho ha iya. Ngan kahuman hine nga mga pamulong an akon kabugtoan in nanngorotob ngan nagreklamo kontra ha amon.",
                    "Ngan ine nahitabo nga ako, hi Nephi, naghimangraw ha ira nga nasiring: Natuo ba kamo nga an aton mga amay, nga mga anak ni Israel, in nahigawas han mga pagtimangno han mga taga Egipto kun hira waray panmati han tugon han Ginoo?",
                    "Oo, kasiring ba niyo nga mahigagawas hira tikang han pagkauripon, kun waray pagsugo an Ginoo kan Moises nga kinahanglan panguluhan hira nga maigawas hira ha pagkauripon?",
                    "Ngan yana maaram kamo nga an mga anak ni Israel in aada ha pagkauripon; ngan maaram kamo nga hira in binubugatan han ira mga buruhaton, nga mabug-at pagdad-on; sanglit, maaram kamo nga usa nga maupay nga hitabo para ha ira, nga hira in kinahanglan maigawas ha pagkauripon.",
                    "Ngan yana maaram kamo nga ginsugo hi Moises han Ginoo nga maghimo hadto nga dako nga buruhaton; ngan maaram kamo nga ha pinaagi han iya mando an tubig ha Mapula nga Dagat in nagkabulag ngadto hin duha kaparte, ngan hira in nag-agi ha mamara nga tuna.",
                    "Pero maaram kamo nga an mga taga Egipto nagkalulumos ha Mapula nga Dagat, nga mga sundalo han Paraon.",
                    "Pero maaram liwat kamo nga hira in ginpakaon hin tinapay ha kamingawan.",
                    "Oo, ngan maaram liwat kamo nga hi Moises, pinaagi han iya mando subay han gahum han Diyos nga nakada ha iya, ginbundol an bato, ngan dida umawas an tubig, para mawara an kauhaw han mga anak ni Israel.",
                    "Ngan bisan pa hira ginuupdan, han Ginoo nga ira Diyos, an ira Manurubos, nga naguupod ha ira, ha oras ngan naghatag hin lamrag ha gab-i, ngan nagbuhat han ngatanan nga buruhaton nga kinahanglan makarawat han katawhan, gintig-a nira an ira kasingkasing ngan ginbuta nira an ira mga hunahuna, ngan ginyubit nira hi Moises ngan kontra han tinuod ngan han buhi nga Diyos.",
                    "Ngan ine nahitabo nga sugad han iya panagna hira in ginpatay niya; ngan subay han iya panagna hira in ginmangolohan niya; ngan subay han iya panagna ginbuhat niya an ngatanan nga burnhaton para ha ira; nga waray buruhaton nga nahimo labot la ha paagi han iya panagna.",
                    "Ngan katapos tumabok han salog ha Jordan ginhimo nira hiya nga makusog ha pagpaiwas han mga anak han tawo nga nakada ha tuna, sugad man, ngada han pagpasarang ha ira ha pagkabungkag.",
                    "Ngan yana, kasiring ba niyo nga an mga anak hine nga tuna, nga nakada ha tuna nga iginsaad, nga gintabog han aton kaapoy-apoyan, makasiring ba kamo nga hira in magtadong? Ungod, nasiring ako ha iyo, nga Dire.",
                    "Kasiring ba niyo nga an aton mga amay in labi nga pinili kontra ha ira kun hira in magtadong? Nasiring ako ha iyo, nga Dire.",
                    "Ha iya kaaram, pareho an pagtratar han Ginoo han ngatanan nga unod; ngan adton magtadong in ginpapaurog han Diyos. Pero sigurado, ine nga mga tawo nga iginwaraybali an kada tugon han Diyos, ngan hira in hinog na ha mga sala; ngan an katumanan han kasina han Diyos in aada ha ira; an Ginoo in ginsumpa an tuna kontra ha ira, ngan ginbendisyonan para ha aton mga amay; ngan liwat, iya iginsumpa ine ngadto han ira pagkaguba, ngan ginbendisyonan ito ngadto han aton mga amay ngada han pakakuha han gahum hito.",
                    "Ha iya kaaram, ginhimo han Ginoo an tuna para ito pagukyan; ngan ginhimo an iya mga anak agud hira in magtagiya hito.",
                    "Ngan iya ginpaursa in usa nga matadong nga nasud, ngan ginruruba an mga nasud nga maraot.",
                    "Ngan iya ginpangulohan an mga magtadong ngadto han pinili nga mga tuna, ngan an magraot in iya ginruruba, ngan ginsusumpa an tuna para han ira karat-an.",
                    "Hiya an nagdudumara ha kahitas-an han langit, tungod kay ine an iya trono, ngan an kalibutan an tungtungan han iya tiil.",
                    "Ngan hinihigugma niya adton kumakarawat ha ira Diyos. Kamatuoran, hinigugma niya an aton katulinan, ngan hiya in nakig-uyon ha ira, ngan liwat, bisan kan Abraham, Isaae, ngan Jakob; ngan nahinumduman an mga kauyonan nga iya ginhimo; sanglit, iya hira gindara tikang ha tuna han Egipto.",
                    "Ngan hira in iya gindidid-an didto ha tuna han kamingawan, pinaagi han iya pagpakuri; mahitungod kay ira ginpatig-a an ira mga kasingkasing, pareho ha iyo; gindid-an hira han Ginoo tungod han ira mga sala. Nagpadara hiya hin naglalaga nga nalupad nga sugad hin halas ha ira; ngan kahuman nira matukob nag-andam hiya hin paagi nga matambal; ngan an ira la bubuhaton in pagkita; ngan tungod han kamasayon han paagi, o kamadali hito, damo an nagkamatay.",
                    "Ngan ha panahon nga ira gintig-a an ira mga kasingkasing, ira ginpapakaraot hi Moises, ngan liwat kontra han Diyos; pero bisan pa man, maaram kamo nga hira in ginmangulohan han iya dire matutupngan nga gahum ngadto han tuna nga iginsaad.",
                    "Ngan yana, paglabay hine nga mga hitabo an takna in umabot nga hira in nagin magraot, sugad man, harapit na mahinog; ngan dire ako maaram pero hini nga adlaw hira mabubungkag na; kay maaram ako nga an panahon maabot gud nga hira in kinahanglan bubungkagon, labot la hin pipira, nga mahigagawas han pagkadakop.",
                    "Sanglit, an Ginoo in nagsugo han akon amay nga lumakat ngadto ha kamingawan; ngan an mga Judiyo in naghihingyap nga kuhaon an iya kinabuhi; oo, ngan hi kamo liwat in naghihingyap nga kuhaon an iya kinabuhi; sanglit, kamo manmaratay hin tawo ha iyo abilidad ngan kamo in pareho ha ira.",
                    "Kamo in madagmit hin pagbuhat han sala kundi mahinay ha paghinumdum han Ginoo nga iyo Diyos. Nagpakakita kamo han usa nga anghel, ngan naghimangraw hiya ha iyo; sugad man, nakabati kamo han iya tingog ha oras-oras; ngan hiya nagyakan ngadto ha iyo ha mamingaw ngan gutiay nga tingog, kundi kamo in waray aabat, nga dire niyo inaabat an iya mga tugon; tungod hine, hiya in nagyakan ha iyo sugad han tingog hin dalogdog, nga nakabantad han tuna nga sugad sugad hin mabubuka.",
                    "Ngan maaram liwat kamo nga pinaagi han gahum han iya makagarahum nga mando mahihimo niya an kalibutan nga mawara; oo, ngan maaram kamo nga pinaagi han iya mga mando mahihimo niya an dire mahamis nga lugar nga magin mahamis, ngan an maghamis nga lugar in mabubuak. O, kay ano nga tumubo an katig-a han iyo mga kasingkasing?",
                    "Sigurado, an akon kalag, in nagmamabido upod an kasubo tungod ha iyo, ngan an akon kapasidad in inool-olan; Nahadlok ako nga bangin kamo igsalikway hin kadayonan. Pamati, ako in puno hin Espiritu han Diyos, nga an akon lawas in waray kusog.",
                    "Ngan yana ine nahitabo nga han igyakan ko ine nga mga tugon hira in nasina ha akon, ngan karuyag iglabog ako ha kahiladman han dagat; ngan han hira in dumaop para ako paglabtan han ira mga kamot, nagsiring ako ha ira: Ha ngaran han Makagarahum nga Diyos, ginsugo ko kamo nga dire ako niyo paglabtan, kay puno ako hin gahum han Diyos, bisan ngada han pakadaog han unod; ngan kun hin-o man nga mga kamot an maglabot ha akon in mauuga sugad hin mamara nga banwa; ngan hiya in mawawarayan hangkag ha atubangan ha gahum han Diyos, kay an Diyos in magsisirot ha iya.",
                    "Ngan ine nahitabo nga ako, hi Nephi, nagsiring ha ira nga dire hira magnginorotob kontra han ira amay; nga dire ighalot an ira pagbulig ha akon, tungod kay an Diyos nagsugo ha akon nga maghimo hin sarakyan pandagat.",
                    "Ngan nagsiring ako ha ira: Kun an Diyos in nagsugo ha akon nga buhaton an ngatanan nga mga buruhaton ito in mahihimo ko. Kun magsugo hiya ha akon nga magyakan ako hine nga tubig, ikaw in magigin tuna, ine in mahihimo nga tuna; ngan kun ine pagyaknon ko, ine in mahihinabo.",
                    "Ngan yana, kun an Ginoo in mayada makagarahum nga gahum, nga makakahimo hin damo nga mga milagro ha butnga han anak han katawhan, kay ano nga dire niya ako matututdoan, nga maghimo hin sarakyan pandagat?",
                    "Ngan ine nahitabo nga ako, hi Nephi, in nagyakan hin damo nga mga pulong ngadto han akon kabugtoan nga mga lalaki, sugad nga hira in nagupong ngan waray pakiglantugi kontra ha akon; ngan waray hira makaglabot ha ira mga kamot o tubilon ako han ira mga tudlo, bisan ha sakob hin damo kaadlaw. Ngan yana waray hira pakagbuhat ha akon hine kay bangin hira in mauga ha akon atubangan, labis an kakusog han Espiritu han Diyos; nga ine in nahanabo ha ira.",
                    "Ngan ine nahitabo nga an Ginoo in nagyakan ha akon: Unata liwat an imo kamot ngadto han imo kabugtoan nga mga lalaki, ngan hira dire mamauuga ha atubangan mo, pero pakukurogon ko hira, nasiring an Ginoo, ngan ine in bubuhaton ko para nira mabaroan nga ako an Ginoo nga ira Diyos.",
                    "Ngan ine nahitabo nga gin unat ko an akon kamot ngadto han akon kabugtoan, ngan hira in waray kalaya ha atubangan ko; kundi ginpapanngorog hira han Ginoo, subay han panagna nga iya ginyakan.",
                    "Ngan yana, hira in nagsiring: Sigurado kami nga an Ginoo in aada ha imo, tungod kay maaram kami nga an gahum han Ginoo in nakabantad ha amon. Ngan hira in nanngupo ha atubangan ko nga haros hira in magampo ha akon, pero gindid-an ko hira, nga nasiring: Ako in iyo bugto; sugad man, iyo bugto nga manghud; tungod hine, magampo kamo ha Ginoo nga iyo Diyos, ngan pagtahud kamo han iyo amay ngan iyo iroy, nga humalaba an iyo mga henerasyon ha katunaan nga ighahatag ha iyo han Ginoo nga iyo Diyos."
                ]
            },
            {
                "url": "https://www.lds.org/scriptures/bofm/1-ne/18?lang=eng&clang=war",
                "number": 18,
                "name": "Capitulo 18",
                "summary": [
                    "An sarakyan pandagat in nahuman — An pagkatawo ni Jakob ngan Jose in nahadabihan — Sumakay an hugpo tipakadto han tuna nga iginsaad — An mga anak nga lalaki ni Ismael ngan an ira mga asawa in nakipagtig-ob han maaringasa ngan masamok nga pagkalipay ngan pakiglaris — Hi Nephi in gingapos, ngan an sarakyan pandagat in gintabog tipabalik pinaagi hin makusog nga unos — Ginbuhi-an hi Nephi, ngan han iya pagampo in humunong an bagyo — Hira in umabot ngadto han katunaan nga iginsaad."
                ],
                "verses": [
                    "Ngan ine nahitabo nga nagampo hira ha Ginoo, ngan umopod hira ha akon; ngan kami in naghimo hin mga tabla nga maupay an pagkahimo. Ha oras-oras iginpapakita han Ginoo kun ano nga paagi in kinahanglan ko nga buhaton han mga tabla han sarakyan pandagat.",
                    "Ngan yana ako, hi Nephi, in waray maghimo hin mga tabla subay han paagi nga nahibaroan han tawo, ngan waray ko himoa an sarakyan pandagat subay han pamaagi hin tawo; kundi ginhimo ko ito subay han pamaagi nga igin pakita ha akon han Ginoo; tungod hine, dire ine subay han pamaagi han tawo.",
                    "Ngan ako, hi Nephi, in agsub kumadto ha bukid ngan agsub ako magampo han Ginoo; tungod hine iginpakita ha akon han Ginoo an mahinungdanon nga mga kiritaon.",
                    "Ngan ine nahitabo nga katima ko mahuman an sarakyan pandagat, subay han mga mando han Ginoo, nasabotan han akon kabugtoan nga mga lalaki nga ito in maupay, an pagkahimo hine in duro gud hin kamaupay; sanglit, hira in nagpamainobsanon na liwat ha atubangan han Ginoo.",
                    "Ngan ine nahitabo nga an tingog han Ginoo in nahibatian han akon amay, nga kami in kinahanglan bumuhat ngan sumakay han sarakyan pandagat.",
                    "Ngan ine nahitabo nga kinabuwasan, kahuman namon igandam an ngatanan nga mga butang, damo nga prutas ngan karne tikang ha kamingawan, ngan damo nga dugos hin putyukan, ngan iba nga mga butang nga gagamiton subay han iginsugo ha amon han Ginoo, kami in sumakay han sarakyan pandagat, dara an ngatanan nga darad-on an amon mga liso, ngan bisan ano nga butang nga madadara namon, kada usa subay han iya edad; sanglit, kami ngatanan in sumakay han sarakyan pandagat, upod an amon mga asawa ngan han amon mga anak.",
                    "Ngan yana, an akon amay in nagkaada hin duha nga anak ha kamingawan; an magurang in ginngaranan nga Jakob ngan an manghud in hi Jose.",
                    "Ngan ine nahitabo nga katima namon ngatanan makasakay han sarakyan pandagat, ngan madara an ngatanan nga kinahanglanon ngan han mga butang nga iginpapadara ha amon, kami in nagbiyahi ha dagat ngan iginpadpad han hangin tipakadto ha katunaan nga iginsaad.",
                    "Ngan katapos namon igpadpad han hangin ha sakob hin damo nga mga adlaw, makabirido, an akon kabugtoan ngan han anak nga mga lalaki ni Ismael ngan han ira mga asawa in nagtikang paglipay, nga nasugad nga hira in nagtikang pagsayaw, ngan pagkanta, ngan magyakan hin sobra ka turahos, oo, ngan ngada nga hira in nahingalimot kun ano nga gahum nga hira in nadara ngadto; oo, hira in nadara ngadto hin labis nga turahos.",
                    "Ngan ako, hi Nephi, in nagtikang hin kahadlok hin duro bangin an Ginoo in masina ha amon, ngan sirotan kami tungod han amon pakasala, ngan kami in kaonon han kahiladman han dagat; sanglit, ako, hi Nephi, in nagtikang pagyakan ha ira hin inongod; pero makabirido hira in nasina ha akon, ngan nagsiring: Dire namon karuyag nga an amon manghud nga lalaki in maghadi ha amon.",
                    "Ngan ine nahitabo nga ginrabnot ako ni Laman ngan hi Lemuel ngan gingapos ako hin lubid, ngan ira ako ginlupiglupig; bisan pa man, pinabay-an ine han Ginoo agud ipakita an iya kagamhanan, ngada han katuman han iya mga panagna nga iya iginsiring hiunong han mga magraot.",
                    "Ngan ine nahitabo nga kahuman ako igapos nga dire ako makagkiwa, an kompas, nga igin-andam han Ginoo, in umukoy hin pagkiwa.",
                    "Dara hine, dire hira maaram kun tipakain an sarakyan pandagat, ngan nasugad nga nagkaada hin tiarabot nga makusog nga bagyo, sugad man, dako ngan makaharadlok nga unos, ngan kami in gintabog tipabalik ha katubigan ha sakob hin tulo ka adlaw; ngan hira nagtikang hin kahadlok hin duro bangin hira in malunod ha dagat; bisan pa man waray la gihapon nira ako buhi-i.",
                    "Han ikaupat ka adlaw, nga kami in ginpadpad tipabalik, an unos in nagtikang hin sobra kakusog.",
                    "Ngan ine nahitabo nga kami in haros kaonon han kahiladman han dagat. Ngan kahuman kami igpadpad tipabalik ha katubigan ha sakob hin upat ka adlaw, nagtikang hin pag-abat an akon kabugtoan nga mga lalaki han mga paghukom han Diyos nga nahingada ha ira, ngan hira in mamatay labot la kun magbasul hira han ira mga sala; sanglit, dumaop hira ha akon, ngan ginbadbad an gapos han akon panglayan, ngan tuod ine in nahubag hin duro; upod an akon mga buko-buko, ngan duro in paghubag, ngan an kaol-ol hadto.",
                    "Bisan pa man, ako in naglaum ha Diyos, ngan nagdayaw ha iya ha bug-os nga adlaw; ngan waray ako pagnginorotob kontra han Ginoo tungod han akon mga kakurian.",
                    "Ngan yana an akon amay, hi Lehi, in nagyakan hin damo nga mga pulong ha ira, ngan ha mga anak nga lalaki ni Ismael; pero, waray kaluoy, hira in nagyayakan hin pagtarhug kontra han hin-o man nga nagyayakan para ha akon; ngan an akon mga kaganak in tigurang na, ngan nagantos hin damo nga kabidoan tungod han ira mga anak, hira in duro an kagu-ol; ngan liwat, bisan ha ira mga higdaan han kasakitan.",
                    "Tungod han ira duro nga pagkabido ngan sobra nga pagkamasulub-on, ngan an sala han akon kabugtoan nga mga lalaki, hira in harani na ha kamutangan ngan haros in harani na makigkita han ira Diyos; oo, ngan an ira magbusag nga mga buhok in haros magkataktak ha tuna; oo, bisan hira in harami na mahulog nga may kabidoon ha tubigon nga lubnganan.",
                    "Hi Jakob ngan hi Jose liwat, tungod kaybata pa, in nanginginahanglan hin damo nga pagkaon, in nagmasolob-on dara han mga kabidoon han ira iroy; upod an akon asawa nga may luha ngan pagampo, ngan an akon mga anak, ginhimo nga dire magmadarahug ha akon kabugtoan nga mga lalaki nga buhian ako.",
                    "Ngan waray iba nga butang kundi an gahum han Diyos, nga nakagtarhug han ira pagkaguba, nga nahimo nga hira dire magmadarahug; sanglit, han makita nira nga hira in lalamoyon han kahiladman han dagat nagbasul hira han mga hitabo nga ira nabuhat, sanglit ira ako ginbuhi-an.",
                    "Ngan ine nahitabo nga kahuman nira ako buhian, urosahon, kinuha ko an kompas, ngan ine in gumios bisan hain ko karuyag. Ngan ine nahitabo nga ako in nagampo ha Ginoo; ngan kahuman ko mag-ampo an hangin in umukoy, ngan an bagyo in umukoy, ngan nagkaada hin kalinaw.",
                    "Ngan ine nahitabo nga ako, hi Nephi, an naggiya han sarakyan pandagat, ngan kami in nagsakay liwat tipakadto ha tuna nga iginsaad.",
                    "Ngan ine nahitabo nga kahuman namon magbeyahe ha sakob hin damo ka adlaw umabot kami ngadto ha tuna nga iginsaad; ngan kami in dumoong ha tuna, ngan gintukod namon an amon mga tolda; ngan amon ine ginngaranan nga tuna nga iginsaad.",
                    "Ngan ine nahitabo nga kami nagtikang pag-uma han tuna, ngan kami in nagtikang pagtanom han amon mga liso; ngan liwat, igintanom namon an amon ngatanan mga liso dida han tuna, nga dara namon tikang han katunaan ha Jerusalem. Ngan ine nahitabo nga ine tumobo hin maupay; sanglit, ginbendisyonan kami hin kahuraan.",
                    "Ngan ine nahitabo nga amon nahitad-an an tuna nga iginsaad, ha paglinalakat namon ha kamingawan, nga mayada ngatanan nga klase hin mga hayop ha kagurangan, sugad han baka ngan todo, ngan asno ngan kabayo, ngan kanding ngan ihalas nga kanding, ngan an ngatanan nga klase nga ihalas nga hayop, para han paggamit han tawo. Ngan amon nahitad-an an ngatanan nga klase hin mina, sugad han bulawan, ngan salapi, ngan tumbaga."
                ]
            }
        ],
        "summary": [
            "An pangasoy ni Lehi ngan han iya asawa nga hi Sariah, ngan han iya upat nga mga anak nga lalaki, nga ginngangaranan, (tikang ha suhag) Laman, Lemuel, Sam ngan Nephi. An Ginoo nagpasabot hin kataragman kan Lehi nga bumaya ha Jerusalem, kay nagtatagna hiya han mga tawo hiunong han ira mga karaotan ngan karuyag nira nga patayon hiya. Tulo ka adlaw hiya nga naglalakaton ha kamingawan upod an iya pamilya. Gin-upod ni Nephi an iya mga kabugtoan ngan bumalik ha tuna han Jerusalem agud kuhaon an sinurat han mga Judiyo. An pangasoy han ira kakurian. Kinuha nira an mga anak nga babaye ni Ismael agud magin asawa. Ira gindara an ira pamilya ngan lumakat ngadto ha kamingawan. An ira mga pag-antos ngan kakurian ha kamingawan. An rumbo han ira mga paglakaton. Umabot hira ha haluag nga katubigan. An mga kabugtoan ni Nephi nakiglaris kontra ha iya. Ginpanggupong hira, ngan naghimo hin sarakyan pandagat. Gintawag nira an ngaran han lugar nga Kahuraan. Tumabok hira ha haluag nga katubigan tikadto ha iginsaad nga tuna, ngan unhan pa didto. Ine in sugad ha pangasoy ni Nephi; ha lain nga pulong, ako, hi Nephi, an nagsurat hine nga sinurat."
        ],
        "text": null
    },
    {
        "url": "https://www.lds.org/scriptures/bofm/2-ne?lang=war",
        "id": "2-ne",
        "full_localized_name": "2 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/2-ne/1?lang=eng&clang=war",
                "number": 1,
                "name": "Capitulo 1",
                "summary": [
                    "Nagtagna hi Lehi hiunong han usa nga tuna han katalwasan — An iya mga tulin in magsasarang ngan sisirotan kun dire hira kumarawat han Usa nga Baraan han Israel — Ginsagdonan niya an iya mga anak nga lalaki nga isol-ot an taming han katadungan."
                ],
                "verses": [
                    "Ngan yana ine in nahitabo nga ako, hi Nephi, in mahuman pagtutdo han akon kabugtoan nga mga lalaki, an amon amay, nga hi Lehi, in naghimangraw hin damo nga mga pulong ha ira, ngan ginsubay ha ira, kun ano kadarayawon an mga hitabo nga ginhimo han Ginoo para ha ira agud maigawas hira han katunaan han Jerusalem.",
                    "Ngan naghimangraw hiya ha ira mahitungod han ira pakiglaris didto ha bawbaw han katubigan, ngan han mga kaluoy han Diyos han pag-itinatalwasan han ira kinabuhi, nga waray hira kalam-oy han dagat.",
                    "Ngan naghimangraw liwat hiya ha ira hiunong han tuna nga iginsaad, nga ira naangkon — hin kamaloloy-on han Ginoo ha pagpahimatngon ha amon nga kinahanglan pumalagiw kami gawas han tuna han Jerusalem.",
                    "Kay, kamatuoran, siring niya, nakita ko an bisyon, nga ha diin nahibaroan ko nga an Jerusalem in naguba; ngan kun hi kita in nag-inokoy ha Jerusalem kita in nagkamagtay liwat.",
                    "Kundi, siring niya, nga ha luyo han aton mga kakurian, aton naangkon an usa nga tuna nga iginsaad, usa nga tuna nga pinili labaw han iba nga katunaan; usa nga tuna nga iginkaoyonan ha akon han Ginoo nga Diyos nga tuna nga pagsusundon han akon tulin. Oo, ngan iginkauyon ha akon ine nga tuna han Ginoo, ngan han akon mga anak ha kadayonan, ngan sugad man ha ngatanan nga igagawas ha iba nga nasud pinaagi han kamot han Ginoo.",
                    "Sanglit, ako, hi Lehi, in nagtagna subay han pagtalingo-ha han Espiritu nga aada ha akon, nga waray makakanhi hine nga tuna labot nga hira in dad-on han kamot han Ginoo.",
                    "Sanglit, ine nga tuna in iginlain para hadton iya pagdadadon. Ngan kun mahitabo nga ira pag-aalagaran hiya subay han mga kasugoanan nga iya iginhatag, ine in magigin tuna han katalwasan ha ira; tungod hito, bisan san-o dire hira madadara ha pagkabariga; kun masugad man, ito tungod la hin mga sala; kay kun an mga sala in madukwagsusumpaon ito nga tuna tungod ha ira, kundi para hadton mga buotan ine in bebendisyonan ha kadayonan.",
                    "Ngan tuod, ine in kinaadman nga itago anay an tuna ha hibaro han iba nga mga nasud; kay kamatuoran, damo nga mga nasud an magsasakop hine nga tuna, agud mawawaray na lugar nga ipapanunod.",
                    "Tungod hine, ako, hi Lehi, in naangkon hin usa nga panaad, nga kun adton mga igagawas han Ginoo nga Diyos ha katunaan han Jerusalem in magtutuman han iya mga kasugoanan, hira in magmamainoswagon ha bawbaw hine nga tuna; ngan hira in paghihirotan kontra han iba nga mga nasud, agud ine nga tuna in magin ira. Ngan kun mahitabo nga ira tutumanon an iya mga kasugoanan hira in bebendisyonan ha bawbaw hine nga tuna, ngan waray hin-o man nga makakasamok ha ira, o, dire ngani maagaw han katunaan nga ira pinanunod; ngan hira in makakaukoy nga talwas hin kadayonan.",
                    "Kundi pamati, kun umabot an panahon nga hira in magtikainos ngadto ha kawaray pagtuo, kahuman nira karawaton an sugad hadto kadako nga kaupayan tikang ha kamot han Ginoo — nga mayada dako nga kaaram han paghimo han kalibutan, ngan an ngatanan nga tawo, pagkahibaro han darayawon ngan urusahon nga mga buhat han Ginoo tikang pa han paghimo han kalibutan; nga may gahum nga iginhatag ha ira agud mahimo an ngatanan nga mga buruhaton pinaagi han pagtuo; ha pagkamayada han ngatanan nga kasugoanan tikang han pagtikang, ngan ha pagdadara han iya waray katapusan nga kaupayan dinhe hine nga pinili nga tuna nga iginsaad — ungod, iginsisiring ko, nga kun umabot an panahon nga didirion nira an Usa nga Baraan ha Israel, an tinuod nga Mesiyas, an ira Manurubos ngan ira Diyos, kamatuoran, an mga sirot niya nga makatadungan in mahingangada ha ira.",
                    "Oo, ngan iya pagdadad-on an iba nga mga nasud ngadto ha ira, ngan ihahatag niya ha ira an gahum, ngan iya iiwason ha ira mga tuna nga ira gintatag-iya, ngan hira in iya ipapasarang ngan pagsisirotan.",
                    "Oo, ngan samtang an usa nga katulinan in maliwan ha usa nga katulinan magkakamayada hin pag-awas hin mga dugo, ngan makaharadlok nga pagbisita ha ira; tungod hine, mga anak ko, karuyag ko nga iyo hinumduman; sugad man, karuyag ko nga iyo pamatian an akon mga tugon.",
                    "O nga kamo in magmata; magmata tikang han iyo mga sala, tinuod, bisan tikang han sala ha empiyerno, ngan paspasa an makangingirhat nga kadena nga ha iyo nakagapos, ngan mga kadena nga nakagapos han anak han katawhan, nga amo in nagdadara ha ira pagkabariga didto ha waray katapusan nga kahiladman han kasakit ngan kakurian.",
                    "Pagmata! ngan buhat tikang han tapo-tapo, ngan mamati han mga tugon han nangungurog nga kag-anak, kanay mga kaluluthan in dire na niyo maiha ihulid didto ha mahagkot ngan mamingaw nga lubnganan, nga diin waray tawo nga nakadto in nakakabalik; mga pira na la kaadlaw ngan ako in mapakadto ha ginkakadtoan ha ngatanan dinhe ha tuna.",
                    "Kundi kamatuoran, gintubos han Ginoo an akon kalag tikang han empiyerno; nga nakita ko an iya kahimayaan, ngan ako in nalilibutan ha kadayonan han mga butkon han iya paghigugma.",
                    "Ngan hingyap ko nga iyo hinumduman nga tumanon an mga balaod ngan han paghukom han Ginoo; tinuod, ine in ikinakabaraka han akon kalag ha tinikangan pa.",
                    "An akon kapasidad in nagtitikabug-at han kamasubo ha oras-oras, kay ako in nahadlok, nga bangin ha kamatig-a han iyo mga kasingkasing an Ginoo nga iyo Diyos in mapun-an han iya kasina ha iyo, ngan kamo in magsasakit hin waray katapusan.",
                    "O, nga an usa nga sumpa in kinahanglan umabot ha iyo ha sakob hin damo nga katulinan; ngan kamo in bibisitahon hin espada, ngan kagutom, ngan kauuritan, ngan dad-on kamo subay han kaburut-on ngan pagkabariga han yawa.",
                    "O mga anak ko, unta dire umabot ha iyo ine nga mga hitabo, lugod kamo in magin usa nga pinili ngan pinaurog nga tawo han Ginoo. Kundi kamatuoran, matutuman an iya mga pagburut-an; kay an iya mga dalan in kaupayan ha kadayonan.",
                    "Ngan hiya nagsiring nga: Samtang iyo gintutuman an akon mga kasugoanan in magmamainoswagon kamo ha tuna; ngan kun dire niyo tutumanon an akon mga kasugoanan kamo in mahimumulag ha akon atubangan.",
                    "Ngan yana para nga an akon kalag in magkamayada hin kalipayan ha iyo, ngan an akon kapasidad in bangin bumaya hine nga kalibutan nga may kalipay mahitungod ha iyo, nga ako in dire madara ha lubnganan nga may kabido ngan kasubo, buhat kamo tikang ha tapo-tapo, mga anak ko, ngan magin tinawo, ngan magin madig-on hin usa nga panhuna-huna ngan hin usa nga panuyo, magkausa ha ngatanan nga mga butang, agud kamo in dire madara ha pagkabariga.",
                    "Agud kamo in dire sumpaon hin usa nga maul-ol nga sumpa; ngan liwat, nga dire niyo abaton an pagkasina han usa nga makatadungan nga Diyos ha iyo, ngadto ha kamatayon, sugad man, an waray katapusan nga pagkamatay han kalag ngan lawas.",
                    "Pagmata, mga anak ko; isulot niyo an hinagiban han katadungan. Bay-oga an mga kadena nga nakakagapos ha iyo, ngan gawas tikang ha kasisidman, ngan buhat tikang ha tapo-tapo.",
                    "Ayaw kamo pakigsupil kontra han iyo bugto, nga an panhuna-huna in puno hin kahimayaan, nga nagsunod han mga kasugoanan tikang han panahon nga aton bayaan an Jerusalem; nga nagin garamiton ha mga kamot han Diyos, ha pagdara ha aton han tuna nga iginsaad; kay kun dire mahitungod ha iya, kita unta in mamamatay hin gutom ha kamingawan; sugad man, iginhingyap niyo nga patayon hiya, oo, ngan hiya in nag-antos hin duro nga kabidoon tungod ha iyo.",
                    "Ngan ako in duro hin kahadlok ngan pangorog tungod ha iyo, nga bangin na liwat hiya makurian; kay nagsasayop, iyo ginpapasangilan nga hiya in naghihingyap nga magkamayada hin gahum ngan katungod kontra ha iyo; kundi maaram ako nga dire hiya naghihingyap nga magkamayada hin gahum ngan awtoridad ha iyo, lugod an ginhihingyap niya amo an kahimayaan han Diyos, ngan an iyo waray katapusan nga kaupayan.",
                    "Ngan kamo in nagngongorotob kay hiya in nagin tangkod ha iyo. Kundi nasiring kamo nga hiya in gumamit hin kamatarom; nasiring kamo nga hiya nasisina ha iyo; pero tinuod, an iya katarom amo an katarom han mga tugon han Diyos, nga aada ha iya; nga adton gintatawag niyo nga kasinahon amo an kamatuoran, subay hiton aadaka Diyos, nga dire niya mapupugngan, nga waray kahadlok nga ginpapadayag hiunong han iyo karaotan.",
                    "Ngan kinahanglan nga an gahum han Diyos in aada ha iya, bisan ha pagsugo agud kamo sumunod. Kundi tinuod, ine in dire hiya, kundi ine an Espiritu han Ginoo nga aada ha iya, nga nagabri han iya baba ha pagyayakan, sanglit dire niya ine matik-om.",
                    "Ngan yana anak ko, Laman, ngan liwat Lemuel, ngan Sam, ngan kamo liwat nga mga anak ko nga mga anak nga lalaki ni Ismael, kamatuoran, kun kamo in mamamati han tingog ni Nephi dire kamo mamamatay. Ngan kun kamo in mamati ha iya bibilinan ta kamo hin bendisyon, oo, bisan it akon una nga bendisyon.",
                    "Kundi kun dire kamo mamamati ha iya, babawion ko an akon siyahan nga bendisyon, oo, bisan it akon bendisyon, nga ine mahingangadto ha iya.",
                    "Ngan yana, Zoram, ako in nakikighimangraw ha imo: Kamatuoran, ikaw in suruguon ni Laban; sugad man, ikaw in igingawas ha katunaan han Jerusalem, ngan maaram ako nga ikaw usa nga tuod nga sangkay han akon anak, hi Nephi, ha kadayonan.",
                    "Sanglit, tungod kay ikaw nagin tangkod an imo mga tulin in pagbebendisyonan kaupod an iya mga tulin, ngan hira in maguukoy nga mainoswagon hin maiha nga panahon ha bawbaw hine nga tuna; ngan waray, labot la kun hira in magin magraot, in makakaguba o makakasamok han ira kauswagan ha bawbaw hine nga tuna ha kadayonan.",
                    "Sanglit, kun kamo in magsunod han kasugoanan han Ginoo, an Ginoo in nagpahinongod hine nga tuna para han kaupayan han imo tulin kaupod han tulin han akon anak."
                ]
            },
            {
                "url": "https://www.lds.org/scriptures/bofm/2-ne/2?lang=eng&clang=war",
                "number": 2,
                "name": "Capitulo 2",
                "summary": [
                    "An katalwasan maabot pinaagi han Baraan nga Mesiyas — An katawasan han pagpili in kinahanglanon ha kinabuhi ngan pag-uswag — Hi Adan in nakasala agud an tawo in masugad — An tawo in libre ha pagpili hin katalwasan nga kinabuhi ngan waray katapusan."
                ],
                "verses": [
                    "Ngan yana, Jakob, nagyayakan ako ha imo: Ikaw an akon suhag nga anak ha henerasyon han akon pagkukuri ha kamingawan. Ngan kamatuoran, ha imo pagkabata ikaw in nag-agi hin mga kakurian nga duro ngan kabidoan, tungod han katurahos han imo kabugtoan nga mga lalaki.",
                    "Sugad man, Jakob, akon suhag ha kamingawan, maaram kahan kadarayawon han Diyos; ngan iya igpapahinungod an imo mga kakurian para han imo kaupayan.",
                    "Tungod hito, an imo kalag in bebendisyonan, ngan ikaw in maukoy nga talwas kaupod han imo bugto, nga hi Nephi; ngan an imo mga adlaw in mauubos ha pag-alagad han imo Diyos. Sanglit, maaram ako nga ikaw in gintubos, tungod han kamatadong han imo Manurubos; ngan imo nasayoran ha igo nga mga adlaw nga hiya in maabot agud magdara han katalwasan han tawo.",
                    "Ngan imo nakita ha imo pagkabatan-on an iya kahimayaan; tungod hito, ikaw in ginbendisyonan sugad ha ira nga iya pagalagaran ha unod; kay an Espiritu in pareho, kakulop, yana, ngan ha kadayonan. Ngan an dalan in igin-andam na tikang pa han pakasala han katawhan, ngan an katalwasan in libre.",
                    "Ngan an tawo in gintutdoan hin igo agud ira mahibaroan an maupay ngan maraot. Ngan an mga balaod in iginhatag ngadto han tawo. Ngan pinaagi han balaod waray unod nga nakakapamatadong; o, tungod han balaod an mga tawo in mahimumulag. Ngan liwat, pinaagi han tunan-on nga balaod hira in nahimulag; ngan liwat, ha espiritwal nga balaod hira in mamamatay ha kaupayan, ngan magin kairo ha kadayonan.",
                    "Sanglit, an pagtubos in umabot pinaagi han Baraan nga Mesiyas; nga puno hin grasya ngan kamatuoran.",
                    "Kamatuoran, iginhalad niya an iya kalugaringon nga usa nga sakripisyo para han mga sala, agud mabaton an panuyo han balaod, para han ngatanan nga may mabidoon nga kaburut-on ngan mabinasulon nga espiritu; ngan waray hin-o man nga iba nga an mga panuyo han balaod in mababaton.",
                    "Sanglit, hin kadako han ka mahinungdanon nga ine nga mga nahuna-huna in igpahibaro ha mga nangungukoy ha kalibutan, nga ira mahibaroan nga waray unod nga makakag-ukoy ha atubangan han Diyos, labot la hin pinaagi han mga kaupayan, ngan kaluoy, ngan grasya han Baraan nga Mesiyas, nga iginhatag an iya kinabuhi subay ha unod, ngan ginbawi ngahaw pinaagi han gahum han Espiritu, agud mahimo ngan mapahitabo an pagkabanhaw ngahaw han mga patay, tungod kay hiya an una nga binuhat.",
                    "Tungod hine, hiya an una nga mga bunga ngadto ha Diyos, kay sugad nga hiya in nakimaluoy para han ngatanan nga anak han katawhan; ngan hira nga natuod ha iya in matatalwas.",
                    "Ngan tungod han iya pakimaluoy para han ngatanan, ngatanan nga tawo in madaop ha Diyos; tungod hito, hira in matindog ha atubangan niya, agud paghukman niya subay han kamatuoran ngan kabaraan nga aada ha iya. Sanglit, an katapusan han balaod nga iginhatag han Usa nga Baraan, ha paghatag hin sirot nga kaangayan, nga diin an sirot nga kaangayan, amo an katugbang han kalipayan nga kaangayan para mabaton an panuyo han pagbayad han sala —",
                    "Kay kinahanglan, nga mayada pagtipa ha ngatanan nga butang. Kun dire, an suhag ko ha kamingawan, an kaupayan in dire mahinanabo, bisan karaotan, bisan kabaraan, ngan pagpakasakit, bisan maupay ngan maraot. Sanglit, an ngatanan nga butang in kinahanglan magkaupod nga usa; tungod hine, kun naangay nga magin usa nga lawas, ine in kinahanglan nga magpabilin nga patay, waray kinabuhi o kamatayon, kadunotan o waray kadunotan, kalipayan o pagpakasakit, bisan ha pag-abat o waray pag-abat.",
                    "Sanglit, adto in kinahanglan nga mahimo para han usa nga butang nga waray kapulsanan; sanglit waray kapulsanan han panuyo nga pagkahimo hito. Tungod hine, ine nga butang in kinahanglan nga magguba han kaaram han Diyos ngan an iya waray katapusan nga mga panuyo, ngan sugad man an iya gahum, an kaluoy, ngan an kamatadong han Diyos.",
                    "Ngan kun masiring kamo nga waray balaod, masiring liwat kamo nga waray sala. Kun masiring kamo nga waray sala, masiring liwat kamo nga waray kamatadong. Ngan kun waray kamatadong waray kalipayan. Ngan kun waray kamatadong ngan kalipayan waray liwat kasirotan o kasakitan. Ngan kun waray ine nga mga nahuna-huna, waray Diyos. Ngan kun waray Diyos, waray liwat kita, bisan an kalibutan; ngan waray liwat paghimo han ngatanan nga mga butang, bisan paglarang ngan paglaladngan; sanglit, an ngatanan nga mga butang in kinahanglan mawara.",
                    "Ngan yana, akon mga anak, ginsisiring ko ha iyo ine nga mga nahuna-huna para ha iyo kapulsanan ngan pagtoron-an; kay mayada Diyos, ngan ginhimo niya an ngatanan nga mga butang, bisan ha kalangitan ngan tuna, ngan ngatanan nga mga butang nga nakadto, nga duha nga buhi mga butang nga bubuhaton ngan mga hitabo nga bubuhaton pa.",
                    "Ngan agud mahimo an iya mga waray katapusan nga hingyap han mahingangadtoan han katawhan, kahuman nga iya mahimo an aton siyahan nga mga kag-anak, ngan han mga kahayopan ha kahaluagan ngan mga tamsi ha kahanginan, ngan ha katapusan, ngatanan nga mga butang nga ginhimo, in kinahanglan nga may pagtipa; bisan an gindidire nga prutas ha katugbang han kahoy han kinabuhi; an usa nga matam-is ngan usa nga mapait.",
                    "Sanglit, iginhatag han Ginoo nga Diyos ha katawhan nga hiya an magbuhat para ha iya kalugaringon. Tungod hito, an katawhan in dire makagbuhat han iya kalugaringon labot kun hiya in nadadara han usa o an iba.",
                    "Ngan ako, hi Lehi, subay han mga pulong nga akon nabasa, in kinahanglanon nga paghuna-hunaon nga an usa nga anghel han Diyos, subay hadton ginsurat, in nahulog tikang ha langit; tungod hine, hiya in nagin yawa, nga ginhihingyap an maraot ha atubangan han Diyos.",
                    "Ngan tungod kay hiya in nahulog tikang ha langit, ngan naghingaluoy ha kadayonan, hiya in naghingyap nga an katawhan in maghingaluoy liwat. Sanglit, nagsiring hiya ngadto kan Eba, ngan liwat, bisan adton nga serepente, nga amo an yawa, nga amo an amay han mga buwaon, sanglit nagsiring hiya: Kumaon ka han igindidire nga prutas han kahoy, kay dire ka mamamatay, pero ikaw in magigin pareho han Diyos, nga nahibaro han maupay ngan maraot.",
                    "Ngan kahuman ni Adan ngan hi Eba in kumaon han igindidire nga prutas, hira in ginpaiwas ha hardin han Eden, agud mag-oma han tuna.",
                    "Ngan hira in nagkamayada hin mga anak; tinuod, bisan an ngatanan nga mga katawhan ha bug-os nga kalibutan.",
                    "Ngan an mga panahon han anak han katawhan in ginpahalaba, subay han pagburut-an han Diyos, agud hira in magbasul samtang nga buhi pa; tungod hine, an ira kamutangan in nagin kamutangan hin pagproyba, ngan an ira panahon in ginpahalaba subay han mga kasugoanan han Ginoo nga Diyos nga iginhatag ha anak han tawo. Kay naghatag hiya hin kasugoanan nga an ngatanan nga tawo in magbasul; kay iginpakita ha ira ha ngatanan nga hira in nakasala, tungod han pagtalapas han ira kag-anak.",
                    "Ngan yana dayon, kamatuoran, kun hi Adan in waray pagtalapas waray unta hiya makasala, hiya unta in nagpabilin ha hardin han Eden. Ngan an ngatanan nga butang nga nahimo in angay nga magpabilin ha daan nga kamutangan kahuman nga hira in paghimoon; ngan hira in magpabilin ha kadayonan ngan waray katapusan.",
                    "Ngan hira in dire unta magkakaada hin mga anak; tungod hito hira unta in nagpapabilin ha inosente nga kamutangan, waray kalipayan, kay maaram hira nga waray paghingaluoy, dire magbubuhat hin maupay, kay dire hira nakakakilala hin sala.",
                    "Kundi kamatuoran, an ngatanan nga hitabo in ginhimo ha kinaadman niya nga nahibabaro han ngatanan nga mga butang.",
                    "Hi Adan in nakasala agud an tawo in magin sugad; ngan an tawo masugad, agud hira in magkamayada hin kalipay.",
                    "Ngan an Mesiyas in maabot ha igo nga panahon, nga hiya in magtubos han anak han katawhan tikang ha pakasala. Ngan tungod nga hira in tinubos tikang ha pakasala hira in nahimo matalwas ha kadayonan, nahibaroan an maupay tikang ha maraot; naglalarang ha ira kalugaringon ngan dire ginlaladngan, labot la kun pinaagi han sirot ha balaod ha bantugan ngan urhi nga mga adlaw, subay han mga kasugoanan nga iginhatag han Diyos.",
                    "Sanglit, an tawo in libre subay ha unod; ngan an ngatanan nga butang in iginhatag ha ira nga pagpulsan han katawhan. Ngan hira in libre nga magpili han katalwasan ngan kinabuhi nga waray katapusan, pinaagi han bantugan nga Magturuhay han ngatanan nga tawo, o, pilion an pagkabariga ngan kamatayon, subay han pagkabariga ngan gahum han yawa; kay iya gin-uungara nga an ngatanan nga mga tawo in magin makaloluoy sugad han iya kalugaringon.",
                    "Ngan yana, mga anak ko, ginhihingyap ko nga kamo sumiplat han bantugan nga Magturuhay, ngan manmati ha iya darayawon nga mga kasugoanan; ngan magin tangkod ha iya mga tugon, ngan pilion an kinabuhi nga waray katapusan, subay han kaburut-on han iya Baraan nga Espiritu;",
                    "Ngan ayaw pilia an waray katapusan nga kamatayon, subay han hingyap han unod ngan han maraot nga aada hito, nga naghahatag han gahum han espiritu han yawa agud magin bariga, agud madara kamo ha empiyerno, ngan hiya in magdudumara ha iyo ha iya kalugaringon nga ginhadian.",
                    "Ngan ginsiring ko ine nga pipira nga mga tugon ha iyo ngatanan, mga anak ko, ha urhi nga mga panahon han akon pagproyba; ngan ginpili ko an maupay nga mga bahin, subay han mga tugon han propeta. Ngan waray ako iba nga panuyo labot han waray katapusan nga kaupayan han iyo mga kalag. Amen."
                ]
            },
            {
                "url": "https://www.lds.org/scriptures/bofm/2-ne/3?lang=eng&clang=war",
                "number": 3,
                "name": "Capitulo 3",
                "summary": [
                    "Hi Jose ha Egipto in nakita an mga Nephite ha bisyon — Hiya in nagtagna hiunong kan Joseph Smith, an tagakita ha urhi nga mga adlaw; kan Moises, nga magtatalwas han Israel; ngan han pag-abot han Libro ni Mormon."
                ],
                "verses": [
                    "Ngan yana ako in naghihimangraw ha imo, Jose, akon puto. Ikaw in igin-anak ha kamingawan han akon mga kakurian; tinuod, ha bug-os nga kinabuhi han akon pinakadako nga kasubo in igin-anak ka han imo iroy.",
                    "Ngan unta an Ginoo in igpahinungod ine nga katunaan para ha imo, nga usa nga pinili nga tuna, para ha imo sorondon ngan sorondanon han imo tulin upod an imo kabugtoan nga mga lalaki, para ha kasiguradohan ha kadayonan, kun mahitabo nga imo susundon an mga kasugoanan han Usa nga Baraan ha Israel.",
                    "Ngan yana, Jose, akon puto, igingawas ha kamingawan han akon mga kakurian, unta in pagbendisyonan ka han Ginoo ha kadayonan, kay an imo tulin in dire ngatanan mapupuo.",
                    "Kay kamatuoran, ikaw in bunga han akon mga tulin; nga ako in tulin ni Jose nga dinara nga bariga ha Egipto. Ngan darayawon an mga kauyonan han Ginoo nga ginhimo niya kan Jose.",
                    "Tungod hine, ungod nga nakita ni Jose an aton henerasyon. Ngan naangkon niya an iginsaad han Ginoo, nga tikang han iya mga tulin mag-aalsa an Ginoo nga Diyos hin usa nga matadong nga sanga ha sulod balay ni Israel; dire an Mesiyas, kundi an sanga nga nababari, sugad man, mahinunumduman ha mga kauyonan han Ginoo nga an Mesiyas in maipakita ha ira ha urhi nga mga adlaw, ha espiritu hin kagamhanan, ngada han pagdad-a ha ira tikang ha kasisidman ngadto ha kalamragan — oo, tikang ha natatago nga kasisidman ngan pagkabariga ngada ha katalwasan.",
                    "Kay hi Jose in ungod nga nagpamatuod, nga nasiring: Usa nga tagakita in ig-aalsa han Ginoo nga akon Diyos; nga magigin pinili nga tagakita ngada han bunga han akon mga tulin.",
                    "Tinuod, ungod nga nagsiring hi Jose: Sugad han ginyakan han Ginoo ha akon: usa nga pinili nga tagakita in ig-aalsa ko tikang ha bunga han imo mga tulin; ngan hiya in tatagan hin dako nga pagtagad ha mga bunga han akon katulinan. Ngan ha iya ko ihahatag an kasugoanan ngan hiya in may buruhaton ha bunga han imo mga tulin, ha iya kabugtoan, nga magigin dako an kapulsanan ha ira, bisan ngada han pagdara ha ira ha kinaadman han mga kauyonan nga ginhimo ko ha iyo mga amay ha katulinan.",
                    "Ngan ihahatag ko ha iya an usa nga kasugoanan ngan waray hiya iba nga bubuhaton, labot han mga buruhaton nga iginsusugo ko ha iya. Ngan hihimoon ko hiya nga darayawon ha akon mga mata; kay bubuhaton niya an akon buruhaton.",
                    "Ngan hiya in magigin bantugan sugad kan Moises, nga diin akon iginsiring nga ig-aalsa ko ha iyo, ha pagtalwas han akon mga tawo, O sulod balay ni Israel.",
                    "Ngan hi Moises in akon igpapakatawo, agud magtalwashan akon mga katawhan tikang ha katunaan ha Egipto.",
                    "Kundi usa nga tagakita in igpapakatawo ko tikang ha bunga han iyo mga tulin; ngan ha iya ihahatag ko an gahum nga dad-on an akon tugon ngada han tulin ha iyo katulinan — ngan dire la ha pagdadara han mga tugon ko, siring han Ginoo, kundi agud mapamatuod ha ira an akon tugon, nga nahingada na ha ira.",
                    "Tungod hine, an bunga han iyo mga tulin magsusurat; ngan han bunga han mga tulin ni Juda magsusurat; ngan ito nga susuraton han bunga han imo mga tulin, ngan liwat hiton susuraton hiton bunga han mga tulin ni Juda, matubo pareho, ngadto ha ikagugupong han mga sayop nga mga doktrina ngan pagiwas han mga pagkahisughisug, ngan pagtindog hin kamingaw ha bunga han iyo mga tulin, ngan pagdara ha ira ha kahibaro han ira mga amay ha urhi nga mga adlaw, ngan liwat ha kahibaro han akon mga kauyonan, siring han Ginoo.",
                    "Ngan tikang ha kamaluya hiya in hihimoon nga makusog, hadto nga urhi nga adlaw kun san-o nga an akon buruhaton in magtitikang ha ngatanan nga mga tawo, ngadto ha pagpabalik ha iyo, O sulod balay ni Israel, an siring han Ginoo.",
                    "Ngan ha sugad nagtagna hi Jose, nga nagsiring: Kamatuoran adto nga tagakita in pagbebendisyonan han Ginoo; ngan hira nga maghihingyap nga hiya in patayon in magugupong; tungod kay ine nga panaad, nga akon naangkon tikang ha Ginoo, mahitungod han mga bunga han akon mga tulin, in matutuman. Kamatuoran, ako in sigurado nga ine nga panaad in matutuman;",
                    "Ngan hiya in tatawagon ha ngaran ko; ngan ine isusunod ha ngaran han iya amay. Nga hiya in masusugad ha akon; kay an butang, nga ipapagawas han Ginoo pinaagi han iya kamot, ha gahum han Ginoo in magdadara ha akon mga tawo hin katalwasan.",
                    "Oo, ngan sugad han panagna ni Jose: Nakakasiguro ako hine nga nahuna-huna, pareho han kasiguradohan ko han panaad ni Moises; tungod kay nagsiring an Ginoo ha akon, mamangnoan ko an imo tulin tubtub ha kadayonan.",
                    "Ngan nagsiring an Ginoo: Ako in mag-papakatawo hin usa nga Moises; ngan ihahatag ko ha iya an gahum ha usa nga tungkod; ngan igtutubyan ko ha iya an paghukom ha surat. Kundi dire ko huhubaran an iya dila, nga magyinakan hiya hin duro, kay dire ko hiya hihimoon nga maupay ha pagyakan. Kundi akon igsusurat ha iya an akon kasugoanan, pinaagi han tudlo han kalugaringon ko nga kamot; ngan maghihimo ako hin tagapagyakan para ha iya.",
                    "Ngan nagyakan liwat an Ginoo ha akon: Ako in mag-papakatawo ngadto han bunga han iyo mga tulin; ngan ako magaandam para ha iya hin usa nga tagapagyakan. Ngan ako, kamatuoran, magtutubyan ngadto ha iya nga isurat niya an kasuratan han bunga han iyo mga tulin, ngadto han bunga han iyo mga katulinan; ngan an tagapagyakan han iyo mga tulin in magsusumat hine.",
                    "Ngan an mga tugon nga iya isusurat in mga tugon nga may kapulsanan ha akon kinaadman nga angay mahingadto ha bunga han iyo mga tulin. Ngan adto in mahitatabo nga baga an bunga han iyo mga tulin in nanginyupo ha ira tikang ha tapo-tapo; kay maaram ako han ira pagtuo.",
                    "Ngan hira nanginyupo tikang ha tapo-tapo; ngan liwat, bisan an pagbasul han ira kabugtoan, bisan ha tubtub ha damo nga katulinan in maglabay ha ira. Ngan ito in mahitatabo nga an ira panginyupo in magpapadayon, bisan subay ha kun ano an ira mga saad.",
                    "Tungod han ira pagtuo an ira mga tugon in matikang ha akon baba ngadto ha ira kabugtoan nga bunga han iyo mga tulin; nga an kamaluya han ira saad in hihimoon ko nga makusog ha ira pagtuo, ngada ha pagpahinumdum han akon kauyonan nga ginhimo ko ha iyo mga amay.",
                    "Ngan yana, pamati, Jose anak ko, subay ha sugad hine nga pamaagi an akon amay nga tigurang in nagtagna.",
                    "Sanglit, pinaagi hine nga kauyonan ikaw in ginbendisyonan; kay an imo tulin in dire mapupuo, kay hira in mamamati han mga tugon ha libro.",
                    "Ngan mayada usa nga magawas nga magigin gamhanan ha ira, nga maghihimo han damo nga kaupayan, bisan ha pulong ngan binuhatan, tungod kay hiya in ginhimo nga garamiton han mga kamot han Diyos, nga may labaw nga pagtuo, agud mahimo in damo nga mga urusahon, ngan maghimo hin hitabo nga bantugan ha pagkita han Diyos, ngadto ha pagtuman han damo nga pagpabalik ha sulod balay ni Israel, ngan ngadto ha tulin han iyo kabugtoan nga mga lalaki.",
                    "Ngan yana, bulahan ka, Jose. Kamatuoran, ikaw in gutiay pa; sanglit mamamati ka han mga tugon han imo bugto nga hi Nephi, ngan ito in mahihimo ngada ha imo subay han mga tugon nga akon iginyakan. Hinumdumi an mga tugon han imo tikamaratay nga amay. Amen."
                ]
            },
            {
                "url": "https://www.lds.org/scriptures/bofm/2-ne/4?lang=eng&clang=war",
                "number": 4,
                "name": "Capitulo 4",
                "summary": [
                    "Ginsadonan ngan ginbendisyonan ni Lehi an iya mga tulin — Hiya in namatay ngan iginlubong — Nagdadayaw hi Nephi han kaupayan han Diyos — Iginhatag ni Nephi an iya pagtapod ha Ginoo hin kadayonan."
                ],
                "verses": [
                    "Ngan yana, ako, hi Nephi, in nagyayakan hiunong han mga panagna nga iginyakan han akon amay hiunong kan Jose, nga gindara ha Egipto.",
                    "Kay kamatuoran, ungod nga hiya in nagtagna hiunong han ngatanan nga iya tulin. Ngan dire damo an mga panagna nga iya iginsurat. Ngan hiya in nagtagna hiunong ha aton, ngan han aton masunod nga mga katulinan; ngan adto in nakasurat ha mga lamina nga tumbaga.",
                    "Tungod hito, han kahuman han akon amay pagyakan hiunong han mga panagna ni Jose, tinawag niya an mga anak ni Laman, an iya mga anak nga lalaki, ngan an iya anak nga mga babaye, ngan ginsiring hira: Pamati, anak ko nga mga lalaki ngan mga babaye, nga mga anak han akon suhag, karuyag ko nga hi kamo in manmati han akon mga tugon.",
                    "Kay iginsiring han Ginoo nga Diyos nga: Kun iyo tutumanon an akon mga kasugoanan kamo in magigin mainoswagon ha katunaan; ngan kun dire niyo tutumanon an akon mga kasugoanan kamo in mahihibulag tikang han akon atubangan.",
                    "Kundi kamatuoran, mga anak ko nga mga lalaki ngan hin mga babaye, dire ako mahingangadto han akon lubnganan samtang dire ko nahibibilin ha iyo an akon pagbendisyon; kay kamatuoran, maaram ako nga kun ikaw in ginpadako ha kaangayan nga pamatasan dire nimo ito babayaan.",
                    "Sanglit, kun kamo in iginsumpa, kalipay, igbibilin ko ha iyo an akon pagbendisyon, agud an sumpa in makuha ha iyo ngan batonon han iyo kag-anak.",
                    "Sanglit, tungod han akon pagbendisyon an Ginoo nga Diyos in dire matugot nga kamo in mamamatay; sanglit, hiya in magigin maloloy-on ha iyo ngan han iyo tulin ha kadayonan.",
                    "Ngan ine nahitabo nga han kahuman pakagyakan han akon amay ha mga anak nga lalaki ngan mga babaye ni Laman, ginhangyo niya nga iharani ha atubangan niya an mga anak nga lalaki ngan mga babaye ni Lemuel.",
                    "Ngan naghimangraw hiya ha ira, nga nagsiring: Pamati, mga anak ko nga mga lalaki ngan mga babaye, nga mga anak nga lalaki ngan mga babaye han akon ikaduha nga anak nga lalaki; kamatuoran ginbibilin ko ha iyo an sugad nga pagbendisyon nga iginbilin ko ngadto han mga anak nga lalaki ngan mga babaye ni Laman; sanglit, dire kamo mauubos kapoo; kundi ha urhi an iyo tulin in pagbebendisyonan.",
                    "Ngan ine nahitabo han katapos han akon amay pagyakan ha ira, ungod, hiya in nagyakan ngadto han mga anak nga lalaki ni Ismael, ngan liwat, bisan an ngatanan nga iya sulod balay.",
                    "Ngan kahuman nga hiya in maghimangraw ha ira, hiya in nagyakan kan Sam, nga nagsisiring: Bulahan ka, ngan han imo tulin; kay imo mapapanonod an katunaan sugad han imo bugto nga hi Nephi. Nga an imo tulin in mauupod han iya tulin; ngan ikaw in masusugad han imo bugto, ngan an imo tulin in pareho han iya tulin; ngan ikaw in bebendisyonan ha bug-os han imo kinabuhi.",
                    "Ngan ine nahitabo nga kahuman han akon amay, nga hi Lehi, in makaghimangraw ha ngatanan niya nga sulod balay, subay han mga inaabat han iya kapasidad ngan han Espiritu han Ginoo nga aada ha iya, hiya in nalagas. Ngan ine nahitabo nga hiya in namatay, ngan ginlubong.",
                    "Nga ine nahitabo nga waray humagos in damo nga mga adlaw kahuman han iya kamatay, hi Laman ngan hi Lemuel ngan an mga anak nga lalaki ni Ismael in nasina ha akon tungod han mga pahimatngon han Ginoo.",
                    "Ngan ako, hi Nephi, in napiritan nga maghimangraw ha ira, subay han iya tugon; tungod kay ako in naghimangraw hin damo nga mga pulong ha ira, ngan sugad man an akon amay, ugsa hiya namatay; an kadaman han iya mga iginsiring in nahisurat ha akon iba nga mga lamina; kay an durodamo nga dako nga bahin han kaagi in nahisurat ha akon iba nga mga lamina.",
                    "Ngan dinhe hine iginsurat ko an mga nahuna-huna han akon kalag, ngan damo nga baraan nga kasuratan an iginukit ha mga lamina nga tumbaga. Kay an akon kalag in nalilipay han mga baraan nga kasuratan, ngan an akon kaburut-on in nagtitirutimbang hito, ngan iginsurat adto para ha pag-aradman ngan kapulsanan han akon mga anak.",
                    "Kamatuoran, an akon kalag in nalilipay ha mga butang han Ginoo; ngan an akon kaburuton in padayon nga nagtitirutimbang han buhi nga mga butang nga akon nahikit-an ngan nahibatian.",
                    "Ngan nasugad, nga luyo han duro nga kabootan han Ginoo, ha pagpakita ha akon han iya darayawon ngan urusahon nga mga buruhaton, an akon kaburut-on in nakagsiring: O kamakaloluoy ko nga tigurang nga lalaki! Oo, ngan an akon kaburut-on in nagmamasubo tungod han akon unod; an akon kalag in nagmamabido tungod han akon mga karat-an.",
                    "Ako in ginpapalibotan, tungod han pagsulay ngan han mga sala nga madali makakapangalas ha akon.",
                    "Ngan kun karuyag ko maglipay, an akon kaburut-on in nangurudo tungod han akon mga sala; bisan kun sugad, maaram ako kun hin-o an akon gintapuran.",
                    "An akon Diyos in akon tambulig; ginbuligan niya ako han akon mga kakurian ha kamingawan; ngan iya ako ginbantayan ha bawbaw han haluag nga katubigan.",
                    "Ginpuno niya ako hin paghigugma, ngada han pagkaubos han akon unod.",
                    "lya ginpanggupong an akon mga kaaway, tubtub ngada han mangurog hira ha akon atubangan.",
                    "Kalipay, nabati niya an akon mga panginyupo ha oras, ngan gintagan niya ako hin hibaro pinaagi han mga bisyon ha gab-i.",
                    "Ngan ha oras ako in nagigin maisog ha tim-os nga pag-ampo ha atubangan niya; oo, ngan an akon tingog in ginpapaabot ko ha kahitas-an; ngan an mga anghel in linmusad pag-alagad ha akon.",
                    "Ngan ha mga pako han iya Espiritu gindara an akon lawas ha duro hin kahitaas nga bukid. Ngan an akon mga mata in nakakita hin darayawon nga mga bisyon, sugad man, bisan an duro hin kaurosahon para ha tawo; sanglit, ako an gindid-an pagsurat hadto.",
                    "O, pagkatapos ko mahikitan an sugad nga kaurosahon nga mga bisyon, kun an Ginoo ha iya pagpaubos ha anak han katawhan in bumisita ha tawo nga may dako nga pagkaluoy, kay ano nga an akon kaburut-on in nagtatangis ngan an akon kalag in nalangan dida han waray paglaum nga kahimtang han kabidoan, ngan an akon unod in naglalarang, nga an akon kusog in nanluya, tungod han akon pagkuri?",
                    "Ngan kay ano nga mauyon ako han mga sala, tungod han akon unod? Oo, kay ano nga tatagan ko hin dalan an pagsulay, nga an usa nga yawa nagkamayada lugar ha akon kasingkasing agud gubaon an kahimyang ngan pakurian an akon kalag? Kay ano nga ako nasisina tungod han akon kaaway?",
                    "Pagmata, kalag ko! Ayaw panluya ha mga sala. Maglipay ka, O kaburut-on ko, ngan ayaw paghatag hin lugar ha kaaway han akon kalag.",
                    "Ayaw na liwat kaurit tungod han akon mga kaaway. Ayaw panluyaha an akon mga kusog tungod han akon mga kakurian.",
                    "Maglipay ka, O akon kaburut-on, ngan pakimaluoy ngadto ha Ginoo, ngan magsiring: O Ginoo, akon ka pagdadayawon ha kadayonan; oo, ngan an akon kalag in malilipay ha imo, akon Diyos, ngan madig-on an akon katalwasan.",
                    "O Ginoo, mahimo ba nga tuboson mo an akon kalag? Mahimo ba nga talwason mo ako ha gawas nga mga pagtimangno han akon mga kaaway? Mahimo ba nga himoon nimo nga mangurog ako ha pagkita han sala?",
                    "Unta an mga purtahan han empiyerno in padayon nga masadhan ha atubangan ko, tungod kay an akon kaburut-on in mabidoon ngan an akon espiritu in mabinasulon! O Ginoo, mahimo nga dire mo sadhan an mga purtahan han imo kamatadong ha atubangan ko, agud ako maglakat ha dalan han habubo nga mahimyang nga kaupayan, ngan magpabilin ha patag nga dalan!",
                    "O Ginoo, mahimo ba nga palibotan mo ako han panapton han kamatadong! O Ginoo, mahimo ba nga ighimo mo ako hin dalan agud makapalagiw ha atubangan han akon mga kaaway! Mahimo ba nga himoon mo nga tadong an akon dalan! Mahimo ba nga dire ka magbutang hin bato nga kapapakdolan ha akon agianan — lugod in hawanan an akon agianan ha akon atubangan, ngan ayaw pag-ulangi an akon dalan, kundi an mga dalan han akon mga kaaway.",
                    "O Ginoo, ako in nagtapod ha imo, ngan ako in matapod ha imo ha kadayonan. Dire ako matapod ha butkon han lawas; kay maaram ako nga igsusumpa hira nga natapod han butkon han lawas. Oo, ngan sumpaon hiya nga natapod ha katawhan ngan ginhihimo nga lawas an iya butkon.",
                    "Oo, ngan maaram ako nga an Diyos in mahatag hin kahura ngadto han nangangaro. Oo, ngan an akon Diyos in maghahatag ha akon, kun mangaro hin dire nasupak ha kabatasanan; sanglit hahatas-on ko an akon tingog ngada ha imo; oo, ngan makikimaluoy ako ngadto ha imo, akon Diyos, an madig-on han akon kamatadong. Kamatuoran, an akon tingog in matipaigbaw ngadto ha imo ha kadayonan, akon bato ngan akon waray katapusan nga Diyos. Amen."
                ]
            },
            {
                "url": "https://www.lds.org/scriptures/bofm/2-ne/5?lang=eng&clang=war",
                "number": 5,
                "name": "Capitulo 5",
                "summary": [
                    "Iginbulag han mga Nephite an ira kalugaringon ha mga Lamanite, gintutuman nira an balaod ni Moises, ngan nagtindog hira hin templo."
                ],
                "verses": [
                    "Kamatuoran, ngan ine nahitabo nga ako, hi Nephi, in duro an pakimaluoy ha Ginoo nga akon Diyos, tungod han kasina han akon kabugtoan nga mga lalaki.",
                    "Kundi pamati, an ira kasina in nadugangan kontra ha akon, tubtub nga naghihingyap hira nga ako in patayon.",
                    "Oo, ngan hira in nagnginorotob kontra ha akon, nga nagsisiring: An aton manghud nga bugto in naghuhuna-huna hin magmangulo ha aton; ngan hi kita in nagkaada hin duro an pagsulay tungod ha iya; tungod hito, ngan yana aton hiya patayon, agud dire na kita makurian tungod han iya mga tugon. Kay dire, naton karuyag nga hiya in aton magin pangulo; kay ine in para ha aton, nga iya kamagurangan nga mga lalaki, an pagpangulo hine nga katawhan.",
                    "Yana waray ko igsurat dinhe hine nga mga lamina an ngatanan nga tugon nga ira ginngongorotob kontra ha akon. Kundi igo na nga akon igsiring, nga karuyag nira kuhaon an akon kinabuhi.",
                    "Ngan ine nahitabo nga an Ginoo in nagpahimatngon ha akon, nga ako, hi Nephi, in kinahanglan nga bumaya ha ira ngan magsingadto ha kamingawan, pati adton karuyag umopod ha akon.",
                    "Sanglit, ine nahitabo nga hi ako, hi Nephi, in igin-upod an akon pamilya, ngan sugad man hi Zoram ngan han iya pamilya, ngan hi Sam, an akon magurang ngan han iya pamilya, ngan hi Jakob ngan hi Jose, an akon manghud nga kabugtoan nga mga lalaki, ngan sugad man an akon mga bugto nga mga babaye, ngan an ngatanan nga naghihingyap nga umopod ha akon. Ngan an ngatanan nga naghihingyap nga sumunod ha akon amo adton natuod hin mga pahimatngon ngan han mga padayag han Diyos; tungod hine, hira in namamati han akon mga tugon.",
                    "Ngan amon gindara an amon mga tolda ngan bisan ano nga mga butang nga mahihimo para ha amon, nga kami in naglalakaton ha kamingawan ha sakob hin damo nga adlaw. Ngan kahuman namon maglalakaton hin pira kaadlaw gintukod namon an amon mga tolda.",
                    "Ngan ginhangyo han akon mga tawo nga tawagon namon an lugar ha ngaran nga Nephi; tungod hito, gintawag namon ito nga Nephi.",
                    "Ngan an ngatanan nga inupod ha akon in kinarawat nga tawagon an ira kalugaringon nga tawo ni Nephi.",
                    "Ngan amon gintuman an pagsunod han mga paghukom, an mga balaod, ngan mga kasugoanan han Ginoo ha ngatanan nga nahuna-huna, subay han balaod ni Moises.",
                    "Ngan an Ginoo in nakada ha amon; ngan kami in nagmainoswagon hin duro; kay nagtanom kami hin liso, ngan maka ani kami hin damo. Ngan nagtikang kami hin paghayopan hin magkaderodilain nga mga hayop.",
                    "Ngan ako, hi Nephi, in nagdara liwat han mga sinurat, nga igin-ukit dida han mga lamina nga tumbaga; sugad man an bola, o kompas, nga igin-andam para han akon amay pinaagi han kamot han Ginoo, subay han mga nakasurat.",
                    "Ngan ine nahitabo nga nagmainoswagon kami hin duro, kay dumamo kami ha tuna.",
                    "Ngan yana ako, hi Nephi, in kumuha han espada ni Laban, ngan subay han pagkahimo hito in naghimo hin damo nga espada, bangin ha ano man nga paagi an mga tawo nga gintatawag nga mga Lamanite in magsingada ha amon ngan kami in panmatayon; kay maaram ako han ira kasinahon ha akon ngan han akon mga anak ngan hadton gintatawag nga akon mga tawo.",
                    "Ngan gintutdoan ko an akon mga tawo nga maghimo hin mga balay, nga magtrabaho hin ngatanan nga klase hin kahoy, ngan hin puthaw, ngan hin tanso, ngan hin tumbaga, ngan hin asero, ngan hin bulawan, ngan hin salapi, ngan han marahalon nga mina nga duro hin kadamo.",
                    "Ngan ako, hi Nephi, in naghimo han templo; ngan ine in akon gintindog subay han pagkahimo han templo ni Solomon labot la nga ine in dire hinimo hin damo nga mga marahalon nga mga butang; kay ine in dire nahiaagian hine nga katunaan, tungod hito, ine in dire mahimo pareho han templo ni Solomon. Kundi an pagtindog in pareho han templo ni Solomon; ngan an pagkahimo hito in duro gud kamaupay.",
                    "Ngan ine nahitabo nga ako, hi Nephi, in gin-aghat an akon mga tawo nga magin madoroto, nga magtrabaho pinaagi han ira mga kamot.",
                    "Ngan ine nahitabo nga karuyag nira nga ako an ira magin hadi. Kundi ako, hi Nephi, in naghingyap nga dire hira magkamayada hin hadi; kundi, ginhimo ko para ha ira an subay han gahum nga aadi ha akon.",
                    "Ngan sigurado, an mga saad han Ginoo in natuman para ha akon kabugtoan nga mga lalaki, han iya igsiring hiunong ha ira, nga ako in magigin pangulo ngan magturutdo nira. Sanglit, ako an ira nagin pangulo ngan ira magturutdo, subay han mga kasugoanan han Ginoo, ngada han panahon nga hira in maghingyap nga kuhaon an akon kinabuhi.",
                    "Sanglit, natuman an mga saad han Ginoo nga iya iginsiring ha akon, hin pagkasiring: Kun dire hira manmamati han imo mga mando mahimumulag hira ha atubangan han Ginoo. Ngan kamatuoran, hira in nahibulag ha iya atubangan."
                ]
            },
            {
                "url": "https://www.lds.org/scriptures/bofm/2-ne/9?lang=eng&clang=war",
                "number": 9,
                "name": "Capitulo 9",
                "summary": [
                    "An mga Judiyo in titirokon ha ngatanan nga ira katunaan nga iginsaad — An Pagbayad han sala makakatalwas han tawo tikang ha Pakasala — An lawas han mga patay in magawas ha lubnganan, ngan an ira espiritu tikang ha empiyerno ngan paraiso — Hira in paghuhukman — An Pagbayad han sala nagtalwas tikang han pagkamatay, empiyerno, ha yawa, ngan waray katapusan nga kasakit — An magtadong in matatalwas ha ginhadian han Diyos — An mga patok han mga sala in igin-andam — An Usa nga Baraan ha Israel an bantay ha purtahan."
                ],
                "verses": [
                    "Ngan yana, mga hinigugma ko nga kabugtoan, ginbasa ko ine nga mga pulong para hibaroan niyo an hiunong han mga kauyonan han Ginoo nga iya gin kauyonan han bug-os nga sulod balay ni Israel —",
                    "Ngan hiya nagyakan ha mga Judiyo, pinaagi han baba han iya baraan nga mga propeta, tikang pa ha tinikangan, tikang ha usa nga katulinan ngadto ha sunod pa nga mga katulinan, ngada han pag-abot han takna nga hira in mahibalik ha tinuod nga simbahan ngan hugpo han Diyos; kun san-o in titirokon hira ha pagbalik ngadto han mga tuna nga ira sorondon, nga hira in matindog ha ngatanan nga mga tuna nga iginsaad.",
                    "Pamati, mga hinigugma ko nga kabugtoan, nagyayakan ako ha iyo hine nga mga pulong para kamo in malipay, ngan ihangad an iyo mga ulo hin kadayonan, tungod han mga bendisyon nga iginhatag han Ginoo nga Diyos ha iyo mga anak.",
                    "Tungod kay maaram ako nga damo ha iyo in nag-usisa hin maupay, para hibaroan an mga hitabo nga maabot; tungod hine maaram ako nga hibabaroan niyo nga an aton lawas in makakarag ngan mamatay; bisan pa man, ha aton mga lawas makikita naton an Diyos.",
                    "Oo, ngan maaram ako nga kamo maaram nga ha lawas hiya in magpapakita han mga aadto ha Jerusalem, nga aton gintikangan; tungod kay kaangayan nga matikang hiya ha ira; sanglit, ginpasiurog han bantugan nga Makagarahum nga hiya mismo an magpakatawo para magpasakop ha lawas han tawo, ngan mamamatay para han ngatanan nga tawo, para an ngatanan nga tawo in magpasakop ha iya.",
                    "Kay ha sugad nga an kamatayon in umabot ha ngatanan nga tawo, agud matuman an maloloy-on nga plano han bantugan nga Maghirimo, kinahanglan in magkamayada hin gahum han pagkabanhaw, ngan an pagkabanhaw in kinahanglan umabot ha katawhan tungod han pakasala; ngan an pakasala in umabot tungod ha pagsupak; ngan tungod kay an katawhan in nakasala hira in nahibulag ha atubangan han Ginoo.",
                    "Tungod hine, kinahanglan nga magin waray katapusan nga pagbayad han sala — ngan labot kun ine an magin waray katapusan nga pagbayad han sala an pagkadunot in dire makagpaliwan hin waray pagkadunot. Sanglit, an una nga paghukom nga umabot ha katawhan in kinahanglan nga magpabilin hin waray katapusan nga panahon. Kun sugad hine, ine nga lawas in kinahanglan malubong para madunot ngan maagnas ha iroy nga tuna, ngan dire na mabuhat hin otro.",
                    "O an kinaadman han Diyos, an iya kaluoy ngan grasya! Kay kamatuoran, kun an unod in dire bumuhat hin otro an aton espiritu in kinahanglan liwat nga magin sakop han anghel nga iginsikway tikang han iya nahimumutangan han Waray Katapusan nga Diyos, nga nagin yawa, para dire na bumuhat hin otro.",
                    "Ngan an aton espiritu in magigin puro-pareho ha iya, ngan kita in magigin yawa, mga anghel hin yawa, para masadhan ha kinamumutangan han Diyos, ngan mahibilin upod han amay han mga buwaon, ha kabidoan, sugad han iya kalugaringon; adton, hadto nga yawa nga naglisbot han aton syahan nga mga kag-anak, nga nagbalhin han iya kalugaringon pamayhon nga sugad han anghel han kalamragan, ngan gin-aghat an anak han katawhan pinaagi han tinago nga pagsarosarabot hin pagpatay ngan ngatanan nga klase hin tinago nga mga buruhaton ha kasisidman.",
                    "O kay kadako han kaupayan han aton Diyos, nga nag-andam han dalan agud kita makagawas han mahugot nga pagkakapot hine nga makaharadlok nga mananap; ngan liwat, ito nga mananap, amo an kamatayon ngan empiyerno, nga akon ngangaranan nga kamatayon han lawas, ngan sugad man an kamatayon han espiritu.",
                    "Ngan tungod han paagi han pagtalwas han akon Diyos, an Usa nga Baraan ha Israel, ine nga kamatayon, nga akon ginsisiring, nga temporaryo, in babanhawon an mga patay; kay an kamatayon amo an lubnganan.",
                    "Ngan ine nga kamatayon nga akon ginsisiring, nga amo an espirituwal nga kamatayon, in magtutubyan han mga patay; nga kun kamatayon espirituwal amo an empiyerno; sanglit an kamatayon ngan empiyerno pagagawson an mga patay, ngan an empiyerno in pagagawson an mga priso nga espiritu, ngan ha lubnganan in pagagawson an mga priso nga lawas, ngan an lawas ngan espiritu han tawo in igbabalik ha tagsa-tagsa; ngan ine in tungod han gahum hapagkabanhaw han Usa nga Baraan ha Israel.",
                    "O kadarayawon han plano han aton Diyos! Kay ha iba nga butang, an paraiso han Diyos in magtutubyan han mga espiritu han mga magtadong, ngan an lubnganan in magtutubyan han mga lawas han mga magtadong; ngan an espiritu ngan lawas mababalik liwat ha iya kalugaringon, ngan an ngatanan nga tawo in dire madudunot, ngan waray kamatayon, ngan hira in buhi nga mga kalag, nga may hingpit nga kaaram sugad ha aton ha unod, labot la kay an aton kaaram in hingpit.",
                    "Sanglit, kita in magkakaada hin hingpit nga kinaadman han aton ngatanan mga sala, ngan an aton kamahugaw, ngan an aton kawaray panapton; ngan an mga magtadong in magkakaada hin hingpit nga kaaram han ira kalipayan, nga an ira kamagtadong, in pagbabadoan hin waray dum-it, sugad man, bisan an panapton han kamatadong.",
                    "Ngan ine nahitabo kun an ngatanan nga tawo in matatalwas tikang han iya una nga kamatayon ngada han hiya mabuhi, sugad nga hiya in nagin waray kamatayon, hira in ginkikinahanglan nga umatubang han paghukom nga lingkuranan han Usa nga Baraan ha Israel; ngan an paghukom in maabot, nga hira in paghuhukman subay han sagrado nga paghukom han Diyos.",
                    "Ngan sigurado, samtang nga nabubuhi an Ginoo, tungod kay an Ginoo nga Diyos, an nagyayakan hine, ngan ine in iya waray katapusan nga pulong, nga dire mawawara, nga hira nga magtadong in padayon nga magtadong, ngan hira nga mahugaw in padayon nga mahugaw; tungod hine, hira nga mahugaw in amo an mga yawa ngan iya mga anghel; ngan hira mahingangadto han waray katapusan nga kalayo; nga iginandam para ha ira, ngan an ira kasakitan in pareho hin nabiaw nga kalayo nga asupre, ngan an laga in nagtitipaigbaw hasta ha kadayonan.",
                    "O an kaupayan ngan han hustisya han aton Diyos! Mahitungod kay gintutuman niya an iya mga saad, nga iya ginluluwas tikang ha iya baba, ngan an iya balaod in kinahanglan matuman.",
                    "Pero, kamatuoran, an magtadong, an mga baraan han Usa nga Baraan ha Israel, hira nga natuod han Usa nga Baraan ha Israel, hira nga umilob han pagpasakit han kalibutan, ngan ginbali-waray han kaawod hine, in makakasulod han ginhadian han Diyos, nga igin-andam para ha ira tikang pa ha tinikangan han kalibutan, ngan an ira kalipay in mabubug-os ha kadayonan.",
                    "O kadako han kaluoy han aton Diyos, an Usa nga Baraan ha Israel! Kay iya igingawas an iya mga baraan tikang han makaharadlok nga mananap an yawa, ngan an kamatayon, ngan an empiyerno, ngan an nabiaw nga kalayo ngan asupre, ngan an waray katapusan nga pagantos.",
                    "O kadako han kabaraan han aton Diyos! Tungod kay nahibabaroan niya an ngatanan nga mga butang, ngan waray bisan ano nga butang nga dire niya hinbabaroan.",
                    "Ngan hiya in kumanhi ha kalibutan agud magtalwas han tawo kun hira in mamamati han iya tingog; kay kamatuoran hiya in nag-antos han kasakit han ngatanan nga mga tawo; Sugad man, an kasakit han ngatanan nga buhi nga hinimo, bisan mga lalaki, mga babaye, ngan mga anak nga kaapi han pamilya ni Adan.",
                    "Ngan hiya in nag-antos agud an pagkabanhaw han ngatanan nga tawo in matuman, nga hira ngatanan tumukdaw ha atubangan niya dida han bantugan ngan paghukom ha urhi nga adlaw.",
                    "Ngan nagsugo hiya nga an ngatanan nga tawo in kinahanglan magbasul, ngan mabunyagan ha iya ngaran, nga may hingpit nga pagtuo han Usa nga Baraan ha Israel, kun dire hira in dire matatalwas ha ginhadian han Diyos.",
                    "Kay kun hira in dire magbasul ngan magtuo han iya ngaran, ngan mabunyagan ha iya ngaran, ngan mag-antos ngada ha katapusan, hira in paghuhukman hin sirot; kay an Ginoo nga Diyos, an Usa nga Baraan ha Israel, an nagyakan hine.",
                    "Tungod hine, hiya in naghatag hin balaod; ngan kun waray balaod nga iginhatag waray sirot; kun waray sirot waray paghukom; kun waray paghukom an kaluoy ha Usa nga Baraan ha Israel in magaangkon ha ira, tungod han pagbayad han sala; tungod kay hira in gintalwas han iya gahum.",
                    "Kay an pagbayad han sala in nakabaton han inaaro han iya hustisya hadton waray mga balaod nga iginhatag ha ira, nga hira in igintalwas hadton mga makaharadlok nga mananap, kamatayon ngan empiyerno, ngan han yawa, ngan han nabiaw nga kalayo ngan asupre, nga waray katapusan nga kasubo; ngan hira in iginbalik ha Diyos nga naghatag ha ira hin ginhawa, nga amo an Usa nga Baraan ha Israel.",
                    "Pero kairo hadton mga natagan han mga balaod, sugad man, hadton mayada han ngatanan nga kasugoanan han Diyos, pareho ha aton, nga nagtalapas hito, ngan ginkaragan an mga panahon ha iya pagproyba, tungod kay makangingirhat ha iya himumutangan!",
                    "O adton malimbong nga plano hadton usa nga yawa! O an kawaray gamit, ngan kamaluya, ngan kalurongan han mga tawo! Kun hira in may kinaadman ginhuhuna-huna nira nga hira in duro hin kamaaram, ngan dire hira nanmamati hadton mga sagdon han Diyos, tungod kay ira iginbabali-waray ito, ha pagkasabot nira nga maaram hira ha ira kalugaringon, tungod hine, an ira kinaadman in kalurongan, ngan dire ine hira makakagpulos. Ngan hira in mamamatay.",
                    "Pero an pagigin makinaadmanon in maupay kun hira manmamati hadton mga sagdon han Diyos.",
                    "Pero kairo hadton mga riko, nga riko hadton mga butang ha kalibutan. Tungod kay hira in riko gintatamay nira an mga kablas, ngan ginpapakaraot an mapainobsanon, ngan an ira panuyo in aadto hit ira karikohan; tungod hine, an ira karikohan asya an ira diyos. Ngan kamatuoran, an ira karikohan in mawawara kaupod ha ira.",
                    "Ngan kairo hadton mga bungol nga dire karuyag manmati; kay hira mamamatay.",
                    "Kairo hadton mga buta, nga dire karuyag makakita; kay hira in mamamatay liwat.",
                    "Kairo hadton matig-a an kaburut-on, tungod kay an kaaram han ira karat-an nga binuhatan in magdadaut ha ira ha urhi nga adlaw.",
                    "Kairo hadton mga buwaon, tungod kay hira in ilalabog ha empiyerno.",
                    "Kairo hadton nanmamatay hin tawo nga nagpapatay hin tinuyo, tungod kay hira in mamamatay.",
                    "Kairo hadton nakiki paghilawas, kay hira in ilalabog ngadto ha empiyerno.",
                    "Oo, ngan kairo hadton nagaampo han mga rebulto, tungod kay an yawa han mga yawa in nalilipay ha ira.",
                    "Ngan, ha kadali nga pagyakan, kairo hadton ngatanan nga namamatay ha ira mga sala; tungod kay hira in mabalik ha Diyos, ngan makita han iya nawong, ngan magpapabilin han ira mga sala.",
                    "O, mga hinigugma ko nga kabugtoan, hinumdumi niyo an makaharadlok nga pagsupak ha Baraan nga Diyos, ngan sugad man an makaharadlok nga pag-aghat hin pagsulay han usa nga malimbonganon. Hinumdumi, nga an pagigin lawasnon nga panhuna-huna amo an kamatayon, ngan an pagigin espirituwal nga panhuna-huna amo kinabuhi nga waray katapusan.",
                    "O, mga hinigugma ko nga kabugtoan, manmati kamo han akon mga tugon. Hinumdumi niyo an dire matutupngan nga Usa nga Baraan ha Israel. Ayaw kamo pakasiring nga ako in nagyayakan hin mabug-at nga mga pulong kontra ha iyo; tungod kay kun iyo bubuhaton, kamo in magpapakaraot kontra han kamatuoran; kay nagyakan ako han mga tugon han iyo Maghirimo. Maaram ako nga an mga tugon han kamatuoran in mabug-at kontra han ngatanan nga mga maghugaw; pero an magtadong in waray kahadlok, kay hira in nahigugma han kamatuoran ngan dire nangungurog.",
                    "O kun sugad, mga hinigugma ko nga kabugtoan, dangop ngadto ha Ginoo, adton Usa nga Baraan. Hinumdumi nga an iya mga dalan in matadong. Kamatuoran, an dalan para ha katawhan in haligot, pero suok ha iya atubangan, nga an bantay ha purtahan amo an Usa nga Baraan ha Israel; nga waray hiya suruguon didto; ngan waray na iba nga dalan labot la pinaagi ha purtahan; kay dire hiya malilimbongan, kay an Ginoo nga Diyos in amo an iya ngaran.",
                    "Kun hin-o man an magtotoktok, hiya in aabrehan; ngan an masinabuton, ngan adton dagku an kaaram, ngan adton mga rikohanon, nga nagpapahataas dara han ira kaaram, an ira kamasinabuton, ngan han ira karikohan — oo, hira adton iya nasisinahan; labot la kun ira ibanan ine nga mga butang, ngan himoon an ira mga kalugaringon nga magpapaubos ha atubangan han Diyos, ngan lumusad hin halarom nga pagpaubos, dire niya hira aabrehan.",
                    "Pero an mga butang han dako an kaaram ngan masinabuton in igtatago ha ira kadayonan — ngan liwat, adton kalipay nga gin-andam ngadto han mga baraan.",
                    "O, mga hinigugma ko nga kabugtoan, hinumdumi niyo an akon mga tugon. Pamati, ginlubas an akon panapton, ngan igin yab-yab ko ine ha iyo atubangan; nag-aampo ako ha Diyos han akon katalwasan nga makita ako niya han iya masinop nga mata; sanglit, hibabaroan niyo ha urhi nga adlaw, kun diin an ngatanan nga tawo in paghuhukman subay ha ira mga binuhat, nga an Diyos han Israel in nagpapamatuod nga ipinadpad ko an iyo karat-an tikang han akon kalag, nga ako in tumukdaw nga malamrag ha atubangan niya, ngan ako in malimpiyohan han iyo dugo.",
                    "O, mga hinigugma ko nga kabugtoan, baya tikang han iyo mga sala; tak-taka an gapos niya nga nakahigot ha iyo hin dagmit; dumaop ha Diyos nga amo an madig-on nga pondasyon han iyo katalwasan.",
                    "Ig-andam an iyo mga kalag han mahimayaon nga panahon hin hustisya ine ighahatag ngadto han matadong, bisan an urhi nga adlaw han paghukom, nga dire kita manluya ha kahadlok; nga dire niyo hinumduman an iyo mga sala ha kabug-osan, ngan kamo in mapiritan magsinggit: Baraan, baraan an imo paghukom, O Ginoo nga Diyos nga Makagarahum — pero maaram ako han akon sala; ginsupak ko an imo mga balaod, ngan an akon pagsupak in akon la; ngan an yawa in nagkuha ha akon, nga ako in tubong han iya makaharadlok nga kakurian.",
                    "Pero pagsumat, akon kabugtoan, dire ba kinahanglan nga pukawon ko kamo hine nga makangingirhat nga kamatuoran han hine nga mga nahuna-huna? Pakukurian ko ba an iyo mga kalag kun an iyo ginhuhuna-huna in malimpiyo? Hi ako ba in magigin tangkod ha iyo subay han kamalamrag han kamatuoran kun kamo in talwas tikang han sala?",
                    "Kamatuoran, kun kamo in mga baraan, magyayakan ako ha iyo mahitungod hin pagkabaraan; pero kay kamo in dire baraan, ngan gintatagad niyo ako nga magturutdo, kaangayan nga magtutdo ako ha iyo han hingangadtoan han mga sala.",
                    "Sigurado, an akon kalag in nangangalas han mga sala, an akon kaburut-on in nalilipay han kaupayan; ngan akon dadayawon an baraan, nga ngaran han akon Diyos.",
                    "Pakadi, akon kabugtoan, kada usa nga inuuhaw, humarani kamo ha tubig; ngan hiya nga waray kuwarta, pakadi panmalit ngan kumaon; ngan liwat, pakadi panmalit hin bino ngan gatas hin waray kuwarta ngan presyo.",
                    "Sanglit, ayaw paggasto han kuwarta hin waray pulos, o pagbuhat hin waray kapulsanan. Pamati ha akon hin maupay, ngan hinumdumi an mga tugon nga akon iginyakan; dumaop ngadto han Usa nga Baraan ha Israel, magpiyesta hadton dire namamatay; ngan dire nadudunot, himoa an imo kalag nga maglipay hadton katambukan.",
                    "Pamati, mga hinigugma ko nga kabugtoan, hinumdumi an mga tugon han imo Diyos; padayon nga magampo ha iya ha oras ngan maghatag hin pasalamat ngadto han iya baraan nga ngaran ha gab-i. Lipaya an iyo mga kaburut-on.",
                    "Huna-hunaa hin kadako han mga kauyonan han Ginoo, kun paonan-o hin kamahinungdanon an iya paglusad ngada han anak han katawhan; ngan tungod han kamahinungdanon, an iya grasya ngan kaluoy, hiya in nagsaad ha aton nga an aton tulin in dire ngatanan mapupuo, subay ha lawas, kundi iya hira pananalipdan; ngan ha tiarabot nga katulinan hira in magigin magtadong nga sanga han sulod balay ni Israel.",
                    "Ngan yana, akon kabugtoan ko, magyayakan pa ako ha iyo hin damo; pero pagkabuwas igsusumat ko ha iyo an nahisasalin han akon mga tugon. Amen."
                ]
            },
            {
                "url": "https://www.lds.org/scriptures/bofm/2-ne/29?lang=eng&clang=war",
                "number": 29,
                "name": "Capitulo 29",
                "summary": [
                    "Damo nga mga Gentil in dire makarawat han Libro ni Mormon — Hira in masiring, nag dire na namon kinahanglan an Biblia — An Ginoo in nagyayakan ngadto hin damo nga nasud — Iya pahuhukman an katawhan subay han mga libro nga mahisusurat."
                ],
                "verses": [
                    "Pero makabirido, magkakamayada hin damo — hadto nga urhi nga adlaw nga kun ako in magtikang magbuhat hin urusahon nga butang ha tagsa-tagsa ha ira, nga akon hinunumduman an akon mga kauyonan ngadto han anak han katawhan, agud akon maiandam an akon kamot atro ha ikaduha nga higayon nga mabawi ko an akon mga tawo, nga kaparte han sulod balay ni Israel;",
                    "Ngan liwat, nga mahinumduman ko an mga panaad nga ginhimo ko ha imo, Nephi, ngan ngadto liwat han imo amay, ngan hinunumduman ko an imo tulin; ngan an mga tugon han imo tulin in nagtitikang han akon baba ngadto han imo tulin; ngan an akon mga tugon in malatos ngadto han katubtuban han kalibutan, agud magin susbaranan hadton akon mga tawo, nga kaparte han sulod balay ni Israel;",
                    "Ngan tungod kay an akon mga tugon in malatos — damo nga mga Gentil in masiring: Biblia! Biblia! Mayada na kami Biblia, ngan dire na magkakaada pa hin Biblia.",
                    "Pero ine an siring han Ginoo nga Diyos: O mga lurong, hira in magkakamayada Biblia; ngan ito in matikang han mga Judiyo, an akon kadaan nga katawhan nga ginkauyonan. Ngan ano an pagpapasalamat nira han mga Judiyo han Biblia nga ira nakarawat tikang ha ira? Oo, ngan ano an karuyag sidngon han mga Gentil? Nahinunumduman ba nira an mga kakurian, an kaguol, ngan an kasakit han mga Judiyo, nga an ira pagkamaduroto para ha akon, ha pagdara han katalwasan ngadto han mga Gentil?",
                    "O mga Gentil, nahinunumduman ba niyo an mga Judiyo, an akon kadaan nga ginkauyonan nga katawhan? Dire; kundi iyo hira iginsumpa, ngan ginkauritan, ngan naghingyap nga dire hira mabawi. Pero kundi, akon igbabalik ine ngatanan nga mga hitabo ha iyo mga ulo; kay ako nga Ginoo in waray mahingalimot han akon mga tawo.",
                    "Lurong, an nasiring: Biblia, Biblia, mayada na ka kami Biblia, ngan dire na namon kinahanglan pa in iba nga Biblia. Nagkamayada ba kamo Biblia labot la ha pinaagi han mga Judiyo?",
                    "Dire ba kamo maaram nga mayada damo nga nasud labot la han usa? Dire ba kamo maaram nga ako, an Ginoo nga iyo Diyos, in naghimo han ngatanan nga tawo, ngan akon nahinunumduman adton aadto han mga isla ha kadagatan; nga ako an namumuno ha igbaw han kalangitan ngan ha ubos han katuna-an; ngan akon gindadara an akon mga tugon ngadto han anak han katawhan, sugad man, bisan ngadto ha ngatanan nga mga nasud dinhe ha kalibutan?",
                    "Tungod hine nagngongorotob ba kamo, tungod kay kamo in nakakarawat hin dugang nga akon mga tugon? Dire ba kamo maaram nga an pagpamatuod han duha nga nasud in testigos nga ako an Diyos, nga nahinumduman ko an uusa nga nasud sugad han iba? Sanglit, nagyayakan ako hin pareho nga mga tugon ngadto han usa nga nasud pareho han iba. Ngan kun an duha nga nasud in magkausa pagpamatuod kinahanglan liwat an duha nga nasud in magkausa pagpamatuod.",
                    "Ngan akon ine binubuhat agud ipakita ko ha kadam-an nga ako in amo la gihapon kakulop, yana, ngan ha kadayonan; ngan iginyakan ko an akon mga tugon subay han akon kaburut-on. Ngan mahitungod kay ako in nagyakan hin usa nga tugon dire buot sidngon nga dire na ako magyayakan hin otro; kay an akon buruhaton in dire pa tapos; ngan dire pa tubtub ngada han katapusan han katawhan, bisan ha tinikangan ngan ha kadayonan.",
                    "Sanglit, tungod kay mayada kamo Biblia, dire kamo maghuna-huna nga aadto na an ngatanan han akon mga tugon; say panga dire kinahanglan nga kamo maghuna-huna nga waray na ako magpadugang hin pagpasurat.",
                    "Kay ginsugo ko an ngatanan nga tawo, magin ha sinirangan ngan katundan, ngan ha amihanan, ngan ha habagatan, ngan ha mga isla ha kadagatan, nga ira igsurat an mga tugon nga akon igyayakan ha ira; kay subay ha libro nga mahisusurat paghuhukman ko an kalibutan, kada tawo subay han ira mga binuhat, ngan subay liwat hadto nga nahisurat.",
                    "Kay kamatuoran, magyayakan ako ngadto ha mga Judiyo nga ira ine igsusurat; ngan magyayakan liwat ako ngadto han mga Nephite ngan ira ine igsusurat; ngan magyagakan liwat ako ngadto ha iba nga mga tribu nga kaapi han sulod balay ni Israel, nga akon gindara pahirayo, hito ngan ira igsusurat ito; ngan magyayakan liwat ako ngadto han ngatanan nga nasud han kalibutan ngan ira igsusurat ito.",
                    "Ngan ine nahitabo nga an mga Judiyo in magkakaada han mga tugon han mga Nephite, ngan an mga Nephite in magkakaada han mga tugon han mga Judiyo; ngan an mga Judiyo ngan mga Nephite in magkakaada han mga tugon han nawara nga mga tribu ni Israel; ngan an mga nawara nga tribu han Israel in magkakaada han mga tugon han mga Nephite ngan mga Judiyo.",
                    "Ngan ine nahitabo nga an akon mga tawo, nga kaapi han sulod balay ni Israel, in titirokon pag-oli ngadto han mga tuna nga ira gintatag-iya; ngan an akon tugon in titirokon nga magin usa. Ngan akon igpapakita hadton nakikipag-away han akon tugon ngan kontra han akon tawo, nga kaapi han sulod balay ni Israel, nga ako an Diyos, ngan ako in nakipagka-uyon kan Abraham, nga akon mahihinumduman an iya tulin ha kadayonan."
                ]
            },
            {
                "url": "https://www.lds.org/scriptures/bofm/2-ne/31?lang=eng&clang=war",
                "number": 31,
                "name": "Capitulo 31",
                "summary": [
                    "Nagyakan hi Nephi kun kay ano nga hi Cristo in binunyagan — Kinahanglan an tawo magsunod kan Cristo, magpabunyag, kumarawat han Espiritu Santo, ngan mag-antos ngada han katapusan agud matalwas — An pagbasul ngan pagbunyag amo an purtahan ha suok ngan haligot nga dalan — Waray katapusan nga kinabuhi in maabot han ngatanan nga nagsunod han kasugoanan kahuman han pagbunyag."
                ],
                "verses": [
                    "Ngan yana, ako, hi Nephi, in ginhuman ko an akon panagna para ha iyo, mga hinigugma ko nga kabugtoan. Ngan dire ko maisusurat kundi an gutiay la nga mga hitabo, adton mahinanabo la hin sigurado, in akon igsusurat labot la hin gutiay nga mga tugon nga ginyakan han akon bugto nga hi Jakob.",
                    "Sanglit, an mga pulong nga akon iginsurat in igo la para ha akon, labot la hin dire damo nga mga tugon nga akon igyayakan mahitungod han doktrina ni Cristo; sanglit, nagyayakan ako ha iyo hin dayag, subay han kadayag han akon panagna.",
                    "Kay an akon kalag in nalilipay han kadayag; kay hine nga paagi an Ginoo nga Diyos in nagbubuhat han iya buruhaton ngadto han anak han katawhan. Kay an Ginoo nga Diyos in naghahatag hin kalamrag nga mahisabotan; kay nagyayakan hiya ngadto han tawo subay han ira yinaknan, agud mahisabotan.",
                    "Sanglit, karuyag ko nga iyo hinumduman an akon iginyakan ha iyo mahitungod hadton propeta nga iginpakita ha akon han Ginoo, nga angay magbunyag han Kordero han Diyos, nga magkukuha han sala han kalibutan.",
                    "Ngan yana, kun an Kordero han Diyos, nga usa nga baraan, in kinahanglan mabunyagan ha tubig, agud matuman an ngatanan nga mga kasugoanan, O, hi kita pa ba nga dire baraan in kinahanglan mabunyagan liwat, ngan liwat, bisan pinaagi ha tubig!",
                    "Ngan yana, nagpapakiana ako ha iyo, mga hinigugma ko nga kabugtoan, ha ano nga paagi nga an Kordero han Diyos in nagtuman han ngatanan nga mga kasugoanan pinaagi han pagbunyag ha tubig?",
                    "Dire ba kamo maaram nga hiya in baraan? Pero ha luyo han iya pagigin baraan, iginpakita niya ha anak han katawhan, subay ha lawas hiya in nagpaubos ha iya kalugaringon ha atubangan han Amay, ngan iginpakita ha Amay nga hiya in magigin masinugtanon han pagsunod han iya mga kasugoanan.",
                    "Tungod hine, kahuman nga hiya mabunyagan ha tubig an Espiritu Santo in lumusad ngada ha iya ha porma hin usa nga sarapati.",
                    "Ngan nasugad, nga iginpakita han anak han katawhan an kasuok han dalan, ngan an kahaligot han purtahan nga ira susudlan, hiya in naghatag hin susbaranan ha ira atubangan.",
                    "Ngan hiya in nagsiring ngadto han anak han katawhan: Sumunod kamo ha akon. Sanglit, akon hinigugma nga kabugtoan, masusunod ba naton hi Jesus labot la kun dire kita magsunod han mga kasugoanan han Amay?",
                    "Ngan an Amay in nagsiring: Magbasul kamo, magbasul kamo, ngan magpabunyag ha ngaran han akon Higugmaon nga Anak.",
                    "Ngan liwat, an tingog han Anak in nahibatian ko, nga nasiring: Hiya nga nabunyagan ha akon ngaran, hiya in pagtatagan han akon Amay han Espiritu Santo, pareho ha akon; sanglit, sumunod kamo ha akon, ngan buhata an mga hitabo nga iyo nakita nga akon ginbuhat.",
                    "Sanglit, akon hinigugma nga kabugtoan, maaram ako nga kun magsunod kamo han Anak, nga may tim-os nga panuyo ha kasingkasing, ngan waray kasalinkapaw ngan waray paglimbong ha atubangan han Diyos, nga may tinuod nga panuyo, nagbabasul han mga sala, nagpapamatuod ha Amay nga kamo in nakaandam dad-on an ngaran ni Cristo, pinaagi han pagpabunyag — ngan liwat, pinaagi han pagsunod han Ginoo nga Manluluwas didto ha tubig, subay han iya mga mando, kamatuoran, iyo makakarawat an Espiritu Santo; ngan liwat, katapos maabot an pagbunyag ha kalayo ngan Espiritu Santo; ngan kamo in makakagyakan han yinaknan han mga anghel, ngan mag-guliat hin pagdayaw han Usa nga Baraan ha Israel.",
                    "Pero, pamati, akon hinigugma nga kabugtoan, ha hine umabot an tingog han Anak ha akon, nga nagsisiring: Katapos niyo magbasul han iyo mga sala, ngan magpamatuod ngadto han Amay nga kamo in karuyag magsunod han akon mga kasugoanan, pinaagi han pagbunyag ha tubig, ngan nakarawat an pagbunyag ha kalayo ngan Espiritu Santo, ngan makagyakan hin bag-o nga pinulungan, ngan liwat, bisan an pinulungan han mga anghel, nga kahuman hine igwaray bali ako, mauroupay pa kun waray niyo ako nakilala.",
                    "Ngan nahibatian ko an tingog han Amay, nga nagsisiring: Oo, ngan an mga tugon han akon Hinigugma in matuod ngan matinumanon. Hiya nga nag-antos ngada ha katapusan, hiya in matatalwas.",
                    "Ngan yana, akon hinigugma nga kabugtoan, maaram ako nga labot la kun an tawo in mag-antos ngada ha katapusan, han pagsunod han susbaranan han Anak han buhi nga Diyos, dire hiya matatalwas.",
                    "Sanglit, buhata an mga hitabo nga akon iginsumat ha iyo nga akon nahikit-an nga ginbuhat han imo Ginoo ngan Manurubos; ngan tungod hine nga panuyo iya iginpakita ha akon, nga mahibaro kamo han purtahan nga iyo susudlan. Kay an purtahan nga iyo susudlan in amo an pagbasul ngan pagbunyag pinaagi ha tubig; ngan katapos maabot an pagpasaylo han iyo mga sala pinaagi han kalayo ngan Espiritu Santo.",
                    "Ngan pagkatapos kamo in aada na ha suok ngan haligot nga dalan tipakadto han kinabuhi nga waray katapusan; oo, ngan nakasulod na kamo han purtahan; iyo na nabuhat an subay han mga kasugoanan han Amay ngan han Anak; nakarawat na niyo an Espiritu Santo, nga nagpapamatuod han Amay ngan Anak, ngada han katuman han mga saad nga iya ginhimo, nga kun kamo in sumulod ha hine nga paagi iyo ine makakarawat.",
                    "Ngan yana, akon hinigugma nga kabugtoan, katapos nga kamo in mahingadto hine nga suok ngan haligot nga dalan, magpapakiana ako kun an ngatanan in nabuhat na? Hipausa, nasiring ako ha iyo, nga Dire pa; tungod kay waray pa kamo pakaharani labot la han mga tugon ni Cristo nga mayada dire mababantad nga pagtuo ha iya, ngan naglalaum hin tim-os han mga kaluoy niya nga may kagamhanan hin pagtalwas.",
                    "Sanglit, kinahanglan kita nga magpadayon hin paglakat nga waray pagkabalhin kan Cristo, nga mayada hingpit nga kalamrag ngan paglaum, ngan paghigugma han Diyos ngan ngatanan nga tawo. Tungod hine, kun kamo in magpadayon, ngan magpiyesta han mga tugon ni Cristo, ngan mag-antos ngada ha katapusan, kamatuoran, ine an iginyakan han Amay: Kamo in magkakaada hin kinabuhi nga waray katapusan.",
                    "Ngan yana, pamati, akon hinigugma nga kabugtoan, amo ine an dalan; ngan waray iba nga dalan ngan ngaran nga iginhatag ha ilarum han langit para an katawhan in maialwas ha ginhadian han Diyos. Ngan yana, pamati, amo ine an doktrina ni Cristo, ngan amo la an tinuod nga doktrina han Amay, ngan han Anak, ngan han Espiritu Santo, nga uusa nga Diyos, nga waray katapusan. Amen."
                ]
            },
            {
                "url": "https://www.lds.org/scriptures/bofm/2-ne/32?lang=eng&clang=war",
                "number": 32,
                "name": "Capitulo 32",
                "summary": [
                    "An mga anghel in nagyayakan pinaagi han gahum han Espiritu Santo — An mga tawo in kinahanglan mangadi ngan makakuha hin kinaadman para ha ira pinaagi han Espiritu Santo."
                ],
                "verses": [
                    "Ngan yana, pamati, akon hinigugma nga kabugtoan, ha akon pag-bana-bana iyo gintirutimbang ha iyo mga abilidad hiunong han iyo bubuhaton katapos makasulod kamo han dalan. Pero, kundi, kay ano nga iyo ine gintitirutimbang nga mga nahuna-huna ha iyo mga abilidad?",
                    "Dire ba niyo nahinunumduman nga akon iginsumat ha iyo nga katapos niyo makarawat an Espiritu Santo makakagyakan kamo han pinulungan han mga anghel? Ngan yana, paonan-o kamo makagyakan han pinulungan han mga anghel labot la kun ito in tikang han Espiritu Santo?",
                    "An mga anghel in nagyayakan pinaagi han gahum han Espiritu Santo; sanglit, nagyayakan hira han mga tugon ni Cristo. Sanglit, nasiring ako ha iyo, magpiyesta kamo han mga tugon ni Cristo; kay kamatuoran, an mga tugon ni Cristo in magsusumat ha iyo han ngatanan nga mga hitabo nga iyo angay bubuhaton.",
                    "Tungod hine, ngan yana kahuman ko igyakan ine nga mga tugon, kun dire niyo mahisabotan, ine, tungod kay dire kamo naaro, ngan natuktok; tungod hine, dire kamo nadadara ha kalamragan, kundi kinahanglan nga mamatay ha kasisidman.",
                    "Kay ungod, nagsisiring liwat ako nga kun kamo in sumulod han dalan, ngan kumarawat han Espiritu Santo, igpapakita ha iyo an ngatanan nga mga hitabo nga angay niyo buhaton.",
                    "Kamatuoran, ine an doktrina ni Cristo, nga waray na doktrina nga ighahatag tubtub ngada han iya pagpakita ha iyo dida ha iya unod. Ngan kun magpakita hiya ngada ha iyo ha unod, an mga pulong nga iya igyayakan ha iyo in iyo bubuhaton.",
                    "Ngan yana ako, hi Nephi, dire magyayakan hin madamo; an espiritu in nagpupugong ha akon pagyakan, ngan ginbayaan ako agud magmasolob-on dara han kawaray pagtuo, ngan han pagkamakasasala, pagka-ignorante, kamatig-a han ulo han mga tawo; kay dire hira nagbibiling hin kaaram, o mahisabotan an dako nga kaaram, bisan kun ginhahatag ha ira hin malinaw, magin malinaw sugad hin usa nga panagna.",
                    "Ngan yana, akon hinigugma nga kabugtoan, ha pagkasabot ko iyo pa gintitirutimbang ha iyo mga kaburut-on; ngan nabibido ako nga kinahanglan ako magyakan ha iyo hine nga nahuna-huna. Mahitungod kay kun kamo in nanmamati han Espiritu nga nagtututdo han tawo nga mangadi, mahihibaro kamo nga kinahanglan gud kamo nga mangadi; tungod kay an maraot nga espiritu dire nagtututdo han tawo nga mangadi, kundi nagtutdo ha iya nga dire gud hiya mangadi.",
                    "Pero kundi, nagsiring ako ha iyo nga kamo in pirme mangadi, ngan dire manluya; ngan dire angay kamo magbuhat hin bisan ano nga buruhaton ngadto ha Ginoo kun dire anay mangadi ngadto han Amay ha ngaran ni Cristo, ngan iya pabaraanon an pagbuhat ngadto ha iya, nga an iyo ginbuhat in para han kaupayan han iyo mga kalag."
                ]
            },
            {
                "url": "https://www.lds.org/scriptures/bofm/2-ne/33?lang=eng&clang=war",
                "number": 33,
                "name": "Capitulo 33",
                "summary": [
                    "An kan Nephi mga pulong in matuod — Nagpapamatuod ine kan Cristo — Adton natuod kan Cristo in matuod han mga pulong ni Nephi — Ine matukdaw sugad nga testigos dida ha hukmanan nga lingkuranan."
                ],
                "verses": [
                    "Ngan yana, ako, hi Nephi, in dire makakagsurat han ngatanan nga nahuna-huna nga igintutdo ngadto han akon mga tawo; kay ako dire maupay magsurat, pareho hin pagyakan; kay kun an tawo in nagyayakan pinaagi han gahum han Espiritu Santo an gahum han Espiritu Santo in nagdadara hito ngadto han mga kaburut-on han anak han katawhan.",
                    "Pero kamatuoran, damo an nagpapatig-a han ira kasingkasing kontra han Baraan nga Espiritu, nga ine in waray lugar ha ira; sanglit, ira ginibanan an damo nga mga nahuna-huna nga iginsurat ngan gintagad nira sugad han nahuna-huna mga waray kapulsanan.",
                    "Pero ako, hi Nephi, in nagsurat hadton akon nahisurat, ngan akon gintagad ine nga may dako nga kapulsanan, labi na gud ngadto han akun tawo. Kay padayon nga ako nangangadi para ha ira ha oras, ngan an akon luha in nakahulos han akon ulonan kun gab-i, tungod ha ira; ngan ako in nanginginyupo ngadto han akon Diyos nga may pagtuo, ngan maaram ako nga pamamatian niya an akon pangaraba.",
                    "Ngan maaram ako nga igpapahinungod han Ginoo nga Diyos an akon mga pagampo para ha kapulsanan han akon mga tawo. Ngan an mga tugon nga akon isinurat ha kaluyahan in pakukusgon para ha ira; tungod kay ine in mag-aaghat ha ira nga magbuhat hin maupay; naipapahibaro ngadto ha ira an ira mga amay ha katulinan; ngan nagyayakan mahitungod kan Jesus, ngan nag-aaghat ha ira nga magtuo ha iya, ngan mag-antos ngada ha katapusan, nga amo an kinabuhi nga waray katapusan.",
                    "Ngan ine in nagyayakan hin mabug-at kontra han mga sala, subay han kamatin-aw han kamatuoran; sanglit; waray tawo nga masisina han mga tugon nga akon iginsurat labot la kun hiya in may espiritu hin yawa.",
                    "Ako in naghihimaya han kadayag; ako in naghihimaya han kamatuoran; ako in naghihimaya kan Jesus, nga nagtubos han akon kalag ha empiyerno.",
                    "Mayada ako paghigugma han akon mga tawo, ngan dako nga pagtuo kan Cristo ngan igkikita ko an damo nga kalag nga waray dukit dida han atubangan han iya lingkuranan han paghukom.",
                    "Mayada ako paghigugma han mga Judiyo — nagsiring ako nga Judiyo, tungod kay didto man tikang an akon tinikangan.",
                    "Mayada liwat ako paghigugma han mga Gentil. Pero kamatuoran, waray hine ako paglaum labot la kun hira in makig-upay kan Cristo, nga sumulod han haligot nga purtahan, ngan maglakat han suok nga dalan nga tipakadto ha kinabuhi, ngan magpadayon dida han dalan ngada han katapusan han panahon han pagproyba.",
                    "Ngan yana, akon hinigugma nga kabugtoan, ngan an mga Judiyo liwat, ngan an ngatanan nga aadto han katubtuban han kalibutan, pamati hine nga mga tugon ngan tuod kan Cristo; ngan kun dire kamo tomuod hine nga mga tugon tuod kan Cristo. Ngan kun matuod kamo kan Cristo kamo in matuod hine nga mga tugon, kay ine an mga tugon ni Cristo, ngan hiya an naghatag hine ha akon; ngan ine in nagtututdo han ngatanan nga tawo nga kaangayan hira magbuhat hin maupay.",
                    "Ngan kun ine in dire mga tugon ni Cristo, paghukman niyo — tungod kay ipakikita ha iyo ni Cristo, ha gahum ngan dako nga himaya, nga ine an iya mga tugon ha urhi nga adlaw; ngan ikaw ug ako in matukdaw ha atubangan han iya hukmanan; ngan ikaw in mahibabaro nga ako in ginsugo niya nga igsurat ine nga mga pulong, bisan pa han akon kaluyahan.",
                    "Ngan nangangadi ako ngadto ha Amay ha ngaran ni Cristo nga kadam-an ha aton, kun dire man ubos, in matalwas dida han iya ginhadian dida hadto nga mahinungdanon nga urhi nga adlaw.",
                    "Ngan yana, akon hinigugma nga kabugtoan, ngan an ngatanan nga kaapi han sulod balay ni Israel, ngan an ngatanan nga aadto han katapusan han kalibutan, nagyayakan ako ha iyo sugad hin tingog han usa nga nangangaraba tikang ha tapo-tapo: Panamilit, ngada han pagabot hadto nga mahinungdanon nga adlaw.",
                    "Ngan kamo nga dire nakikiangbit han mga kaupayan han Diyos, ngan dire nagrespeto han tugon han mga Judiyo, ngan han akon mga tugon, ngan han mga tugon nga natikang han baba han Kordero han Diyos, kamatuoran, nagsasarit ako hin waray katapusan nga panamilit, kay ine nga mga tugon in magsesentensya ha iyo ha urhi nga adlaw.",
                    "Tungod kay kun ano man an akon igbilin, in magdadara kontra ha iyo dida han hukmanan nga lingkuranan; kay amo ine an iginsugo ha akon han Ginoo, ngan ako in angay sumunod. Amen."
                ]
            }
        ],
        "summary": [
            "An pangasoy han kamatayon ni Lehi. An kabugtoan nga mga lalaki ni Nephi in nakiglaris kontra ha iya. Ginpasidan-an han Ginoo hi Nephi nga umiwas ngan magsingadto ha kamingawan. An iya paglalakaton ha kamingawan, ngan iba pa."
        ],
        "text": null
    },
    {
        "url": "https://www.lds.org/scriptures/bofm/enos/1?lang=war",
        "id": "enos",
        "full_localized_name": "Enos",
        "has_chapters": true,
        "chapters": [
            {
                "url": "https://www.lds.org/scriptures/bofm/enos/1?lang=war",
                "number": 1,
                "name": "Capitulo 1",
                "summary": [
                    "Hi Enos nangadi ha iya bug-os nga kusog ngan nakaangkon hin pagpasaylo han iya mga sala — An tingog han Ginoo in umabot ha iya panhuna-huna, nga nagsasaad han katalwasan para han mga Lamanite ha umarabot nga mga adlaw — Nagtalinguha an mga Nephite nga maibalik an mga Lamanite — Hi Enos in nalipay ha iya Manurobos."
                ],
                "verses": [
                    "Kamatuoran, ine nahitabo nga ako, hi Enos, nga nakakakilala han akon amay nga hiya in makatadungan nga tigurang nga lalaki — kay gintututdoan niya ako ha iya yinaknan, ngan sugad man ha pag-ataman ngan sagdon han Ginoo — ngan bulahan an ngaran han akon Diyos tungod hine —",
                    "Ngan igsusumat ko ha iyo an akon paniguro nga akon nabuhat ha atubangan han Diyos, san-o ko makarawat an kapasayloan han akon mga sala.",
                    "Kamatuoran, ako in humirayo agud manganop hin ihalas nga mga hayop ha kagugub-an; ngan an mga tugon nga masukot ko mahibatian nga ginsisiring han akon amay hiunong han kinabuhi nga waray katapusan, ngan an kalipay han mga baraan, ngan nalubong hin hilarum ha akon pagabat.",
                    "Ngan an akon kalag in may makusog nga hingyap; ngan ako in linmuhod ha atubangan han akon Maghirimo, ngan ako in nanginyupo ha iya ha makusog nga pangadi nga pakimaluoy para ha akon kalugaringon kalag; nga ha bug-os nga oras ako in nakimaluoy ha iya; oo, ngan han pag-abot han gab-i ginpakusog ko pa an akon tingog hin duro nga adto in nakaabot ha kalangitan.",
                    "Ngan didto in umabot in usa nga tingog ha akon, ngan nagsisiring: Enos, an imo mga sala in ginpasaylo na, ngan ikaw in bebendisyonan.",
                    "Ngan ako, hi Enos, maaram nga an Diyos in dire magbubuwa; tungod hito an akon sala in nawara.",
                    "Ngan ako nasiring: Ginoo, paonan-o ito nahitabo?",
                    "Ngan nagsiring hiya ha akon: Tungod han imo pagtuo kan Cristo, nga bisan san-o waray mo pa mabati o makita. Ngan damo nga mga katuigan an malabay ugsa niya ipapakita an iya kalugaringon ha unod; sanglit, lakat na, an imo pagtuo in nakapalimpyo ha imo.",
                    "Salit yana, ine nahitabo nga han akon mabati ine nga mga tugon ako in nagtikang pag-abat hin usa nga paghingyap para han kaupayan han akon mga kabugtoan, an mga Nephite; kay sanglit, iginbubu ko an akon bug-os nga kalag ha Diyos para ha ira.",
                    "Ngan samtang nga ako sugad nga naniguro ha espiritu, dagmit, an tingog han Ginoo in inabot na liwat ha akon, panhuna-huna nga nagsiring: Ako in mapaabat ha iyo mga kabugtoan subay ha ira kamadoroto ha pagsunod han akon mga kasugoanan. Iginhatag ko ha ira ine nga katunaan, ngan ine in usa nga baraan nga tuna; nga ine in dire ko isusumpa labot ha hinungdan ha karaotan; tungod hine, ako in mapaabat ha imo kabugtoan subay han akon iginsiring; ngan an ira mga pagtalapas in ibubutang ko nga may kasubo ha ira mga ulo.",
                    "Ngan matapos nga ako, hi Enos, in nakabati hine nga mga tugon, an akon pagtuo in nagtikang pagdigon ha Ginoo; ngan ako naniguro pangadi hin maiha para han akon kabugtoan, nga mga Lamanite.",
                    "Ngan ine nahitabo nga kahuman ko mangadi ngan magpaguol ha bug-os nga kamadoroto, an Ginoo nagsiring ha akon: Ihahatag ko ha imo subay han imo hingyap, tungod han imo pagtuo.",
                    "Ngan yana tinuod, amo ine an akon hingyap nga gin-uungara ha iya — nga kun ine in mahihimo, ngan an akon mga tawo, an mga Nephite, in nahuhulog ha pagpakasala, ngan ha ano man nga paagi in mapupuo, ngan an mga Lamanite in dire mapupuo, ngan an Ginoo nga Diyos in naghipos han sinurat han akon mga tawo, an mga Nephite; bisan kun ine man in pinaagi ha gahum han iya baraan nga butkon, nga ine in madara ha mga umarabot nga panahon ha mga Lamanite, nga, bangin, la hira in madara ha katalwasan —",
                    "Kay ha pagkayana an amon paniguro nakarag la nga mahibalik hira ha tinuod nga pagtuo. Ngan hira in nagsumpa han ira kasinahon nga kun mahihimo, gugubaon nira an amon mga sinurat ngan kami, ngan sugad man an ngatanan nga pamatasan han amon mga kaapoy-apoyan.",
                    "Mahitungod hine, ako nga maaram nga nabantayan han Ginoo nga Diyos an amon mga sinurat, ako in nagpadayon panginyupo ngadto ha iya, kay nagsiring hiya ha akon: Ano man nga butang nga iyo aaroon nga may pagtuo, ngan natuod ka nga imo makakarawat ha ngaran ni Cristo, ine in makakarawat mo.",
                    "Ngan ako in nagkamayada pagtuo, ngan ako nanginyupo ngadto ha Diyos nga iya bantayan an mga sinurat; ngan hiya in nakig-uyon ha akon nga iya ine dadad-on ngadto ha mga Lamanite dida ha iya igo nga panahon.",
                    "Ngan ako, hi Enos, in maaram nga ine in subay ha kauyonan nga iya ginhimo; sanglit an akon kalag in nagpahuway.",
                    "Ngan nagsiring ha akon an Ginoo: An iyo mga amay in naghangyo ha akon hine nga nahuna-huna; ngan ine in matutuman ha ira subay han ira pagtuo; kay an ira pagtuo in pareho liwat ha imo.",
                    "Ngan yana ine nahitabo nga ako, hi Enos, in nasingadto ha mga tawo ni Nephi, nga nagtagna han mga butang nga maabot, ngan nagpamatuod han mga bisyon nga akon nabati ngan nakita.",
                    "Ngan ako in nagpamatuod nga an mga tawo ni Nephi in madoroto nga nagtalingoha agud mahibalik an mga Lamanite ha tinuod nga pagtuo ha Diyos. Kundi an amon ginbuhat in nawaray gamit; an ira kauriton in dire mabantad, ngan hira in nadara han ira maraot nga kinaiya, ngan hira in nagin ihalas, ngan mabangis, nga uhaw han dugo han tawo, puno hin pagampo han diyos-diyosan ngan kahugawan; nabubusog ha mga hayop nga iturobong; nangungukoy ha mga tolda, ngan naglilinalakaton ha kamingawan nga may usa nga haligot nga bigkis nga panit ha hawak ngan an ira mga ulo in ginkiskisan; ngan an ira abilidad in nakada ha pamana, ngan ha simitar, ngan ha patok. Damo ha ira an dire nakaon kun dire hilaw nga karne; ngan padayon hira nga nagtalingoha agud kami in pamatayon.",
                    "Ngan ine nahitabo nga an mga tawo ni Nephi in nag-uma ha tuna, nga nagpatubo han ngatanan nga klase hin lugas, ngan mga prutas, ngan mga panon hin hayop, ngan mga panon hin ngatanan nga klase hin baka, ngan mga kanding, ngan ihalas nga mga kanding, ngan sugad man hin damo nga mga kabayo.",
                    "Ngan nagkaada han sobra hin kadamo nga mga propeta dida ha amon. Ngan an mga tawo in matig-a an mga kaulo, makuri makasabot.",
                    "Ngan waray iba nga mga nahuna-huna labot la han sobra nga kamaisog, pagwali ngan pagtagna han mga kagubot, ngan mga balinkutay, ngan mga pagkaguba, ngan padayon nga ginpapahinumdum hira han kamatayon, ngan han takna han waray katapusan, ngan paghukom ngan han gahum han Diyos, ngan hadto nga ngatanan nga mga nahuna-huna — in padayon hira nga ginpupukaw agud magpabilin hira ha pagkahadlok han Ginoo. Ginsiring ko nga waray kulang hine nga mga butang, ngan duro hin kayano han mga tugon, nga nakakagpugong ha ira tikang ha madagmit nga kapirdihan han ngatanan. Ngan ha sugad hine nga paagi, ako in nagsurat hiunong ha ira.",
                    "Ngan nakita ko an mga kagubot han mga Nephite ngan mga Lamanite ha paglabay han akon mga henerasyon.",
                    "Ngan ine nahitabo nga ako in nagtikang pagkatigurang, ngan 179 katuig an naglabay tikang ha panahon nga an amon amay nga hi Lehi in lumakat ha Jerusalem.",
                    "Ngan nakita ko nga ako ha dire na maiha nga panahon in malusad ha akon lubnganan, nga nahimo pinaagi han gahum han Diyos nga ako in kinahanglan magwali ngan magtagna hine nga mga tawo, ngan igpahayag an mga tugon subay han kamatuoran nga aada kan Cristo. Ngan iginpahayag ko ine ha ngatanan han akon henerasyon, ngan nalipay ako hadto hin labaw pa ha bug-os nga kalibutan.",
                    "Nga ako in dire na maiha nga mapakadto ha lugar nga akon papahuwayan, nga ha diin makakaupod ko an akon Manurubos; kay maaram ako nga ha iya ako in makakapahuway. Ngan ako in nalilipay ha panahon nga an akon pagigin mortal in mababalhin ha pagigin imortal, ngan matukdaw ha iya atubangan; ngan ha sugad makikita ko an iya nawong nga may kalipay, ngan hiya masiring ha akon: Pakadi daop ha akon, ikaw nga bulahan mayada usa nga lugar nga igin-andam ha imo ha mga mansyon han akon Amay. Amen."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/mosiah?lang=war",
        "id": "mosiah",
        "full_localized_name": "Mosiah",
        "has_chapters": true,
        "chapters": [
            {
                "url": "https://www.lds.org/scriptures/bofm/mosiah/2?lang=eng&clang=war",
                "number": 2,
                "name": "Capitulo 2",
                "summary": [
                    "Hi Hadi Benjamin in nanmulong han iya mga tawo — Nangasoy hiya han pagkamakatawo, pagkamakahustisya ngan espirituwalidad han iya pagdumara — Iya hira ginsagdonan nga mag-alagad han ira Langitnon nga Hadi — Adton mga nakiglaris kontra han Diyos in maagi hin pag-antos sugad hin kalayo nga dire napaparong."
                ],
                "verses": [
                    "Ngan ine nahitabo nga kahuman mabuhat ni Mosiah an ginsugo han iya amay ha iya, ngan makahimo hin pagpasamwak ha bug-os nga katunaan, ngan an mga tawo in nagkaurosa pagtirok han ira kalugaringon ha bug-os nga katunaan, agud hira makasaka ha templo para mahibatian an mga tugon nga angay igyakan ni hadi Benjamin ha ira.",
                    "Ngan nagkamayada hin duro kadamo, ngan sobra pa gud hin kadamo nga waray na nira naiihap; kay hira in nagtikadamo ngan nagduro hin kadamo ha katunaan.",
                    "Ngan ira liwat gindara an mga suhag nga anak han ira mga hayop, agud hira in makaghalad hin sakripisyo ngan hin sinunog nga mga halad subay ha balaod ni Moises;",
                    "Ngan sugad man agud hira in makagpasalamat ha Ginoo nga ira Diyos, nga nagdara ha ira tikang han katunaan han Jerusalem, nga nagtalwas ha ira gawas han mga pagtimangno han ira mga kaaway, ngan nagpili hin tigurang nga lalaki nga matadong agud ira magin magturutdo, ngan sugad man hin usa nga matadong nga ira magigin hadi, nga amo an naghimo han kamurayawan ha katunaan han Zarahemla, ngan nagtutdo ha ira agud sundon an mga kasugoanan han Diyos, agud hira malipay ngan mapuno hin paghigugma ha Diyos ngan ha ngatanan nga tawo.",
                    "Ngan ine nahitabo nga han hira in umabot ha templo, igintindog nira an ira mga tolda ha palibot, kada tigurang nga lalaki subay han iya pamilya, nga ginsasakopan han iya asawa, han mga anak nga lalaki, ngan han mga anak nga babaye, an ira mga anak nga lalaki, ngan mga anak nga babaye, tikang ha pinakatigurang ngada han pinakamanghud, kada pamilya lain ha kada usa.",
                    "Ngan igintindog nira an ira mga tolda ha palibot han templo, kada tigurang nga lalaki in naghimo han purtahan han ira tolda nga naatubang ha templo, nga ha sugad hine hira in makakagpabilin ha ira nga tolda ngan makapamati han mga tugon nga angay igyakan ni hadi Benjamin ha ira;",
                    "Kay tungod nga duro na hin kadamo han mga tawo nga dire na ni hadi Benjamin naakus hin pagtutdo ngatanan ha sakob han templo, sanglit nagpatukod hiya hin tore, nga agud an iya mga tawo makabati han mga tugon nga iya igpapamulong ha ira.",
                    "Ngan ine nahitabo nga nagtikang hiya pagyakan ngadto han iya mga tawo tikang ha tore; ngan dire nira ngatanan nababati an mga tugon tungod han kadamo nga mga tawo; sanglit adton mga tugon nga iya iginyakan in iginpasurat ngan iginpadara ngadto hadton waray makakabati han iya tingog, para hira liwat in makakarawat han iya mga tugon.",
                    "Ngan ine an mga tugon nga iya iginyakan ngan iginpasurat, nga nagsisiring: Akon mga kabugtoan, kamo ngatanan nga nagkakaurosa hin pagtirok ha iyo kalugaringon, kamo nga nakakabati han akon mga tugon nga akon igsisiring hini yana; kay waray ko kamo sugoa nga magsinganhi agud pagmolayan an mga tugon nga akon isisiring, kundi agud kamo in manmati ha akon, ngan abrehan an iyo mga talinga agud kamo in makabati, ngan an iyo mga abilidad para kamo in makasabot, ngan an iyo panhuna-huna para an mga misteryo han Ginoo in maabrehan ha iyo mga panhuna-huna.",
                    "Waray ko kamo sugoa nga kumanhi dinhe agud kamo in mahadlok ha akon, o agud iyo huna-hunaon nga ako ha akon kalugaringon in labaw ha usa nga mortal nga tawo.",
                    "Kundi ako in pareho liwat ha iyo kalugaringon, daog han ngatanan nga klase hin sakit ha lawas ngan panhuna-huna; sugad man ako in pinili hine nga mga tawo, ngan ginhalad han akon amay, nga gintugutan ha kamot han Ginoo ngan ako in magin mangulo ngan magin usa nga hadi hine nga mga tawo; ngan ginbantayan ngan ginhirotan pinaagi han waray tupong nga gahum, agud mag-alagad ha iyo ha bug-os ko nga gahum, panhuna-huna ngan kusog nga iginhatag ha akon han Ginoo.",
                    "Nasiring ako ha iyo nga kay ako in gintugutan nga ubuson ko an akon mga henerasyon ha pagserbisyo ha iyo, bisan tubtub yana nga panahon, waray ako maghingyap hin bulawan ngan salapi o bisan ano nga klase hin karikohan ha iyo;",
                    "Waray ngani ako tumugot nga kamo in mapriso ha mga bartolina, o himoon kamo nga uripon hin kada usa, o kamo in magpatay, o magtikas, o mangawat, o manlibog; waray ngani ako tumugot nga kamo in magbuhat hin ano man nga klase hin karaotan, ngan gintutdoan ko kamo nga angay niyo sundon an mga kasugoanan han Ginoo, ha ngatanan nga mga nahuna-huna nga iya ginsusugo ha iyo —",
                    "Ngan bisan ako, ha akon kalugaringon, in nagtrabaho pinaagi han akon kalugaringon nga mga kamot agud kamo in akon maserbisyohan, ngan agud kamo in dire mabug-atan han mga buhis, ngan agud waray umabot ha iyo nga anoman nga mabugat nga darad-on — ngan ha ngatanan hine nga mga nahunahuna nga akon ginyayakan, an iyo kalugaringon in sayod hine yana.",
                    "Sugad man, mga kabugtoan ko, waray ko buhata ine nga mga hitabo agud ako maghinambog, ngan dire ko iginsisiring ine nga mga pulong agud ako in magbutang-butang ha iyo; kundi iginsisiring ko ine nga mga pulong agud iyo mahibaroan nga ako in makakabaton nga may limpyo nga konsensiya ha atubangan han Diyos hine yana.",
                    "Ungod, iginsisiring ko ha iyo nga tungod han ginyakan ko ha iyo nga gin-ubos ko an akon mga oras ha pagserbisyo ha iyo, waray ako maghingyap nga maghinambog, kay ako in aada la ha pagserbisyo han Diyos.",
                    "Ngan kundi, nagsusumat ako ha iyo hine nga mga pulong agud niyo mahibaroan an kinaadman; nga kamo manhibaro nga kun kamo in aada ha pagserbisyo han iyo igkasi tawo kamo in aada la ha pagserbisyo han iyo Diyos.",
                    "Kamatuoran, gintawag niyo ako nga iyo hadi; ngan kun ako, in gintatawag niyo nga hadi; in nagtratrabaho agud kamo in maserbisyohan, dire ba kaangayan nga kamo in magtrabaho agud maserbisyohan an kada tagsa?",
                    "Ngan pamati liwat, kun ako, nga gintatawag niyo nga hadi, inubos an bug-os nga kinabuhi ha pagserbisyo ha iyo, ngan aada liwat ha pagserbisyo ha Diyos, in kaangayan han ngatanan nga mga pagpasalamat tikang ha iyo, O kaangayan nga pasalamatan niyo an iyo langitnon nga Hadi!",
                    "Nasiring ako ha iyo, mga kabugtoan ko, nga kun iyo ihahatag an mga pagpasalamat ngan pagdayaw nga angay matagamtaman han iyo bug-os nga kalag, ngadto han Diyos nga naghimo ha iyo, nga naghihirot ngan nagmamangno ha iyo, ngan nagpahimo nga kamo in angay nga malipay, ngan nagtugot nga kamo in angay nga mabuhi ha kamurayaw ha tagsa-tagsa —",
                    "Nasiring ako ha iyo nga kun pagseserbisyohan niyo hiya nga naghimo ha iyo tikang ha tinikangan, ngan nagtitimangno ha iyo adlaw-adlaw, pinaagi han pagpahuram ha iyo hin ginhawa, agud kamo in mabuhi ngan makagkiwa subay han iyo kalugaringon nga kaburut-on, ngan bisan ha pag-alugbay ha iyo ha adlaw-adlaw — nasiring ako, nga kun iyo pagseserbisyohan hiya ha iyo bug-os nga kalag bisan sugad man kamo in waray ikababalos nga mga suruguon.",
                    "Ngan kundi, an gin-aaro la niya ha iyo nga iyo sundon an iya mga kasugoanan; ngan ginsaaran niya kamo nga kun iyo susundon an iya mga kasugoanan kamo in mauswag ha tuna; nga bisan san-o dire hiya nag-iiba tikang hadto kun ano an iya ginyayakan; kun sugad, kun iyo susundon an iya mga kasugoanan, kamo in iya bebendisyonan ngan papauswagon an iyo kahimtang.",
                    "Ngan yana, ha una nga bahin, kamo in iya ginhimo ngan iginhatag ha iyo an iyo mga kinabuhi, nga ha diin kamo in utangan ha iya.",
                    "Ngan ikaduha, gin-aaro niya nga iyo buhaton an iginsusugo ha iyo; kay kun iyo ine buhaton, kamo in dayon bebendisyonan; ngan kun sugad kamo in nabaydan. Ngan kamo in utangan la gihapon ha iya, ngan sugad, ngan masusugad, hasta ha kadayonan; kun sugad, ano an angay niyo iparayaw?",
                    "Ngan yana magpapakiana ako, kamo ba in may masisiring nga ano man ha iyo mga kalugaringon? Ako in mabaton ha iyo, Waray. Dire kamo makakasiring nga kamo in sobra pa han tapo-tapo ha tuna; sugad pa man kamo in ginhimo tikang ha tapo-tapo han tuna; kundi tinuod, ine in ha iya nga naghimo ha iyo.",
                    "Ngan ako, bisan ako, nga gintatawag niyo nga hadi, in dire labaw hin kamaupay kontra han iyo mga kalugaringon; kay ako liwat in tikang ha tapo-tapo. Ngan iyo nakita nga ako in tigurang na, ngan harani ko na itubyan ine nga mortal nga lawas ha iya iroy nga tuna.",
                    "Sanglit, sugad han iginsiring ko ha iyo nga ako in nagserbisyo ha iyo, naglalakat nga may malimpyo nga konsensiya ha atubangan han Diyos, sugad man ako yana nga panahon in naghimo nga kamo in magkaurosa pagtirok han iyo kalugaringon, agud ako dire pagsayupon, agud an iyo dugo in dire angay nga umabot ha akon, kun ako in tumukdaw agud hukman han Diyos kun hain nga mga pulong an iya iginsugo ha akon hiunong ha iyo.",
                    "Nasiring ako ha iyo nga ginhimo ko nga kamo in mag-urosa pagtitirok ha iyo mga kalugaringon para akon malimpyohon an akon mga panapton ha iyo dugo, hine nga panahon nga ako in harani na lumusad ha akon lubnganan, agud ako in makalusad nga mamurayaw, ngan an akon imortal nga espiritu in makaupod ha mga koro ha kahitas-an ha pagkanta ngan mga pagdayaw ha usa nga makatadungan nga Diyos.",
                    "Ngan labot hine, iginsisiring ko ha iyo nga ginhimo ko nga kamo in mag-urosa ngan magkatitirok ha iyo mga kalugaringon, agud akon ipasamwak ha iyo nga ako in dire na niyo magigin magturutdo, o iyo hadi;",
                    "Kay bisan yana nga oras, an akon bug-os nga lawas in nangongorug hin duro samtang nga nagtatalingoha pagyakan ha iyo; kundi an Ginoo nga Diyos an nabulig ha akon, ngan gintugutan niya ako nga makagyakan ha iyo, ngan ginsugo ako nga ipasamwak ha iyo hine yana, nga an akon anak nga hi Mosiah in usa nga hadi ngan magburuot ha iyo.",
                    "Ngan yana, mga kabugtoan ko, karuyag ko nga buhaton niyo an sugad han ginbuhat ko. Sugad han iyo pagsunod han mga kasugoanan ko, ngan sugad man han mga kasugoanan han akon amay, ngan magin mainoswagon, ngan mahirayo ha pagkahulog ngadto ha mga pagtimangno han iyo mga kaaway, sugad man kun iyo susundon an mga kasugoanan han akon anak, o an mga kasugoanan han Diyos nga ihahatag ha iyo pinaagi ha iya, kamo in magmamainoswagon ha tuna, ngan an iyo mga kaaway in mawawarayan hin gahum ha iyo.",
                    "Kundi, O akon mga tawo, maghirot kamo ngan bangin magkamayada hin mga pagbalinkutay ha grupo niyo, nga iyo pilion ngan sundon an maraot nga espiritu, nga amo an ginsisiring han akon amay nga hi Mosiah.",
                    "Kay kamatuoran, mayada usa nga kasakitan nga iginhahatag ha iya nga nagpili nga sumunod hadto nga espiritu; kay kun iya pinili nga sumunod ha iya, ngan magpabilin nga mamamatay ha iya mga sala, hiya in pareho nga mainom han kakondinado han iya kalag; kay hiya in makakarawat han suhol han usa nga waray katapusan nga sirot, han nagtalapas han balaod han Diyos kontra han iya kalugaringon nga kinaadman.",
                    "Nasiring ako ha iyo, nga waray hin-o man ha iyo, labot la ha iyo mga anak nga gudti nga waray pa katutdo-i hiunong hine nga mga nahuna-huna, kundi ha iyo nga magaram nahibaroan niyo nga kamo in mayada waray katapusan nga pagkakautang han iyo langitnon nga Amay, agud ibalik ha iya an ngatanan nga aada ha iyo nga an iyo kalugaringon; ngan natutdoan liwat hiunong han mga sinurat mga panagna nga ginpamulong pinaagi han baraan nga mga propeta, tikang ha panahon nga an akon amay, nga hi Lehi, in lumakat ha Jerusalem;",
                    "Ngan sugad man liwat, an ngatanan nga ginyakan han aton kaapoy-apoyan ngada yana. Ngan kamatuoran, sugad liwat, ira ginyakan adton mga iginsugo ha ira han Ginoo; sanglit, adto in makatadungan ngan tinuod.",
                    "Ngan yana, nasiring ako ha iyo, mga kabugtoan ko, nga kahuman niyo mahibaroan ngan kamo in matutdoan han ngatanan hine nga mga nahuna-huna, kun kamo in magtalapas ngan magtipa hadton mga iginyakan niya, ginhaharayo niyo an iyo mga kalugaringon ha Espiritu han Ginoo, agud adto in mawarayan lugar ha iyo agud kamo in magiyahan ha dalan ha kinaadman nga kamo in mabendisyonan, magin mainoswagon, ngan paghirotan —",
                    "Nasiring ako ha iyo, nga an tawo nga naghihimo hine, hiya in dayag nga nakikiglaris kontra han Diyos; kun sugad iya ginpili nga sundon an maraot nga espiritu, nga nagin usa nga kaaway han ngatanan nga kaupayan; kun sugad, an Ginoo in waray lugar ha iya, kay hiya in dire nag-ookoy han dire baraan nga templo.",
                    "Sanglit kun adto nga tawo in dire magbasul, ngan magpabilin nga mamatay nga kaaway han Diyos, an gin-aaro han baraan nga hustisya in mapukaw ha iya imortal nga kalag ha usa nga buhi nga pag-abat han iya kalugaringon nga sala nga amo an magigin hinungdan nga hiya in magutiay ha atubangan han Ginoo, ngan mapupuno ha iya dughan an sala, ngan kasakit, ngan paghimakuri nga sugad hin usa nga dire mapaparong nga kalayo, nga an siga in nagtitikaigbaw tubtub ha kadayonan.",
                    "Ngan yana, ginsisiring ko ha iyo, nga an kaluoy in dire makakaangkon hadto nga tawo; sanglit an iya pangatapusan nga hukom in mag-antos ha usa nga waray katapusan nga kasubo.",
                    "O, ngatanan kamo nga mga tigurang nga lalaki, ngan sugad man kamo nga mga kabataan nga lalaki, ngan kamo nga mga kabataan nga gudti nga makakasabot han akon mga tugon, kay klarado ko nga ginyakan ha iyo agud iyo mahisabotan, ako in nangadi nga kamo in manhimangno ha usa nga paghinumdum ha makangingirhat nga kamutangan hadton mga nahulog ha pakasala.",
                    "Ngan labot hine, karuyag ko nga iyo angay paghuna-hunaon an bulahan ngan malipayon nga kahimtang hadton mga nasunod han mga kasugoanan han Diyos. Kay kamatuoran, hira in ginbebendisyonan han ngatanan nga mga butang, temporal o espirituwal; ngan kun hira in magpabilin nga tangkod tubtub ngada han katapusan hira in kakarawaton ha langit, agud didto hira umukoy upod han Diyos ha kamutangan nga waray katapusan nga kalipayan. O hinumdumi, hinumdumi nga ine nga mga nahuna-huna in tinuod; kay an Ginoo nga Diyos an nagyakan hine."
                ]
            },
            {
                "url": "https://www.lds.org/scriptures/bofm/mosiah/3?lang=eng&clang=war",
                "number": 3,
                "name": "Capitulo 3",
                "summary": [
                    "Iginpadayon ni Hadi Benjamin an iya pamulong — An Ginoo nga Makagarahum in magseserbi ha mga tawo ha tunan-on nga lawas — An dugo in magawas tikang han kada puno han barahibo samtang gintutubos niya an mga sala han kalibutan — An iya ngaran an amo la nga ngaran diin an katalwasan in maabot — Mahihimo nga makuha han tawo an iya kinaiya nga pagkatawo ngan magin mga Baraan pinaagi han Pagbayad han sala — An pag-antos han magraot in magiginsugad han biaw nga kalayo ngan asupre."
                ],
                "verses": [
                    "Ngan liwat mga kabugtoan ko, karuyag ko nga magtigaman kamo, kay ako in mayada pa igsisiring ha iyo; kay kamatuoran, mayada ko igsisiring ha iyo nga mga butang hiunong hadton tiarabot.",
                    "Ngan an mga nahuna-huna nga igsisiring ko ha iyo in ginpahibaro ha akon pinaagi han usa nga anghel tikang ha Diyos. Ngan nagsiring hiya ha akon: Pagmata; ngan ako in nagmata, ngan dagmit hiya in natukdaw ha atubangan ko.",
                    "Ngan nagsiring hiya ha akon: Pagmata, ngan pamatii an mga tugon nga akon igsisiring ha imo; kay kamatuoran, ako in nasinganhi agud ipasabot ha imo an malipayon nga sumat han dako nga kalipay.",
                    "Kay ginpamatian han Ginoo an iyo mga pagampo, ngan ginhukman an iyo kaupayan, ngan iginpadara ako agud isumat ha iyo nga ikaw malipay; ngan agud imo mahisumat ha imo mga tawo, nga hira liwat in mapuno hin kalipay.",
                    "Kay kamatuoran, maabot an panahon, ngan dire na harayo, nga mayada gahum, an Ginoo nga Makaragahum nga naghahadi, kun hin-o hadto, ngan yana tikang han ngatanan nga waray katapusan, tubtub ha kadayonan in malusad tikang ha langit ha butnga han anak han katawhan, ngan maukoy ha usa nga tunan-on nga lawas, nga maglalakat upod han mga tawo, maghihimo hin makagarahum nga mga milagro, sugad han pagpaupay han may sakit, pagbuhi han patay, pagpalakat han piay, an buta in makarawat han ira pagkita, ngan an bungol agud makabati, ngan han pagtambal han ngatanan nga klase han mga sakit.",
                    "Ngan iya pagagawson an mga yawa, ngan an mga maraot nga espiritu nga naguukoy ha mga abilidad ha anak han katawhan.",
                    "Ngan tan-awa, hiya in magaantos hin mga pagsulay, ngan sakit hin lawas, gutom, uhaw, ngan kaguol, labaw pa hit ilob han katawhan, labot la an kamatayon; kay tinuod, an dugo in magawas ha kada buho han panit, dako an iya pag-antos tungod han karaotan ngan mga mangil-ad nga buruhaton han iya mga tawo.",
                    "Ngan hiya in tatawagon nga Jesucristo, an Anak han Diyos, an Amay han langit ngan han tuna, an Naghimo han ngatanan nga mga butang tikang ha tinikangan; ngan an iya iroy in tatawagon nga hi Maria.",
                    "Ngan tan-awa, hiya in maabot ha iya tulin, agud an katalwasan in umabot ha anak han katawhan bisan pinaagi han pagtuo han iya ngaran; ngan ha bisan hine ngatanan hiya in iisipon nga usa la nga tawo, nga sisidngon nga hiya in mayada yawa, ngan lalatigohon, ngan hiya in igraraysang ha krus.",
                    "Ngan hiya in mababanhaw ha ikatulo ka adlaw tikang ha kamatayon; ngan kamatuoran, hiya in matukdaw agud hukman an kalibutan; ngan kamatuoran, ngatanan hine nga mga hitabo in mahinanabo agud an maupay nga hukom in umabot ha anak han katawhan.",
                    "Kay sigurado, ngan liwat an iya dugo in magbabayad para han mga sala hadton nahulog han pagtalapas ni Adan, ngan nagkamatay nga waray hibaro-i an kaburut-on han Diyos hiunong ha ira, o kun hin-o an waray mahibaro nga nakasala.",
                    "Kundi kairo, kairo niya nga nahibabaro nga hiya in nakiglaris kontra han Diyos! Kay an katalwasan in dire maabot ha hino man labot nga adto in pinaagi han pagbasul ngan pagtuo han Ginoo Jesucristo.",
                    "Ngan ginsugo han Ginoo nga Diyos an iya baraan nga mga propeta ha butnga han mga anak han katawhan, agud ipasamwak ine nga mga nahuna-huna ha kada tulin, nasud, ngan pinulungan, kay agud nga an hin-o man nga matuod nga hi Cristo in angay umabot, hiya liwat in makakarawat hin kapasayloan han ira mga sala, ngan malilipay hin duro nga kalipay, nga baga hin hiya in umabot na ha butnga nira.",
                    "Sugad man nakita han Ginoo nga Diyos nga an iya mga tawo in mga tawo nga magtig-a an mga ulo, ngan iya iginhatag ha ira an una nga balaod, bisan an balaod ni Moises.",
                    "Ngan damo it mga tigaman, ngan mga urusahon, ngan mga pangilal-an, nga iya iginpakita ha ira, hiunong han iya pagabot; nga sugad man an mga baraan nga mga propeta in nagsumat ha ira hiunong han iya pag-abot; ngan sugad man ira gin patig-a an ira mga kasingkasing, nga waray mahisabti nga an balaod ni Moises in waray gamit labot la nga ine in pinaagi han pagbayad han sala han iya dugo.",
                    "Ngan bisan poydi mahimo nga an mga bata nga gudti in akus makasala hira in dire matatalwas; kundi nasiring ako ha iyo nga hira in mga pinili; kay tinuod, sugad kan Adan, o ha kinaiya, hira in nakatalapas, sugad man an dugo ni Cristo in nagbayad han ira mga sala.",
                    "Ngan labot pa hine, nasiring ako ha iyo, nga waray iba nga ngaran nga iginhatag o ano man nga dalan o paagi ha diin an katalwasan in maabot ha anak han katawhan, kundi pinaagi la han ngaran ni Cristo, an Ginoo nga Makagarahum.",
                    "Kay kamatuoran hiya in maghuhukom, ngan an iya paghukom in matadong; ngan an mga puya in dire mawawara kun mamatay samtang nga puya pa hiya; kundi an tawo in mainom ha kakondenado ha ira kalugaringon nga kalag labot la kun magpaubos hira ngan magin sugad hin bata nga gudti, ngan tomuod nga an katalwasan in umabot, ngan maabot, ngan tiarabot, pinaagi han pagbayad han sala han dugo ni Cristo, an Ginoo nga Makagarahum.",
                    "Kay an kalibutanon nga tawo in usa nga kaaway han Diyos, ngan nagin sugad tikang han pakasala ni Adan, ngan magigin sugad, tubtub ha kadayonan, labot la kun iya tagan hin dalan an tawag han Baraan nga Espiritu, ngan hukason an pagkakalibutanon nga tawo ngan magin usa nga baraan pinaagi han pagbayad han sala ni Cristo an Ginoo, ngan magin sugad han usa nga bata, masinugtanon, buotan, mapainobsanon, maantoson, puno hin gugma, nakaandam hin pagpasakop han ngatanan nga mga pag-antos nga nakita han Ginoo nga naangay ipaantos ha iya, sugad han usa nga bata nga napasakop han iya amay.",
                    "Ngan labot hine, nasiring ako ha iyo, nga maabot an panahon nga an hibaro han Manluluwas in magsasarang han ngatanan nga kada nasud, tulin, pinulungan, ngan katawhan.",
                    "Ngan kamatuoran, kun umabot adto nga panahon, waray hin-o man nga hiaagian nga waray sala ha atubangan han Diyos, labot la han mga bata nga gudti, pinaagi la han pagbasul ngan pagtuo han ngaran han Ginoo nga Diyos nga Makagarahum.",
                    "Ngan bisan yana nga panahon, nga imo natutdoan an imo mga tawo han mga nahuna-huna nga iginsugo han Ginoo nga imo Diyos, bisan masugad hira in dire mahiaagian nga waray sala ha pagkita han Diyos, kundi la subay han mga tugon nga akon iginyakan ha iyo.",
                    "Ngan yana akon igyayakan an mga tugon nga iginsugo ha akon han Ginoo nga Diyos.",
                    "Ngan ha sugad hine siring han Ginoo: Hira in matindog nga mapawa nga testigo kontra hine nga mga tawo, ha urhi nga adlaw han paghukom; sanglit hira in paghuhukman, kada tawo subay han iya mga binuhat, bisan adto in maupay, o bisan adto in maraot.",
                    "Ngan kun hira in maraot hira in ikakadto hin usa nga makaharadlok nga kiritaon han ira kalugaringon nga mga sala ngan mga binuhatan nga mangil-ad, nga magigin kawsa nga hira in manggugudtiay tikang ha kinamumutangan han Ginoo ngadto ha usa nga makuri nga kamutangan ngan puno hin kasakit ngan waray katapusan nga kasubo, nga ha diin hira in dire na makakabalik; kun sugad hira in uminom ha pagkondenar han ira mga kalugaringon nga mga kalag.",
                    "Sanglit, hira in uminom tikang han tasa han kasinahon han Diyos, kan kanay hustisya in dire maililirong ha sugad liwat han dire pakaglirong kan Adan in angay nga makasala tungod han iya pagkaon han igindidire nga prutas; sanglit, an kaluoy in dire magkakamayada hin pag-angkon ha ira ha kadayonan.",
                    "Ngan an ira kasubo in sugad han usa nga biaw nga kalayo ngan asupre, ngan an laga in dire napaparong, ngan an aso in nagtitipaigbaw ha kahitas-an ha kadayonan. Ngan amo ine an iginsugo ha akon han Ginoo. Amen."
                ]
            },
            {
                "url": "https://www.lds.org/scriptures/bofm/mosiah/4?lang=eng&clang=war",
                "number": 4,
                "name": "Capitulo 4",
                "summary": [
                    "Iginpadayon ni Hadi Benjamin an iya pamulong — An katalwasan in maabot tungod han Pagbayad han sala — Tomuod han Diyos agud matalwas — Ipabilin an kapasayloan han iyo mga sala pinaagi han katangkod — Ipanbahin an iyo katigayonan ha mga kablas — Himoa an ngatanan nga mga butang ha kinaadman ngan katuhayan."
                ],
                "verses": [
                    "Ngan yana, ine nahitabo nga an hadi Benjamin in mahuman pagyakan han mga tugon nga iginhatag ha iya han anghel han Ginoo, iginsiplat niya an iya mga mata ha palibot han kadam-an, ngan nahipausa hira in nangatumba ha tuna, kay an kahadlok han Ginoo in umabot ha ira.",
                    "Ngan nakita nira an ira kalugaringon ha kalibutanon nga kahimtang, labaw kahabubo kontra ha tapo-tapo ha tuna. Ngan hira in ngatanan nagka-urosa panginyupo hin kusog, nga nagsisiring: O tagi hin kaluoy, ngan gamita an nagbayad han sala nga dugo ni Cristo agud kami in makakarawat hin pagpasaylo han amon mga sala, ngan an amon mga kaburut-on in magin malimpiyo; kay kami in natuod kan Jesucristo, an Anak han Diyos, nga amo an naghimo han langit ngan tuna, ngan han ngatanan nga mga butang; ngan hiya in malusad ha butnga han mga anak han katawhan.",
                    "Ngan ine nahitabo nga kahuman nira masiring ine nga mga tugon an Espiritu han Ginoo in umabot ha ira, ngan hira in napuno hin kalipay, han pakakarawat han pagpasaylo han ira mga sala, ngan han pagkamayada hin kalinaw han konsensiya, tungod han sobra nga pagtuo kan Jesucristo nga angay umabot, subay han mga pulong nga ginyakan ni hadi Benjamin ha ira.",
                    "Ngan gin-abrehan ngahaw ni hadi Benjamin an iya baba ngan nagtikang pagyakan ha ira, nga nagsisiring: Akon mga kasangkayan ngan akon mga kabugtoan, akon mga urupod ngan akon mga tawohan, tatawagon ko pag-otro an iyo mga pamatian, agud iyo mahibatian ngan mahisabotan an mga nahisasalin han akon mga tugon nga akon isisiring ha iyo.",
                    "Kay kamatuoran, kun an pagkahibaro han kaupayan han Diyos yana nga oras an nakapukaw ha iyo ha usa nga pag-abat han iyo kawaray, ngan han iyo kawaray kapulsanan ngan makasasala nga kahimtang —",
                    "Nasiring ako ha iyo, kun kamo in umabot ha paghibaro hin kaupayan han Diyos, ngan an iya dire matutupngan nga gahum, ngan an iya kinaadman, ngan an iya pag-antos, ngan han iya halaba nga pagpakasakit para ha anak han katawhan; ngan sugad man, an pagbayad han sala nga igin-andam ugsa pa man mahimo an kalibutan, nga agud an katalwasan in umabot ha iya nga naangay nga maghatag hin pagtapod han Ginoo, nga angay nga magin madoroto ha pagsunod han iya mga kasugoanan, ngan magpadayon ha pagtuo bisan tubtub ha katapusan han iya kinabuhi, an karuyag ko sidngon an kinabuhi han mortal nga lawas —",
                    "Nasiring ako, ine an tawo nga makakarawat han katalwasan, pinaagi han pagbayad han sala nga igin-andam ugsa pa man mahimo an kalibutan para han katawhan, kun diin hira nga ha tinikangan pa han pakasala ni Adan, o hin-o man yana, o hin-o man ha maabot, bisan tubtub ha katapusan han kalibutan.",
                    "Ngan ine an mga paagi kun tipaunan-o nga an katalwasan in maabot. Ngan waray iba nga katalwasan labot la hine nga iya nahipamulong; say pa hin iba nga mga kondisyon kun tipaunan-o an katawhan in matatalwas labot la han mga kondisyon nga akon iginyakan ha iyo.",
                    "Tuod ha Diyos; tuod nga hiya gud, nga hiya an naghimo han ngatanan nga mga butang, pareho ha langit ngan ha tuna; tuod nga aada ha iya an ngatanan nga kinaadman, ngan ngatanan nga gahum, sugad man ha langit ngan ha tuna; tuod nga it katawhan dire nakakasabot han ngatanan nga mga nahuna-huna nga nahisasabotan han Ginoo.",
                    "Ngan liwat, tuod nga kamo in angay magbasul han iyo mga sala ngan talikdan ine, nga kamo in magpaubos ha atubangan han Diyos; ngan mangaro hin katangkod ha kaburut-on nga kamo in iya pasayloon; ngan yana, kun kamo in tomuod hine ngatanan nga mga nahunahuna, piho-a nga ine in iyo buhaton.",
                    "Ngan liwat nasiring ako ha iyo sugad han iginyakan ko hadto, nga kun kamo in umabot ha pagkahibaro han kahimayaan han Diyos, o kun nahibaroan niyo an iya kaupayan ngan natilawan an iya paghigugma, ngan nakakarawat han pagpasaylo han iyo mga sala, nga amo an hinungdan han duro kadako nga kalipayan ha iyo mga kalag, sugad man karuyag ko nga iyo hinumduman, nga permi magpabilin ha iyo panhuna-huna, an kadarayawon han Diyos, ngan han iyo kalugaringon nga kawarayan, ngan an iya kaupayan ngan hilaba nga pag-antos ha iyo, mga dire angay nga ginhimo, ngan kamo in magpaubos tubtub ha kahiladman han pagpaubos, nagtatawag ha ngaran han Ginoo kada adlaw, ngan madig-on nga natindog ha pagtuo ha iya nga maabot, nga iginyakan pinaagi han baba han anghel.",
                    "Ngan kamatuoran, nasiring ako ha iyo nga kun ine in iyo bubuhaton kamo in permi malilipay, ngan mapupuno hin paghigugma han Diyos, ngan permi mapapabilin an kapasayloan han iyo mga sala; ngan kamo in matubo ha kinaadman han kahimayaan niya nga naghimo ha iyo, o ha kinaadman kun ano in makatadungan ngan tinuod.",
                    "Ngan dire kamo magkamayada hin usa nga panhuna-huna nga pasakitan an kada tagsa, kundi an mabuhi hin kamurayaw, ngan ihatag ngadto ha kada tawo kun ano it naangay para ha iya.",
                    "Ngan dire niyo tugutan an iyo mga anak nga hira in magutom, o magin lubas; say pa niyo tugutan nga hira in tumalapas han mga balaod han Diyos, ngan makig-ato ngan makig-away ha tagsa-tagsa o ha iba, ngan mag-alagad han yawa, nga amo an agaron han mga sala, o hiya nga maraot nga espiritu nga iginyakan han aton kaapoy-apoyan, nga hiya usa nga kaaway han ngatanan nga kaupayan.",
                    "Kundi tutdoan niyo hira nga lumakat ha mga dalan han kamatuoran ngan tuhay nga kaburut-on; tutdoan niyo hira nga higugmaon an tagsa-tagsa, ngan magserbi ha tagsa-tagsa.",
                    "Ngan sugad man, kamo ngahaw ha iyo kalugaringon in mabulig ha ira nga nanginginahanglan han iyo bulig; ipanbahin an iyo katigayonan ha ira nga nagkikinahanglan; ngan dire niyo tugotan nga an hangyo han makililimos in mawaray pulos, ngan talikdan hiya agud mamatay.",
                    "Bangin kamo makasiring: An tawo nagdara han iya kalugaringon nga kakurian; sanglit pupugngan ko adton akon kamot, ngan dire ko ihahatag ha iya an akon pagkaon, o ibabahin ha iya an akon katigayonan nga dire hiya magkuri, kay an iya mga sirot in kaangayan —",
                    "Kundi nasiring ako ha iyo, O katawhan, hin-o man nga magbuhat hito hiya liwat in may dako nga hinungdan agud magbasul; ngan labot la nga hiya in magbasul hadton iya ginbuhat hiya in mamamatay ha kadayonan, ngan waray katungod ha ginhadian han Diyos.",
                    "Kay tinuod, dire ba kita ngatanan makililimos? Dire ba kita naglalaum ha pareho nga Binuhat, bisan an Diyos, ha ngatanan nga katigayonan nga aada ha aton, magin ha pagkaon ngan panapton, ngan ha bulawan, ngan ha salapi, ngan ha ngatanan nga karikohan nga aada ha aton?",
                    "Ngan kamatuoran, bisan yana, kamo in nagtatawag han iya ngaran, ngan nakikimaluoy para han kapasayloan han iyo mga sala. Ngan gintutugotan ba niya nga an iyo pakimaluoy in mawaray gamit? Dire; kay an iya Espiritu in iginbuhos ha iyo, ngan nagin hinungdan nga an iyo mga kaburut-on in mapuno hin kalipay, nga nagin hinungdan nga an iyo mga baba in angay mapudngan agud kamo in dire makagyakan, kay duro na gud an iyo kalipay.",
                    "Ngan yana, kun an Diyos, in nagbuhat ha iyo, nga kan kanay kamot in matapod para han iyo mga kinabuhi ngan para han ngatanan nga aada ha iyo, ngan kamo nga naghahatag ha iyo hin anoman nga iyo gin-aaronga igo, nga may pagtuo, nga natuod nga kamo in makakakarawat, O kun sugad, kamo in kinahanglan nga magpaangbit han iyo mga katigayonan nga aada ha iyo tagsa-tagsa.",
                    "Ngan kun huhukman niyo an tawo nga nag-aaro han iyo katigayonan agud hiya in dire mamatay, ngan hukman hiya, labi na hin kaangay an imo magigin sintensya tungod han dire mo pagpaangbit han imo katigayonan, nga ha diin dire mo ginpapanag-iya kundi ha Diyos, nga kun hin-o amo liwat an tagiya han imo kinabuhi; ngan ngani dire kamo nangangaro, o nagbabasul han mga buhat nga iyo ginbuhat.",
                    "Nasiring ako ha iyo, kairo hadto nga tawo, kay an iya katigayonan in mawawara upod ha iya; ngan yana, iginyayakan ko ine nga mga pulong hadton mga rikohanon ha butang nga kahbutanon.",
                    "Ngan liwat, nasiring ako hadton mga kablas, kamo nga waray ngan sugad in mayada sadang, nga kamo in magpabilin ha adlaw-adlaw; an akon hindadabihan kamo ngatanan nga naghalot hadton mga makililimos, tungod kay kamo in waray; hingyap ko nga igsiring niyo ha iyo mga kasingkasing nga: Waray ako maghatag tungod kay ako in waray, kundi kun ako in mayada ako in mahatag.",
                    "Ngan yana, kun iyo ine iginsiring ha iyo mga kaburut-on magpapabilin nga kamo in waray sala, ha luyo nga bahin kamo in pagsisintensyahan; ngan an iyo sintensya in makatadongan kay naipa kamo hadton waray niyo makarawat.",
                    "Ngan yana, mahitungod hine nga mga nahuna-huna nga akon iginyakan ha iyo — ha sugad, mahitungod han pagpabilin pagpasaylo han iyo mga sala ha adlaw-adlaw, nga kamo in maglakat nga waray sala ha atubangan han Diyos — karuyag ko nga iyo bahinan han iyo mga katigayonan adton mga kablas, kada tawo kun ano an mayada hiya, sugad han pagpakaon hadton ginugutom, pagpanapton hadton mga lubas, pagbisita han magsakit ngan pagdumara para han iya kaupayan, ha espirituwal ngan temporal, subay han ira panginahanglan.",
                    "Ngan kitaa nga ine nga mga hitabo in natuman ha kinaadman ngan ha katuhayan; kay dire kinahanglan nga an tawo in madalagan hin labaw hin kamalaksi kontra han iya kusog. Ngan liwat, ine in mapulsanon ha iya nga hiya in magin madoroto, kay ha sugad hine hiya in makakaangkon hin premyo; sanglit an ngatanan nga hitabo in angay matuman nga may katuhayan.",
                    "Ngan karuyag ko nga iyo hinumduman, nga hin-o man nga manhuram ha iyo amyaw in angay nga mag-uli han butang nga iya hinuram, subay han ira ginkasabotan, o kun dire kamo in makakasala; ngan bangin niyo mapahitabo nga an iyo amyaw in makasala liwat.",
                    "Ngan ha katapusan, dire ko maisisiring ha iyo an ngatanan nga hitabo diin kamo in mahihimo nga makasala; kay damo an magkalain-lain nga dalan ngan paagi, nga duro hin kadamo nga dire ko adto maiihap.",
                    "Kundi ine la it akon maisisiring ha iyo, nga kun dire niyo mababantayan an iyo kalugaringon, ngan an iyo panhunahuna, ngan an iyo mga pulong, ngan an iyo mga buhat, ngan tumanon an kasugoanan han Diyos, ngan magpadayon ha pagtuo kun ano man it iyo nahibatian hiunong han pag-abot han aton Ginoo, bisan tubtub ha katapusan han iyo mga kinabuhi, kamo in angay mamatay. Ngan yana, O katawhan, hinumdumi, nga dire ka mamatay."
                ]
            },
            {
                "url": "https://www.lds.org/scriptures/bofm/mosiah/5?lang=eng&clang=war",
                "number": 5,
                "name": "Capitulo 5",
                "summary": [
                    "An mga Baraan in magingin anak nga mga lalaki ngan anak nga mga babaye ni Cristo pinaagi ha pagtuo — Hira in tatawagon pinaagi han ngaran ni Cristo — Ginsagdonan han hadi nga hi Benjamin nga magin mailob ngan madig-on ha maupay nga mga gawi."
                ],
                "verses": [
                    "Ngan yana, ine nahitabo nga an hadi nga Benjamin in nanmulong han iya mga tawo, hiya in nagpadara ha ira, nga may panuyo nga hibaroan kun an iya mga tawo in natuod han mga tugon nga iya iginyakan ngadto ha ira.",
                    "Ngan hira ngatanan nagdurungan panginyupo hin usa la nga tingog, nga nasiring: Oo, natuod kami han ngatanan nga mga tugon nga imo iginyakan ha amon; ngan liwat, maaram kami han kasiguradohan ngan kamatuoran, hine tungod han Espiritu han Ginoo nga Makagarahum, nga nagbuhat hin dako nga pagbabag-o ha amon, o an amon mga abilidad, ngan in waray na kami tuyo nga magbuhat hin maraot, kundi magpadayon hin pagbuhat hin kaupayan.",
                    "Ngan kami, ngan an amon mga kalugaringon, subay liwat, han waray katapusan nga kaupayan han Diyos, ngan han paghatag han iya Espiritu, nga nagkaada hin dako nga pagtanaw han mga tiarabot; ngan kun kinahanglanon, in poydi kami managna han ngatanan nga butang.",
                    "Ngan ine tungod han pagtuo namon han mga pulong nga iginpamulong ha amon han amon hadi nga naghatag hin dako nga kinaadman, sanglit kami in naglipay nga may dako nga kalipayan.",
                    "Ngan kami in karuyag nga maghimo hin kauyonan ha aton Diyos nga buhaton an iya kaburut-on, ngan magin masinugtanon han iya mga kasugoanan ha ngatanan nga nahuna-huna nga igsusugo ha amon, ha ngatanan han nahisalin han amon mga henerasyon, nga dire na kami magdara han amon kalugaringon hin waray katapusan nga pagsakit, subay han iginsiring han anghel, agud dire kami makainom ha gawas han kopa nga sudlanan han kasina han Diyos.",
                    "Ngan yana, ine an mga tugon nga gin-aro han hadi nga hi Benjamin ha ira; ngan sanglit hiya in nagsiring ngadto ha ira: Iyo ginyakan an mga tugon nga akon gin-aaro ha iyo; ngan an kauyonan nga iyo ginhimo in maupay nga kauyonan.",
                    "Ngan yana, dara han kauyonan nga iyo ginhimo kamo in tatawagon nga mga anak ni Cristo, an iya mga anak nga mga lalaki ngan mga anak nga mga babaye; kay kamatuoran, hine yana kamo iya espirituhanon nga ginpakatawo; kay nasiring kamo nga an iyo mga abilidad in nabag-o tungod ha pagtuo ha iya ngaran; sanglit, kamo in iginanak niya ngan nagin iya mga anak nga lalaki ngan iya anak nga mga babaye.",
                    "Ngan ha ilarum han iya ngaran kamo in nagin talwas, ngan waray iba nga ngaran nga diin kamo in magigin talwas. Waray iba nga ngaran nga iginhatag diin an katalwasan in makukuha; sanglit, karuyag ko nga dad-on niyo an ngaran ni Cristo, kamo ngatanan nga naghimo hin kauyonan ha Diyos nga kamo in magigin masinugtanon ngadto ha katapusan han iyo mga kinabuhi.",
                    "Ngan ine nahitabo nga kun hin-o man an magbuhat hine in mahingangadto ha too nga kamot han Diyos, kay hibabaroan niya an ngaran nga diin hiya tinawag; kay hiya in tatawagon ha ngaran ni Cristo.",
                    "Ngan yana ine nahitabo, nga kun hin-o man an dire magdara han ngaran ni Cristo kinahanglan nga tawagon ha iba nga ngaran; sanglit, iya hiaagian an iya kalugaringon nga aada hiya ha wala nga kamot han Diyos.",
                    "Ngan karuyag ko nga kinahanglan iyo hinumduman liwat, nga amo ine an ngaran nga akon ginsiring nga kinahanglan akon ihahatag ngadto ha iyo in dire paparaon, labot la hin paagi hiton pakasala; sanglit, paghirot nga dire kamo magtalapas, ngan an ngaran in dire mapara ha iyo mga kaburut-on.",
                    "Nasiring ako ngadto ha iyo, nga karuyag ko nga iyo hinumduman nga magpabilin an ngaran nga nakasurat permi ha iyo mga kaburut-on, nga kamo in dire mahiagian ha wala nga kamot han Diyos, kundi iyo mahibatian ngan mahibaroan an tingog nga kun diin kamo in tatawagon, ngan sugad man, an ngaran nga ha diin iya igtatawag ha iyo.",
                    "Kay paonan-o makikilal-an han usa nga tawo an iya agaron nga waray pa pagserbihi, nga dire pa nakilala ngadto ha iya, ngan harayo an mga panhunahuna ngan mga panuyo han iya kaburut-on?",
                    "Ngan liwat, kinukuha ba han usa nga tawo an asno nga gintatag-iya han iya amyaw ngan pagtagoon? Nasiring ako ha iyo, Dire; dire ngani tinutugotan nga pakaonon upod han iya mga kahayupan, kundi ine in iya tatabogon tipaharayo, ngan pagagawson. Nasiring ako ngadto ha iyo, ngan masusugad ine ha iyo kun dire kamo maaram han ngaran nga itatawag ha iyo.",
                    "Sanglit, karuyag ko nga kamo in angay nga magin madigon ngan waray pagkabalhin, pirme puno hin maupay nga mga buhat, nga hi Cristo, an Ginoo nga Diyos nga Makagarahum, in mapapanag-iya, agud kamo in madara ha langit, agud kamo in magkaada hin waray katapusan nga katalwasan ngan kinabuhi nga waray katapusan, pinaagi han kinaadman, ngan kagamhanan, ngan katadungan, ngan kaluoy niya nga naghimo han ngatanan nga butang, ha langit ngan ha tuna, nga amo an Diyos han ngatanan. Amen."
                ]
            },
            {
                "url": "https://www.lds.org/scriptures/bofm/mosiah/17?lang=eng&clang=war",
                "number": 17,
                "name": "Capitulo 17",
                "summary": [
                    "Hi Alma in tomuod ngan iginsurat an mga pulong ni Abinadi — Hi Abinadi in nag-antos hin kamatayon pinaagi han kalayo — Hiya in nagtagna han sakit ngan kamatayon pinaagi ha kalayo han mga nagpatay ha iya."
                ],
                "verses": [
                    "Ngan yana ine nahitabo nga kahuman ni Abinadi magyinakan, an hadi in nagsugo nga dakpon hiya han mga saserdote ngan patayon.",
                    "Kundi may usa ha ira nga an ngaran amo hi Alma, hiya liwat in tulin ni Nephi. Ngan hiya in usa nga batan-on nga lalaki, ngan natuod hiya han mga iginyakan ni Abinadi, kay maaram hiya han mga tugon nga karatan nga ginpapamatuod ni Abinadi kontra ha ira; sanglit hiya in nagtikang pakimaluoy han hadi nga dire masina kan Abinadi, kundi hiya in tugotan nga palakton hin mahimyang.",
                    "Kundi an hadi dinugang kasina, ngan nagsugo nga hi Alma in paiwason dida ha ira, ngan nagpadara hin iya mga suruguon para hiya in lanaton agud hiya in patayon.",
                    "Kundi hiya in kumalagiw tikang ha ira ngan nagtago nga dire hiya mahiagian. Ngan hiya in waray hikit-i hin damo nga adlaw ngan nagsurat han ngatanan nga tugon nga iginyakan ni Abinadi.",
                    "Ngan ine nahitabo nga an hadi in nagsugo han iya mga bantay nga palibotan hi Abinadi ngan pagdad-on, ngan hiya in ira gingapos ngan iginlabog ha prisohan.",
                    "Ngan kahuman hin tulo kaadlaw, katapos makisagdon han iya mga saserdote, hiya in nagsugo nga hi Abinadi in dad-on ha iya atubangan.",
                    "Ngan hiya in nagsiring ngadto ha iya: Abinadi, nahisabotan namon nga may sumbong kontra ha imo, ngan ikaw in kaangayan mamatay.",
                    "Tungod kay imo iginyakan nga an Diyos ngahaw in malusad ngadto ha anak han katawhan; ngan yana, ha hine nga hinungdan ikaw in kaangayan mamatay labot la kun imo bawion an ngatanan nga magraot nga tugon nga imo ginyakan kontra ha akon ngan han akon mga tawo.",
                    "Ngan yana hi Abinadi nagsiring ngadto ha iya: Nasiring ako ha iyo, dire ko babawion an mga tugon nga akon ginyakan ngada ha imo mahitungod hine nga mga tawo, tungod kay adto in mga matuod; ngan kun hibaroan niyo an ira kasiguradohan hito, gintugutan ko an akon kalugaringon nga mahulog ngadto han iyo mga pagtimangno.",
                    "Oo, ngan tutugutan ko bisan ngada ha kamatayon, ngan dire ko babawion an akon mga tugon, ngan adto in matindog nga usa nga testigo kontra ha iyo. Ngan kun iyo ako patayon kamo in magpapaturo hin dugo han usa nga waray sala, nga ine liwat in matindog nga testigo ha iyo ha urhi nga adlaw.",
                    "Ngan yana hi hadi Noah in andam na nga buhian hiya, kay nahadlok hiya han iya tugon; kay nahadlok hiya ngan an mga paghukom han Diyos in mahingada ha iya.",
                    "Kundi an mga saserdote in nagdako han ira mga tingog kontra ha iya, hira in nagtikang pag-akusar nga nasiring: Iya ginpakaraot an hadi. Sanglit an hadi in dinugang an kasina kontra ha iya, ngan hiya in iginhatag ha ira agud patayon.",
                    "Ngan ine nahitabo nga hiya in ira ginkuha ngan gingapos, ngan ginlatigo an iya panit hin kahoy nga binutok, oo, bisan ngadto han kamatay.",
                    "Ngan yana pagtikang han kalayo pagsunog ha iya, hiya in nanginyupo ngadto ha ira, hin pagkasiring:",
                    "Kitaa, sugad han iyo ginbuhat ngadto ha akon, ine liwat in mahinanabo ha iyo tulin nga damo in mag-aantos han kasakit nga akon gin-agian, bisan an kasakit han kamatayan pinaagi ha kalayo; ngan ine tungod kay hira in tinuod han katalwasan han Ginoo nga ira Diyos.",
                    "Ngan ine mahitatabo nga kamo in pagpapakurian han ngatanan nga klase hin sakit tungod han iyo mga karat-an.",
                    "Oo, kamo in pagkakastigohon bisan diin pumakadto, ngan pagtatabogon ngan pagpapasarangon, bisan sugad han usa nga ihalas nga panon nga gintatabog han mga ihalas ngan mabangis ngan maisog nga hayop.",
                    "Ngan hadto nga panahon kamo in pagbibilngon, ngan pagdadakupon han kamot han iyo mga kaaway, kamo in mag-aantos, sugad han akon pag-antos, han kasakit han pagkamatay pinaagi han kalayo.",
                    "Sugad hine an Diyos in maghihimo hin pagbulos hadton mga magpapatay han iya mga tawo. O Diyos, karawata an akon kalag.",
                    "Ngan yana, an pagyakan ni Abinadi hine nga mga tugon, hiya in natumba, ngan nag-antos han kamatayon pinaagi han kalayo; oo, pinatay tungod kay waray niya igdiwara an mga kasugoanan han Diyos, katapos uyoni an kamatuoran han iya mga tugon pinaagi han iya kamatayon."
                ]
            },
            {
                "url": "https://www.lds.org/scriptures/bofm/mosiah/18?lang=eng&clang=war",
                "number": 18,
                "name": "Capitulo 18",
                "summary": [
                    "Hi Alma in nagtutdo hin sekreto — lya igin-andam an kauyonan han pagbunyag ngan nagbubunyag ha Tubig ha Mormon — Iya gintukod an Simbahan ni Cristo ngan nag ordina hin mga saserdote — Nagpakabuhi hira ha ira kalugaringon ngan nagtutdo han mga tawo — Hi Alma ngan han iya mga tawo in pumalagiw tikang kan Hadi Noah tipakadto ha kamingawan."
                ],
                "verses": [
                    "Ngan yana, ine nahitabo nga hi Alma, nga nakapalagiw tikang han mga suruguon ni Hadi Noah, in nagbasul han iya mga sala ngan mga karaotan, ngan nagsingadto hin sekreto han mga tawo, ngan nagtikang pagtutdo han mga tugon ni Abinadi —",
                    "Ngan liwat, mahitungod hadton tiarabot, ngan mahitungod liwat han pagkabanhaw han patay, ngan han pagtubos han mga tawo, nga matutuman pinaagi han kagamhanan, ngan pagsakit, ngan pagkamatay ni Cristo, ngan han iya pagkabanhaw ngan pagsaka ngadto ha langit.",
                    "Ngan hiya in nagtututdo ngadto ha ngatanan nga nanmamati han iya mga tugon. Ngan hira gintutdoan niya hin sekreto, para dire mahibaroan han Hadi. Ngan damo an tomuod han iya mga tugon.",
                    "Ngan ine nahitabo an ngatanan nga tumuod ha iya in nasingadto ha lugar nga tinatawag nga Mormon, kahuman karawaton adto nga ngaran tikang han hadi, tungod kay nakada han ginkatakipan han tuna nga inookyan, ha oras o ha panahon, hadton mga ihalas nga mga hayop.",
                    "Yana, mayada dida ha Mormon usa nga burabod hin malimpyo nga tubig, ngan hi Alma didto nasingadto, ngan dida hito nga harani an tubig mayada marabong nga gudti nga mga kahoy, ngan dida hiya nagtatago ha bug-os nga adlaw han ginbibiniling hiya han hadi.",
                    "Ngan ine nahitabo nga adton ngatanan nga natuod ha iya in nakadto pamati han iya mga tugon.",
                    "Ngan ine nahitabo nga nakalabay in damo nga mga adlaw may pipira nga maupay nga nagkatirok ha lugar ha Mormon, namati han mga tugon ni Alma. Oo, ngan nagkatirok adton ngatanan nga natuod han iya tugon, pamati ha iya. Ngan iya gintutdoan hira, nagwali hiunong han pagbasul, ngan pagtubos, ngan pagtuo ha Ginoo.",
                    "Ngan nahitabo nga hiya in nagsiring ngadto ha ira: Kamatuoran, iine an katubigan ha Mormon (tungod kay asya adton an ginngaran) ngan yana, kay karuyag niyo nga dumaop ngadto han hugpo han Diyos, ngan tawagon nga iya mga tawo, ngan andam magdara han mga paras-anon han kada-tagsa, nga magin magaan;",
                    "Oo, ngan andam nga magmasamdong upod hadton nagmamasamdong; oo, ngan an pagliaw hadton nagkikinahanglan han pagliaw; ngan tumindog nga mga testigos han Diyos ha ngatanan nga oras ngan ha ngatanan nga nahuna-huna, ngan ha ngatanan nga lugar diin kamo aadto, bisan ngada ha kamatayon, nga an Diyos in nagtubos ha iyo, ngan maihap upod hadton una nga pagkabanhaw, nga kamo in magkaada hin kinabuhi nga waray katapusan —",
                    "Ngan yana nasiring ako ngadto ha iyo, knn ine an panuyo han iyo mga kaburut-on, ano nga dire ka napabunyag ha ngaran han Ginoo, ha pagtestigo ha atubangan niya nga kamo in naghimo hin kauyonan ha iya, nga magserbisyo ha iya ngan magtuman han iya mga kasugoanan, nga mahibuhos niya an iya espiritu hin patakas ha iyo?",
                    "Ngan yana han pakabati han mga tawo hine nga mga tugon, nagparakpak hira han ira mga kamot hin kalipay, ngan nagguliat: Ine an panuyo han amon mga kaburut-on.",
                    "Ngan yana ine nahitabo nga hi Alma in nagupod kan Helam, hiya usa han mga nauna, kumadto ngan tumindog ha tubig, ngan nanginyupo hin pagkasiring: O, Ginoo, ig-buhos mo an imo Espiritu han imo suruguon, nga hiya in magbuhat hine nga buruhaton ha kabaraan ha abilidad.",
                    "Ngan han iya pagluwason ine nga mga tugon, an Espiritu han Ginoo in nakada ha iya, ngan hiya in nagsiring: Helam, binubunyagan ka ikaw, nga mayada awtoridad tikang han Makagarahum nga Diyos, ha pagpamatuod nga ikaw in naghimo hin kauyonan ha iya nga magseserbisyo ha iya ngada han pagkamatay han mortal nga lawas; ngan hinaut unta an Espiritu han Ginoo in ig-buhos ngada ha imo; nga unta in ihatag ha imo an kinabuhi nga waray katapusan, pinaagi han pagtubos ni Cristo, nga iya igin-andam tikang pa han pagkahimo han kalibutan.",
                    "Ngan katapos ni Alma igluwas ine nga mga tugon, hira Alma ngan hi Helam in nahilubong ha tubig, ngan tumukdaw ngan humaw-as ha tubig nga nalilipay, kay puno hin Espiritu.",
                    "Ngan liwat, nagupod hi Alma hin iba, ngan kumadto ha ikaduha nga higayon ha tubig, ngan nagbunyag sugad han una, ugaring la kay waray na liwat niya iglubong an iya kalugaringon ha tubig hin otro.",
                    "Ngan ha sugad hine nga paagi an iya pagbunyag han kadausa nga nakadto ha lugar ha Mormon; ngan hira in may kadamoon nga 204 nga mga kalag; oo, ngan hira in ginbunyagan ha katubigan ha Mormon, ngan hira in napuno hin grasya han Diyos.",
                    "Ngan hira in ginngaranan nga simbahan han Diyos, o simbahan ni Cristo tikang hadto. Ngan ine nahitabo nga an hin-o man nga binubunyagan ha gahum ngan awtoridad han Diyos in nahidudugang ngadto ha iya simbahan.",
                    "Ngan ine nahibato nga hi Alma, nga may awtoridad tikang han Diyos, in nagordina hin mga saserdote; usa ha kada 50 ha ira in iya gin-ordinahan agud magtutdo ngadto ha ira, ngan magtutdo ha ira hiunong han mga butang mahitungod han ginhadian han Diyos.",
                    "Ngan hiya in nagsugo ha ira nga dire magtutdo labot la hadton mga nahuna-huna nga iya igintutdo, nga han mga iginyakan han mga baba han mga baraan nga mga propeta.",
                    "Oo, ngan bisan nga hiya in nagsugo ha ira nga dire magwali labot la han pagbasul ngan pagtuo han Ginoo, nga nagtubos han mga tawo.",
                    "Ngan nagsugo hiya nga waray maglantugi ha kada tagsa, nga lugod manan-aw ha usa nga mata, nga may-usa nga pagtuo ngan usa nga pagbunyag, ngan an ira mga kaburut-on in magkaurosa hin paghigugma ha kada tagsa.",
                    "Ngan ha sugad hine hiya in nagsugo ha ira nga magwali. Ngan ha sugad hine hira in nagin mga anak han Diyos.",
                    "Hiya in nagsugo ha ira nga magsunod han adlaw nga iparahuway, nga pakabaraanon ine, ngan liwat magpasalamat ha Ginoo nga ira Diyos ha kada adlaw.",
                    "Ngan liwat hiya in nagsugo nga an mga saserdote nga iya gin-ordinahan nga magtrabaho han ira kalugaringon mga kamot para han ira ikabubuhi.",
                    "Ngan mayada usa kaadlaw kada semana nga igingahin para magkatitirok ngan magtutdo han mga tawo, ngan magampo han Ginoo nga ira Diyos, ngan liwat, kun akus nira, in pagkaurusa han pagkatitirok han ira mga kalugaringon.",
                    "Ngan an mga saserdote in dire magtapud han mga tawo para ha ira ikabubuhi; pero para han ira pagkabudlay in kinahanglan kumarawat han grasya ha Diyos, nga magmakusog hira ha Espiritu, nga may kaaram han Diyos, nga makapagtutdo hira nga may gahum ngan awtoridad tikang han Diyos.",
                    "Ngan liwat hi Alma in nagsugo nga an mga tawo ha simbahan in kinahanglan nga maghatag han ira katigayonan, kada usa subay han iya akus; kun mayada damo hiya in kinahanglan nga maghatag hin damo; ngan hiya nga mayada hin gutiay, gutiay la an ginkikinahanglan; ngan adton waray kinahanglan pagtagan.",
                    "Ngan hira in kinahanglan maghatag han ira katigayonan ha ira kalugaringon nga pagburut-an nga may maupay nga mga panuyo ngadto ha Diyos, ngan hadto nga mga saserdote nga nagkikinahanglan, oo, ngan ngadto kada usa nga kablas, ngan ha kada nanginginahanglan, nga waray panapton nga tawo.",
                    "Ngan ine an iya iginsiring ngadto ha ira, nga may kasugoanan ha Diyos; hira in maglakat hin matadong ha atubangan ha Diyos, maghatag kada tagsa hin pantemporal ngan espirituwal subay han ira panginahanglan ngan ira mga karuyagon.",
                    "Ngan yana ine nahitabo ngan ine ngatanan nahimo didto ha Mormon, ngan liwat, ha katubigan ha Mormon, ha kagugub-an nga harani han katubigan ha Mormon; oo ngan, ha lugar ha Mormon, ha katubigan ha Mormon, an kagugub-an ha Mormon, kamaanyag hine ha ira mga mata nga nagsingadto ngan nahibaroan an ira Manurubos; oo, ngan bulahan hira, kay nagkakanta hira pagdayaw ha iya hin kadayonan.",
                    "Ngan ine nga mga hitabo in nahimo dida han mga ginkatakipan ha tuna, nga dire hira unta hibaroan han hadi.",
                    "Pero makabirido, nahitabo nga an hadi, nahibaroan an gios han mga tawo, in nagpadara han iya mga suruguon pagmanman ha ira. Sanglit dida han adlaw nga ira pagkatitirok para manmati han mga mensahe han Ginoo nadiskobrihan hira han hadi.",
                    "Ngan salit yana an hadi in nagsiring nga hi Alma in nagaaghat han mga tawo nga maglaris kontra ha iya; sanglit nagpadara hiya hin mga sundalo agud hira patayon.",
                    "Ngan ine nahitabo nga hi Alma ngan han mga tawo han Ginoo in ginsumatan han pagabot han mga sundalo han hadi; sanglit ginkuha nira an ira mga tolda ngan mga pamilya ngan lumakat ngadto ha kamingawan.",
                    "Ngan hira in may kadamoon nga 450 nga mga tawo."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/alma?lang=war",
        "id": "alma",
        "full_localized_name": "Alma",
        "has_chapters": true,
        "chapters": [
            {
                "url": "https://www.lds.org/scriptures/bofm/alma/5?lang=eng&clang=war",
                "number": 5,
                "name": "Capitulo 5",
                "summary": [
                    "Agud maangkon an katalwasan, an mga tawo in kinahanglan magbasul ngan sumunod han mga kasugoanan, ipanganak hin otro, limpyohan an ira mga panapton pinaagi han dugo ni Cristo, magin mapainobsanon ngan kuhaon ha ira kalugaringon an kamapalabilabihon ngan kaawa, ngan magbuhat han mga buruhaton nga mag-upay — An Maupay nga Magbarantay mananawag han iya mga tawo — Hira nga mga nagbubuhat hin magraot in mga anak han yawa — Hi Alma nagpamatuod han kamatuoran han iya doktrina ngan ginsugo an mga tawo nga magbasul — An mga ngaran han mga magtadong in mahisusurat ha libro han kinabuhi."
                ],
                "verses": [
                    "Ngan yana ine nahitabo nga hi Alma nagtikang pagpadangat han tugon han Diyos ngadto ha mga tawo, una ha katunaan han Zarahemla, ngan tikang didto nasingadto ha ngatanan nga dapit han katunaan.",
                    "Ngan ine an mga tugon nga iya ginsumat ha mga tawo ha simbahan nga gintindog ha siyudad han Zarahemla, subay han iya kalugaringon nga mga sinurat, nga nasiring:",
                    "Ako, hi Alma, kahuman pilion han akon amay, nga hi Alma, agud magin usa nga hitaas nga saserdote han simbahan han Diyos hiya nga nagkakapot han gahum ngan awtoridad nga tikang han Diyos agud himoon ine nga mga hitabo, ungod, nasiring ako ha iyo nga hiya nga nagtikang pagtindog han simbahan ha katunaan nga aada ha mga pag-ultan han Nephi; ngan liwat, an katunaan nga gintatawag nga katunaan ni Mormon; oo, ngan ginbunyagan niya an iya mga kabugtoan ha katubigan han Mormon.",
                    "Ngan ungod, nasiring ako ha iyo, nga hira in naitalwas gawas ha mga pagtimangno han mga tawo ni hadi Noah, pinaagi han kaluoy ngan gahum han Diyos.",
                    "Ngan kamatuoran, pagkahuman hadto ngatanan, hira in gindara ha pagbariga han mga kamot han mga Lamanite ha kamingawan; oo, ngan nasiring ako ha iyo, hira in aada ha pagkabariga, ngan liwat hira in gintalwas han Ginoo ha ira pagbariga pinaagi han gahum han iya mando; ngan kami in gindara dinhe hine nga katunaan, ngan dinhe gintikangan namon an pagtindog han simbahan han Diyos ha ngatanan liwat nga dapit hine nga katunaan.",
                    "Ngan yana dayon ungod, nga nasiring ako ha iyo, akon kabugtoan nga mga lalaki, kamo nga kaapi han simbahan, nagpabilin ba niyo hin husto ha iyo mga panumduman an pagkauripon han iyo mga kaapoy-apoyan? Oo, ngan napabilin ba niyo hin igo ha iyo panumduman an iya kaluoy ngan hilaba nga pag-antos para ha ira? Ngan labot hadto, mapabilin ba niyo hin igo ha iyo panumduman nga iya gintalwas an ira mga kalag tikang ha empiyerno?",
                    "Sigurado, iya gin bag-o an ira mga abilidad; oo, ngan hira in iya ginpukaw ha mamook nga paghingaturog, ngan hira in nahimangno ha Diyos. Sigurado, hira in nakada ha butnga han kasisidman; sugad man, an ira mga kalag in nalamragan pinaagi hin suga han waray katapusan nga mensahe; oo, ngan hira in napalibotan han gapos han kamatayon, ngan han kadena han empiyerno, ngan an waray katapusan nga espirituhanon nga kawara in naghuhulat ha ira.",
                    "Ngan yana ginpapakianhan ko kamo, mga kabugtoan ko, hira ba in napuo? Kamatuoran, nasiring ako ha iyo, Waray, hira kapuo.",
                    "Ngan liwat akon ginpapakiana, an mga gapos han kamatayon in nautod, ngan an mga kadena han empiyerno nga nakapalibot ha ira, ine ba in nahubad? Nasiring ako ha iyo, Oo, ine in nahubad, ngan an ira mga kalag in dumako, ngan hira in nagkanta hin pagtubos han paghigugma. Ngan nasiring ako ha iyo hira in natalwas.",
                    "Ngan yana nagpapakiana ako ha iyo kun ha ano nga mga kondisyon nga hira in nagkatatalwas? Oo, ngan ano an ira basihan agud maglaum hin katalwasan? Ano an hinungdan han ira pakahubad tikang ha mga gapos han kamatayon, oo, ngan sugad man han kadena han empiyerno?",
                    "Kamatuoran, isisiring ko ha iyo — dire ba an akon amay nga hi Alma in tumuod han mga tugon nga iginpasamwak nga nagtikang han baba ni Abinadi? Ngan dire ba hiya in usa nga baraan nga propeta? Dire ba hiya in nagyakan han mga tugon han Diyos, ngan an akon amay nga hi Alma in tumuod ha iya?",
                    "Ngan subay ha iya pagtuo, usa nga dako nga pag bag-o an nahinabo han iya abilidad. Kamatuoran, nasiring ako ha iyo nga ine ngatanan in tinuod.",
                    "Ngan kamatuoran, iginwali niya an mensahe ha iyo mga kaapoy-apoyan, ngan usa liwat nga dako nga pagbag-o an nahitabo ha ira mga kaburut-on, ngan hira in nagpaubos ngan iginhatag an ira pagtapod ha tinuod ngan buhi nga Diyos. Ngan sigurado, hira in nagin tangkod tubtub ha katapusan; sanglit hira in natalwas.",
                    "Ngan yana pagsumat, nagpapakiana ako ha iyo, akon mga kabugtoan ha simbahan, kamo ba in espirituwal nga igin-anak ha Diyos? Iyo ba ginkarawat an iya ladawan ha iyo mga bayhon? lyo ba gin-agian ine nga dako nga pagbag-o han iyo mga kaburut-on?",
                    "Ginagamit ba niyo an iyo pagtuo ha pagkatalwas niya nga naghimo ha iyo? Kamo ba in naglalaum ngan mayada pananaw hin pagtuo, ngan huna-hunaon ine nga mga mortal nga lawas nga ginbangon ha kawaray kamatayon, ngan ine nga may pagkadunot iginbangon ha waray pagkadunot, agud tumindog ha atubangan han Diyos para hukman subay han mga buhat nga ira nahimo ha mortal nga lawas?",
                    "Nasiring ako ha iyo, nahuna-hunaan ba niyo ha iyo mga kalugaringon nga nabati niyo an tingog han Ginoo, ngan nagsisiring ha iyo, ha nga urhi nga adlaw: Daop kamo ha akon nga akon mga pinili, kay kamatuoran, an iyo buhat amo an mga buhat han kamatadong dinhe ha bawbaw han tuna?",
                    "O naghuna-huna ba kamo ha iyo mga kalugaringon nga kamo in makakagbuwa ngadto ha Ginoo ha urhi nga adlaw, ngan masiring — Ginoo, an amon mga buhat in nagin matadong nga mga buhat dinhe ha bawbaw ha tuna — ngan hiya magtatalwas ha iyo?",
                    "0 kundi man, nahuna-huna ba niyo an iyo mga kalugaringon nga gindara ha atubangan han hukmanan han Diyos ngan an iyo mga kalag in puno hin pagbasul ngan kabido, nga mayada paghinumdum han ngatanan nga iyo sala, oo, ngan usa nga hingpit nga paghinumdum han ngatanan nga iyo mga karaotan, oo, ngan usa nga paghinumdum nga iyo iginbali waray an mga kasugoanan han Diyos?",
                    "Nasiring ako ha iyo, kamo ba in makakahangad ha Diyos hadto nga urhi nga adlaw nga waray sala nga kaburut-on ngan malimpiyo nga mga kamot? Nasiring ako ha iyo, kamo ba in makakahangad, nga mayada ladawan han Diyos nga nakasilsil ha iyo mga hulagway?",
                    "Nasiring ako ha iyo, kamo ba in naghuhuna-huna nga matatalwas kun ginhatag na niyo an iyo mga kalugaringon nga nagin mga sakop han yawa?",
                    "Nasiring ako ha iyo, mahibabaroan niyo hadto nga urhi nga adlaw nga kamo in dire matatalwas; kay waray hin-o man nga tawo in matatalwas labot la nga an iya mga panapton in mahugasan ngan nagin mabusag; oo, ngan an iya mga panapton in kinahanglan nga malimpiyohan tubtub nga ine in makuhaan han ngatanan nga mga dum-it, pinaaagi han dugo niya nga amo an ginsisiring han aton mga kaapoy-apoyan, nga maabot agud tuboson an iya mga tawo han ira mga sala.",
                    "Ngan yana nagpapakiana ako ha iyo, akon mga kabugtoan, ano an iyo aabaton, kun hi kamo in matukdaw ha atubangan han hukmanan han Diyos, nga an iyo mga panapton in nadum-itan hin dugo ngan han ngatanan nga klase hin hugaw? Kamatuoran, ano an ginpapamatuoran hine nga mga butang kontra ha iyo?",
                    "Tinuod dire ba mapapamatud-an hine nga kamo in mamaratay hin tawo, oo, ngan kamo liwat in nakasala hin ngatanan nga klase hin karaotan?",
                    "Pamati, akon mga kabugtoan, naghuhuna-huna ba kamo nga an usa nga sugad in magkakamayada hin lugar nga lumingkod ha ginhadian han Diyos, kaupod ni Abraham, kaupod ni Isaac, ngan kaupod ni Jakob, ngan sugad man an ngatanan nga mga baraan nga mga propeta, nga an mga panapton in waray dum-it, ngan waray hugaw, uray, ngan mabusag?",
                    "Nasiring ako ha iyo, Dire; labot la kun himoon niyo an aton Maghirimo nga usa nga buwaon tikang ha tinikangan, o maghuna-huna nga hiya in buwaon tikang ha tinikangan, dire niyo mahuhuna-huna nga an sugad hine magkakamayada hin lugar ha ginhadian han langit; kundi hira in ilalabog ha gawas kay hira in mga anak han ginhadian han yawa.",
                    "Ngan yana kamatuoran, nasiring ako ha iyo, akon mga kabugtoan, kun iyo gin-agian an pagbag-o han kaburut-on, ngan kun iyo inabat an pagkanta han kanta han pagtubos ha paghigugma, nagpapakiana ako, inaabat ba niyo an sugad hine yana?",
                    "Kamo ba in naglalakat, nga ginhihirotan an iyo mga kalugaringon nga mawaray sayop ha atubangan han Diyos? Makakasiring ba kamo, kun kamo in tawagon nga mamatay yana nga takna, ha iyo mga kalugaringon nga kamo in igo nga nagmapainobsanon? Ngan an iyo mga panapton in malimpiyohan ngan nagin mabusag pinaagi han dugo ni Cristo, nga maabot agud tuboson an iya mga tawo ha ira mga sala?",
                    "Pamati, nakuha na ba ha iyo an kamapalabi-labihon? Nasiring ako ha iyo, kun waray pa kamo in dire andam umatubang han Diyos. Kamatuoran kamo in kinahanglan nga mag-andam hin dagmit; kay an ginhadian han langit in harani na, ngan an usa nga sugad hine in waray kinabuhi nga waray katapusan.",
                    "Pamati, nasiring ako ha iyo, mayada ba usa ha iyo nga dire pa nakuhaan hin kaawa? Nasiring ako nga an sugad hine in dire pa andam; ngan hingyap ko nga hiya in dagmit nga mag-andam, kay an oras in harani na, ngan dire nahibabaroan kun sano maabot an takna; kay an usa nga sugad hine in dire mabibilngan nga waray sala.",
                    "Ngan liwat nasiring ako ha iyo, mayada ba bisan usa ha iyo nga nagbubuhat hin pagtamay han iya bugto, o iginkakada ha iya an mga pagtimaraot?",
                    "Kairo an sugad hine, kay dire pa hiya nakaandam, ngan an takna in tikaharani na nga kinahanglan hiya magbasul o hiya in dire matatalwas!",
                    "Oo, ngan kairo han ngatanan nga nagbubuhat hin karaotan; magbasul, magbasul, kay an Ginoo nga Diyos an nagyakan hine!",
                    "Kamatuoran, hiya in nagpadara hin imbitasyon han ngatanan nga tawo, kay an mga butkon han pagkaluoy in iginbubuklad ha ira, ngan hiya nagsiring: Magbasul, ngan akon kamo kakarawaton.",
                    "Oo, ngan hiya nagsiring: Dumaop kamo ha akon ngan kamo in makakaon han bunga han kahoy han kinabuhi; oo, ngan kamo in libre nga makakakaon ngan mainom han tinapay ngan han mga tubig han kinabuhi hin waray bayad;",
                    "Oo, ngan paharani kamo ha akon ngan dad-a niyo an mga binuhatan nga magtadong, ngan dire kamo uutdon ngan ilalabog ha kalayo —",
                    "Kay kamatuoran, an takna in harani na ngan hin-o nga dire magdara hin maupay nga bunga, o hin-o man nga dire magbubuhat hin mga magtadong, hiya liwat in mayada hinungdan hin pagtangis ngan pagmabidoon.",
                    "O kamo nga nagbubuhat hin karaotan; kamo nga nagpasikat han waray pulos nga mga butang han kalibutan, kamo nga napakamaaram nga nahibabaro han mga paagi han katadungan bisan pa man in nagkawara, nga sugad han karnero nga waray magbarantay, nga bisan pa man an magbarantay in nagtawag ha iyo nga nagtatawag pa gud ha iyo, kundi nadire kamo panmati han iya tingog!",
                    "Ungod, nagsisiring ako ha iyo, ngan an maupay nga magbarantay in nagtatawag ha iyo; oo, ngan ha iya kalugaringon nga ngaran kamo in iya gintatawag, amo an ngaran ni Cristo; nga kun dire kamo manmati han tingog han maupay nga magbarantay, han ngaran nga igintatawag ha iyo, tuod, kamo in dire karnero han maupay nga magbarantay.",
                    "Ngan yana kun kamo in dire karnero han maupay nga magbarantay, hain nga karnero kamo nahiaapi? Tinuod; nasiring ako ha iyo, nga an yawa an iyo magbarantay, ngan kamo an iya karnero; ngan yana, hin-o an makakaglirong hine? Ungod, nasiring ako ha iyo, an hin-o man nga nagdidiwara hine in usa nga buwaon ngan anak hin yawa.",
                    "Kay nasiring ako ha iyo nga an ngatanan nga maupay in tikang ha Diyos, ngan ano man nga maraot in tikang ha yawa.",
                    "Sanglit, kun an usa nga tawo in nagdadara han maupay nga buhat hiya in nanmati han tingog han maupay nga magbarantay, ngan hira in masunod ha iya; kundi an hin-o man nga nagdadara hin maraot nga mga binuhatan, hiya in masusugad nga anak hin yawa, kay hiya in nanmati han iya tingog, ngan hiya in masunod ha iya.",
                    "Ngan hin-o man nga nagbubuhat hine in kinahanglan kumarawat han iya suhol tungod hito; sanglit, para han iya suhol hiya in makarawat hin kamatayon, para han mga nahuna-huna han magtadong, nga sugad hin patay ha ngatanan nga maupay nga binuhatan.",
                    "Ngan yana, akon mga kabugtoan, karuyag ko nga pamatian niyo ako, kay ako in nagyayakan ha kusog han akon kalag; kay kamatuoran, ako in naghihimangraw ha iyo hin malinaw agud kamo in dire magsayop, o naghihimangraw ako subay han mga kasugoanan han Diyos.",
                    "Kay ako in gintawag agud maghimangraw ha sugad hine nga paagi, subay han baraan nga katuhayan han Diyos, nga aada kan Cristo Jesus; oo, ngan ako in ginsugo nga tumukdaw ngan magpamatuod hine nga mga tawo han mga nahun-huna nga ginyakan han aton mga kaapoy-apoyan hiunong han mga nahuna-huna nga tiarabot.",
                    "Ngan dire la ine an ngatanan. Waray ba kamo maghuna-huna nga ha akon kalugaringon maaram ako hine nga mga nahuna-huna? Ungod, ako in nagpapamatuod ha iyo nga maaram ako nga an mga nahuna-huna nga akon ginyakan in tinuod. Ngan tipaonan-o ha iyo panhuna-huna nga nakahibaro ako han ira kasiguradohan?",
                    "Ungod, nasiring ako ha iyo nga adto in iginpahibaro ha akon pinaagi han Baraan nga Espiritu han Diyos. Tinuod, ako in nagpuasa ngan nagampo hin damo nga mga adlaw agud akon mahibaroan ine nga mga nahuna-huna ha akon kalugaringon. Ngan yana maaram ako ha akon kalugaringon nga ine in mga tinuod; kay an Ginoo nga Diyos in nagpakita hine ha akon pinaagi han iya Baraan nga Espiritu; ngan ine an espiritu han pagpadayag nga aadi ha akon.",
                    "Ngan labot hine, nasiring ako ha iyo nga han sugad hine ginpadayag ha akon, nga an mga tugon nga iginyakan ha aton han aton mga kaapoy-apoyan in tinuod, bisan an subay ha espiritu han panagna nga aadi ha akon, nga amo liwat an iginpakita han Espiritu han Diyos.",
                    "Nasiring ako ha iyo, nga maaram ako ha akon kalugaringon nga ano man nga akon isisiring ha iyo, hiunong hadton tiarabot, in tinuod; ngan ginsisiring ko ha iyo, nga maaram ako nga hi Jesucristo in maabot, oo, ngan liwat an Anak, an Bugtong nga Anak han Amay, nga pnno hin grasya, ngan kaluoy, ngan kamatuoran. Ngan kamatuoran, hiya ine nga maabot agud kuhaon an mga sala han kalibutan, ngan liwat, an mga sala han kada tawo nga mahugot nga natuod han iya ngaran.",
                    "Ngan ginsisiring ko ha iyo nga ine an katuhayan kun kay ano nga ako in gintawag, oo, agud, magwali ha hinigugma ko nga mga kabugtoan nga mga lalaki, oo, ngan kada tagsa nga naukoy dinhe ha katunaan; oo, agud magwali ha ngatanan, bisan ha tigurang ngan bata, bisan an bariga o libre; oo, ginsisiring ko ha iyo nga may edad, ngan sugad man han aada ha kabutnga-an han edad, ngan ha mga nagtutubo nga henerasyon; Oo, agud ig-proproklamar ha ira nga hira in magbasul ngan ipanganak hin otro.",
                    "Oo, ngan sugad han iginyakan han Espiritu: Magbasul, kamo ngatanan nga aada ha katubtuban han kalibutan, kay an ginhadian han langit in harani na; oo, ngan an Anak han Diyos in maabot ha iya kahimayaan, ha iya kamakusog, kadarayawon, kagamhanan, ngan pagdumara. Oo, ngan hinigugma ko nga mga kabugtoan, ginsisiring ko ha iyo, nga an Espiritu in nagsiring nga: Kamatuoran an kahimayaan han Hadi ha ngatanan nga katunaan; nga liwat an Hadi han langit ha madaliay nga panahon in masiga ha ngatanan nga anak han katawhan.",
                    "Ngan nagsiring liwat an Espiritu ha akon, sugad man, gumoliat ha akon nga may dako nga tingog, nga nasiring: Pasingadto ngan magsiring hine nga mga tawo — Magbasul, kay kun labot la nga kamo in magbasul dire kamo ha anoman nga paagi makakapanonod han ginhadian han langit.",
                    "Ngan liwat nasiring ako ha iyo, an Espiritu in nagsiring: Kamatuoran, an parakol in nahimumutang ha gamot han puno; sanglit an kada puno nga dire magdadara hin maupay nga bunga in pupudlon ngan ilalabog ha kalayo, sugad man, an kalayo nga dire mapaparong, usa nga dire mapaparong nga kalayo. Pamati, ngan hinumdumi, an Usa nga Baraan an nagyakan hine.",
                    "Ngan yana hinigugma ko nga kabugtoan, nasiring ako ha iyo, maiilob ba niyo ine nga klase hin mga pulong; oo, ipapaligid la ba niyo an sugad hine nga mga nahuna-huna, ngan tamakan an Usa nga Baraan han iyo mga tiil; oo, ngan kamo ba in mapamahitas-on nga may pagkalabi-labihon han iyo mga kaburut-on; oo, kamo ba in nagpipirit liwat hin pagsul-ot hin mga marahalon nga mga panapton ngan igpapahamutang an iyo mga kasingkasing ha waray pulos nga mga butang han kalibutan, ha iyo mga karikohan?",
                    "Oo, ngan kamo ba in magpipirit nga maghuna-huna nga kamo in makakalabaw han iba; oo, ngan kamo in magpipirit nga igtimaraot an iyo mga kabugtoan, nga nagpaubos han ira mga kalugaringon ngan lumakat subay han baraan nga katuhayan han Diyos, diin hira in nadara hine nga simbahan, nga ginpabaraan han Baraan nga Espiritu, ngan hira in nagdadara han mga buhat nga kinahanglan pagbasulan —",
                    "Oo, ngan kamo ba in magpipirit pagtalikod ha mga kablas, ngan an mga nanginginahanglan, ngan ha paghalot han iyo mga katigayonan ha ira?",
                    "Ngan ha pangatapusan, kamo ngatanan nga nagpipirit han iyo karaotan, nasiring ako ha iyo nga hira adton pupudlon ngan ilalabog ha kalayo labot la kun hira in madagmit nga magbasul.",
                    "Ngan yana nasiring ako ha iyo, kamo ngatanan nga naghihingyap nga sumunod han tingog han maupay nga magbarantay, gawas kamo tikang ha karaotan, bulag ngan ayaw paghuram han ira mahugaw nga mga butang; ngan sigurado, an ira mga ngaran in paparaon, agud an ngaran han mga maraot in dire maapi ha mga ngaran han magtadong, agud an mga mando han Diyos in matuman, nga nagsisiring: An mga ngaran han magraot in dire angay mahitimpo han mga ngaran han akon mga tawo;",
                    "Kay an mga ngaran han mga magtadong in nahisusurat ha libro han kinabuhi, ngan ha ira ihahatag ko an usa nga sorondon ha akon too nga kamot. Ngan yana, akon mga kabugtoan, ano an maisisiring niyo kontra hine? Nasiring ako ha iyo, kun kamo in nagyayakan kontra hine, ine in waray bali, kay an mando han Diyos in kinahanglan nga matuman.",
                    "Kay hin-o nga magbarantay an aada ha butnga niyo nga mayada damo nga karnero kun dire magbabantay ha ira, agud an mga mabangis nga hayop in dire makasulod ngan kaonon an iya mga karnero? Ngan tuod, kun an mabangis nga hayop in sumulod ha iya panon han karnero dire ba niya ine tatabogon tipagawas? Oo, nga ha urhi, kun iya mahihimo, iya papatayon.",
                    "Ngan yana nasiring ako ha iyo nga an maupay nga magbarantay in nagtatawag ha iyo; ngan kun kamo in manmamati ha iya tingog kamo in dadad-on niya ha iya panon, ngan kamo iya mga karnero; ngan kamo in iya ginsusugo nga iyo paghirotan nga waray gutom ngan mabangis nga hayop nga makasulod ha butnga niyo, agud kamo in dire mawaray pulos.",
                    "Ngan yana ako, hi Alma, in nagsugo ha iyo ha yinaknan niya nga nagsugo ha akon, nga iyo sundon an mga mando nga akon ginsisiring ha iyo.",
                    "Ako in maghihimangraw pinaagi han pagsugo ha iyo nga mga kaapi han simbahan; ngan adton dire kaapi han simbahan ako in nagyayakan pinaagi hin imbitasyon, nga nagsisiring: Kadi kamo ngan magpabunyag ngan magbasul agud kamo liwat in magin kasaro ha bunga han puno han kahoy han kinabuhi."
                ]
            },
            {
                "url": "https://www.lds.org/scriptures/bofm/alma/11?lang=eng&clang=war",
                "number": 11,
                "name": "Capitulo 11",
                "summary": [
                    "An paghimo hin sensilyo han mga Nephite in igintug-an — Hi Amulek in nakipaglantugi kan Seezrom — Dire tatalwason ni Cristo an mga tawo ha ira mga sala — Adton manunonod la han ginhadian han langit an matatalwas — Ngatanan nga tawo in mabuhat ha waray kamatayon — Waray kamatayon kahuman han pagkabanhaw."
                ],
                "verses": [
                    "Ngan yana nakada han balaod ni Mosiah nga kada tawo nga hnkom han balaod, o adton mga pinili nga magin hukom, in angay kumarawat han suhol subay ha panahon nga ira gin serbisyohan agud maghukom hadton mga gindadara ha atubangan nira agud hukman.",
                    "Ngan yana kun an usa nga tawo in may utang ha usa, ngan dire hiya nabayad hadton iya gin-utang, hiya in igsusumbong ha hukom; ngan an hukom in maghihimo hin katungdanan, ngan magpapadara han mga punoan agud an tawo in madara ngada ha atubangan niya; ngan huhukman niya an tawo subay han balaod ngan an mga ebidensiya nga gindara kontra ha iya, ngan ha sugad an tawo in mapipiritan nga magbayad han iya gin-utang, o ginhukasan, o pagawson ha butnga han mga tawo nga sugad hin usa nga kawatan o tikasan.",
                    "Ngan an hukom in makarawat han iya suhol subay ha iya oras — in senine hin bulawan para ha usa ka adlaw, o usa nga senum han salapi, nga bali usa nga senine han bulawan; ngan ine in subay han balaod nga iginhatag.",
                    "Ngan yana ine an mga ngaran han iba-iba nga pidaso han ira bulawan, ngan han ira salapi, subay han ira balor. Ngan an mga ngaran in iginhatag han mga Nephite, kay waray nira ine ihapa subay han mga paagi han mga Judiyo nga nakadto ha Jerusalem; o waray hira pagsukol subay han pamaagi han mga Judiyo; kundi ira gin bag-o an ira pag-ihap ngan pagsukol, subay han mga panhuna-huna ngan mga panhitabo han mga tawo, ha kada tulin, ngada han pagdumara han mga hukom, nga igintukod ni hadi Mosiah.",
                    "Ngan yana an pag-ihap in nasugad hine — Usa nga senine han bulawan, usa nga seon han bulawan, usa nga shum han bulawan, ngan usa nga limnah han bulawan.",
                    "Usa nga senum hin salapi, usa nga amnor hin salapi, ngan usa nga ezrom hin salapi, usa nga onti han salapi.",
                    "An usa nga senum hin salapi in pareho an balor hin usa nga senine han bulawan, ngan bisan hain ha duha para ha usa nga sukol hine han sebada, ngan sugad man para ha usa ka sukol han kada klase han gahi.",
                    "Ngan yana an balor han usa ka seon hin bulawan in duha ka pilo han balor han usa ka senine.",
                    "Ngan an usa nga shum han bulawan in duha ka pilo han balor han usa nga seon.",
                    "Ngan an balor han usa nga limnah han bulawan in amo an balor nira ngatanan.",
                    "An usa nga amnor han salapi in pareho an balor han duha nga senum.",
                    "Ngan an usa nga ezrom hin salapi in pareho an balor han upat nga senum.",
                    "Ngan an usa nga onti in pareho an balor nira ngatanan.",
                    "Ngan yana ine an balor han guruguti nga mga numero han ira pag-ihap —",
                    "An usa nga shiblon in katunga han usa nga senum; kun sugad an usa nga shiblon para ha katunga han sukol han sebada.",
                    "An usa nga shiblum in katunga han usa nga shiblon.",
                    "Ngan an usa nga lea in katunga han usa nga shiblum.",
                    "Ngan yana ine an ira numero, sugad han ira pag-ihap.",
                    "Ngan yana an usa nga antion hin bulawan in pareho an balor hin tulo nga shiblon.",
                    "Ngan yana, ine in para ha amo la nga panuyo nga makakuha hira hin bintaha, kay kinakarawat nira an ira suhol subay han ira trabaho, kun sugad, ira ginsulsulan an mga tawo ha pagribok, ngan ngatanan nga klase hin pagsamok ngan karaotan, agud hira in magkamayada pa darudamo nga trabaho, agud hira in makakuha hin salapi subay han mga kiha nga gindadara ha atubangan nira; sanglit ira ginsulsulan an ngatanan nga tawo kontra kan Alma ngan Amulek.",
                    "Ngan yana ine hi Seezrom in nagtikang pagpakiana kan Amulek, nga nagsisiring: Mahimo ba nga batonon mo an mga pakiana nga akon igpapakiana ha imo? Yana hi Seezrom in usanga tawo nga hag-id ha mga pamaagi han yawa, agud niya madaot adton mag-upay; sanglit, nagsiring hiya ngadto Amulek: Mahimo ba nga batonon nimo an mga pakiana nga akon ihahatag ha imo?",
                    "Ngan nagsiring hi Amulek ngadto ha iya: Oo, ngan kun ito in mahihisubay han Espiritu han Ginoo, nga aada ha akon; kay waray ako iyayakan nga kabaligtaran han Espiritu han Ginoo. Ngan nagsiring hi Seezrom ha iya: Tan-awa, aadi in unom nga onti han salapi, ngan ine in ngatanan ighahatag ko ha imo kun imo iglilirong an pagkamayada han Gilalabawi nga Pagkatawo.",
                    "Ngan yana nagsiring hi Amulek: O ikaw an anak han empiyerno, kay ano nga imo ako ginsusulay? Maaram ka ba nga an mga magtadong in dire napadara hito nga mga pagsulay?",
                    "Natuod ka ba nga waray Diyos? Nasiring ako ngadto ha imo, Dire, maaram ka nga mayada Diyos, kundi imo ginhihigugma ito nga mga karikohan hin labaw pa ha iya.",
                    "Ngan yana ikaw in nagbinuwa ha akon ha atubangan han Diyos. Nasiring ka ha akon — Kitaa, ine in unom nga onti, nga may dako nga kantidad, ihahatag ko ha imo — bisan kun ha imo abilidad an pag-angkon hito tikang ha akon; ngan an imo panuyo in iglirong ko an tinuod ngan buhi nga Diyos, agud ikaw in magkamayada pasangil nga ako in pagraoton. Ngan yana kamatuoran, tungod hine nga dako nga karaotan kakarawaton mo an imo pahalipay.",
                    "Ngan nagsiring hi Seezrom ngadto ha iya: Nasiring ka nga mayada usa nga tinuod ngan buhi nga Diyos?",
                    "Ngan siniring hi Amulek: Oo, mayada usa ngan tinuod ngan buhi nga Diyos.",
                    "Ngan yana nagsiring hi Seezrom: Mayada pa ba lain labot la han usa nga Diyos?",
                    "Ngan hiya in binmaton, Waray.",
                    "Ngan yana hi Seezrom nagsiring ngadto ha iya hin otro: Paunan-o mo nahibaroan ine nga mga nahuna-huna?",
                    "Ngan hiya in binmaton: An anghel in nagpahibaro ha akon.",
                    "Ngan hi Seezrom nagsiring hin otro: Hin-o hiya nga maabot? Hiya ba an Anak han Diyos?",
                    "Ngan nagsiring hiya ngadto ha iya, Oo.",
                    "Ngan hi Seezrom nagsiring hin otro: Tatalwason ba niya an iya mga tawo ha ira mga sala? Ngan ginbaton hiya ni Amulek nga nagsiring ha iya: Nasiring ako ngadto ha iyo, dire niya bubuhaton, kay imposible mahinabo para ha iya nga iglirong niya an iya tugon.",
                    "Ngan yana siniring hi Seezrom ngadto ha mga tawo: Pihoa niyo nga mahinunumduman niyo ine nga mga pulong; kay siniring hiya nga mayada la uusa nga Diyos; siniring hiya nga an Anak han Diyos in maabot, kundi dire niya tatalwason an iya mga tawo nga baga ba hin mayada niya katungod hin pagsugo han Diyos.",
                    "Ngan yana siniring liwat hi Amulek ngadto ha iya: Kamatuoran ikaw in nagbibinuwa, kay ginsisiring mo nga ako in nagyakan nga baga ako hin may katungod pagsugo han Diyos tungod nga siniring ako nga dire niya tatalwason an iya mga tawo ha ira mga sala.",
                    "Ngan sinisiring ko ha iyo ngahaw nga dire niya hira matatalwas ha ira mga sala; kay dire ko maililirong an iya tugon, ngan hiya nagsiring waray mahugaw nga mga buhi nga butang in makakapanunod han ginhadian han langit; sanglit, paunan-o kamo matatalwas, labot la kun kamo in manonod han ginhadian han langit? Sanglit, kamo in dire matatalwas ha iyo mga sala.",
                    "Ngan yana siniring liwat hi Seezrom ngadto ha iya: An Anak ba han Diyos an Waray na gud Katapusan nga Amay?",
                    "Ngan siniring hi Amulek ngadto ha iya: Oo, hiya gudla an Waray Katapusan nga Amay han langit ngan tuna, ngan an ngatanan nga butang nga aada; hiya an tinikangan ngan katapusan, an una ngan urhi;",
                    "Ngan hiya in maabot ha kalibutan agud tuboson an iya mga tawo; ngan iya aantoson an pagtalapas hadton mga natuod han iya ngaran; ngan amo ine hira adton magkakamayada hin kinabuhi nga waray katapusan, ngan an katalwasan in maabot ha waray na iba.",
                    "Kun sugad an magraot in magpapabilin nga baga hin waray pagtubos nga nabuhat, labot la ha pagkahubad han gapos han kamatayon; kay kamatuoran, maabot an panahon nga an ngatanan in mabuhat tikang han pagkamatay ngan matindog ha atubangan han Diyos, ngan paghuhukman subay han ira mga binuhatan.",
                    "Ngan yana, mayada usa nga kamatayon nga tinatawag nga temporal nga kamatayon; ngan an pagkamatay ni Cristo in maghuhubad han mga gapos hine nga temporal nga kamatayon, ngan an ngatanan in mabuhat tikang hine nga temporal nga kamatayon.",
                    "An espiritu ngan han lawas in magkakausa ngahaw ha iya eksakto nga hulagway; bisan an mga butkon, ngan lota-lota in igbabalik ha iya eksakto nga hulagway, sugad ha aton yana nga mga takna; nga kita in pagdadad-on agud tumindog ha atubangan han Diyos, nahibabaro sugad han nahibabaroan naton yana, ngan mayada klaro nga paghinumdum han aton mga sala.",
                    "Ngan yana, ine nga pagpahibalik in maabot ha ngatanan, magin tigurang o bata, magin uripon o libre, magin lalaki o babaye, magin maraot o maupay; nga bisan an buhok ha mga ulo in dire mawawara; kundi an ngatanan nga butang in igbabalik ha iya eksakto nga hulagway, sugad yana, o ha lawas, ngan dadad-on o huhukman ha atubangan han hukuman ni Cristo an Anak, ngan an Diyos Amay, ngan an Baraan nga Espiritu, nga usa nga Waray Katapusan nga Diyos, agud hukman subay han ira mga binuhatan, kun hira in maupay o hira in maraot.",
                    "Yana, pamati, nasiring ako ha iyo an hiunong han kamatayon han mortal nga lawas, ngan sugad man liwat an pagkabanhaw han tunan-on nga lawas. Nasiring ako ha iyo nga ine nga tunan-on in mabuhat, nga usa nga waray kamatayon nga lawas, tikang ha kamatayon, bisan han una nga kamatayon, ngadto han kinabuhi agud dire na mamatay; an ira mga espiritu in mag-uusa ha ira mga lawas, ngan dire na magbubulag; sanglit an lawas in magigin espirituwal ngan waray kamatayon, ngan dire na makikita an kadunotan.",
                    "Ngan yana, han hi Amulek in natapos pagyakan hine nga mga tugon an mga tawo in otro nanhipausa, ngan liwat hi Seezrom nagtikang pangurog. Ngan ha sugad hine natapos an mga tugon ni Amulek, ngan asya la ine an akon iginsurat."
                ]
            },
            {
                "url": "https://www.lds.org/scriptures/bofm/alma/12?lang=eng&clang=war",
                "number": 12,
                "name": "Capitulo 12",
                "summary": [
                    "Nakipaglantugi hi Alma kan Seezrom — An mga misteryo han Diyos in maihahatag la ngadto han mga tangkod — An mga tawo in paghuhukman subay han ira mga panhuna-huna, mga pagtuo, mga pulong, ngan mga binuhatan — An mga magraot in mag-aantos hin kamatayon nga espirituwal — Ine nga mortal nga kinabuhi in usa nga pagproyba nga kahimtang — An plano han katalwasan an makapahinabo han pagkabanhaw ngan, pinaagi han pagtuo, ngan kapasayloan han mga sala — Adton mabinasulon in makakaangkon hin kaluoy pinaagi han Bugtong nga Anak."
                ],
                "verses": [
                    "Ngan yana hi Alma, han makita niya nga an mga tugon ni Amulek in nakapagpamingaw kan Seezrom, kay nasabotan niya nga nadakop hiya ni Amulek han iya mga pagbinuwa ngan panlimbong agud hiya in madaot, ngan han pakakita niya nga ine in nagtikang hin pangurog ha pagkahibaro han iya mga sala, ginabrehan niya an iya baba ngan nagtikang pagyakan ngadto ha iya, ngan padig-onon an mga tugon ni Amulek, ngan ipasabot pa hin labaw an mga nahunahuna, o ibuklad an baraan nga mga kasuratan labaw pa han ginbuhat ni Amulek.",
                    "Ngan yana an mga tugon nga ginyakan ni Alma kan Seezrom in nabati han mga tawo ha palibot; kay an kadamo han mga tawo in duro, ngan hiya in nanmulong ha hine nga paagi:",
                    "Ngan yana Seezrom, nakita na nga ikaw in nadakop han imo pagbinuwa ngan panlimbong, kay hi ikaw in nagbibinuwa dire la ngadto ha mga tawo kundi ikaw in nagbinuwa ngadto ha Diyos; kay kamatuoran, nahibabaroan niya an ngatanan nga imo mga ginhuna-huna, ngan imo nakita nga amon hinbaroan an imo panhuna-huna pinaagi han iya Espiritu;",
                    "Ngan hin kit-an mo na nga maaram kami nga an imo plano in usa nga duro hin kaliningbong nga plano, sugad liwat han kamalimbong han yawa, agud magbinuwa nga agud tuyawon ine nga mga tawo agud hira in maiandam kontra ha amon, para kami in pagtamayon ngan pagawson —",
                    "Ngan yana ine an plano han iyo kaaway, ngan iya ginbuhat han iya gahum ha iyo. Ngan yana karuyag ko nga iyo hinumduman nga kun ano an ginsisiring ko ngadto ha iyo akon iginyayakan ngadto ha ngatanan.",
                    "Ngan kamatuoran nasiring ako ngadto ha iyo ngatanan amo ine an bitik han kaaway, nga iya iginbutang agud madakop ine nga mga tawo, nga masakop niya, ngan magapos niya kamo han iya mga kadena, ngan gaposon kamo ngadto han waray katapusan nga pagsakit, subay han gahum han iya pagkabariga.",
                    "Ngan yana han magyakan hi Alma hine nga mga tugon, hi Zeezron nagtikang pangurog hin duro, kay hiya in tinuod hin maupay han gahum han Diyos; ngan hiya liwat in nagmatuod nga hi Alma ngan Amulek in mayada nahibaroan ha iya, kay hiya in natuod nga maaram hira han mga panhuna-huna ngan mga ungara han iya kaburut-on; kay an gahum in iginhatag ha ira agud ira mahibaroan ine nga mga nahuna-huna subay han espiritu han panagna.",
                    "Ngan hi Seezrom in nagtikang pagpakiana hin maupay ha ira, agud iya mahibaroan hiunong han ginhadian han Diyos. Ngan nagsiring hiya kan Alma: Ano an kahulugan hine nga ginyakan ni Amulek hiunong han pagkabanhaw ngahaw han mga patay, ngan an ngatanan in mabuhat tikang ha pagkamatay, ngaduha adton makatadungan ngan dire, ngan pagdadad-on agud tumukdaw ha atubangan han Diyos ngan hukman subay han ira mga binuhatan?",
                    "Ngan yana hi Alma nagtikang hin pagsaysay hine nga mga nahuna-huna ngadto ha iya, nga nagsisiring: Ine in iginhatag ha kadam-an agud mahisabotan an mga mestiryo han Diyos; sugad man hira in nakabutang ha ilarum hin usa nga hugot nga pagsugo nga dire nira igpasamwak kundi an subay la han bahin han iya mga mensahe nga iginhatag niya ha anak han katawhan, subay han pagsunod ngan kamadoroto nga ira iginhahatag ha iya.",
                    "Ngan tungod hine, hiya nga matig-a an iya kasingkasing, hiya in makarawat hin guroguti nga bahin han mensahe; ngan hiya nga dire matig-a an iya kasingkasing, ha iya ighahatag an darudako nga bahin han mensahe, ngada nga ine in maihatag ha iya agud mahibaroan an mga mestiryo han Diyos tubtub nga iya hibaroan hin hingpit an ngatanan.",
                    "Ngan hira nga matig-a an ira mga kasingkasing, ha ira ihahatag an guroguti nga bahin han mensahe tubtub nga waray na hira mahibaroan hiunong han mga mestiryo; nga pagkahuman hira in kukuhaon nga bariga han yawa, ngan dadad-on han iya panuyo ngadto ha karaotan. Yana ine an kahulugan han mga kadena han empiyerno.",
                    "Ngan hi Amulek in naghimangraw hin malinaw hiunong han kamatayon, ngan pagbuhat tikang hine nga may kamatayon tipakadto ha usa nga waray kamatayon nga kahimtang, ngan an pagdara ngadto ha atubangan han Diyos, agud hukman subay han iya mga binuhatan.",
                    "Ngan kun an aton mga kasingkasing in nagmatig-a, oo, ngan kun ginpatig-a naton an aton mga kasingkasing kontra han mensahe, ha sugad nga waray na ine ha aton, kahuman an aton kahimtang in makaharadlok, kay kahuman kita in pagsisirotan.",
                    "Kay an aton mga pulong in magkokondena ha aton, oo, ngan an ngatanan nga aton mga binuhatan in magkokondena ha aton; ngan kita in dire hiaagian nga waray sala; ngan an aton mga panhuna-huna liwat in magkokondena ha aton; ngan ha hine nga makaharadlok nga kahimtang dire kita makakabuslong ngadto ha Diyos; ngan kita in malilipay pa kun masusugo naton adton mga bato ngan mga bukid nga mahulog ngada ha aton agud maitago kita ha iya atubangan.",
                    "Kundi dire ine mahitatabo; kita in mabangon ngan matukdaw ha atubangan niya ha iya kahimayaan, ngan ha iya gahum, ngan ha iya kusog, kabantugan, ngan pagkahadianon, ngan aton kakarawaton ha aton waray katapusan nga kaarawdan nga an ngatanan nga iya paghukom in matadong; ngan hiya in matadong han ngatanan nga iya mga binuhatan, ngan hiya in maloloy-on ha anak han katawhan, ngan hiya in may gahum ha pagtalwas han kada tawo nga natuo han iya ngaran ngan nagdadara han hitabo nga kaangayan hin pagbasul.",
                    "Ngan yana pamati, nasiring ako ngadto ha iyo nga maabot an usa nga kamatayon, an ikaduha nga kamatayon, nga usa nga kamatayon nga espirituwal; nga ine in takna nga hin-o man an mamatay ha iya mga sala, sugad han usa nga temporal nga kamatayon, in mamamatay liwat han kamatayon nga espirituwal; oo, hiya in mamatay ha mga nahuna-huna mahiunong ngadto han kamatadong.",
                    "Ngan amo adton takna nga an ira mga kasakit in magigin sugad hin usa nga biaw hin kalayo ngan asupre, nga an laga in tipa igbaw ha kadayonan; adto in oras nga hira kakadenahan pailarom ha waray katapusan nga kasakitan, subay han gahum ngan pagkabariga ni Satanas, hiya in magsasakop ha ira subay han iya kaburut-on.",
                    "Kahuman, nasiring ako ngadto ha iyo, hira in magigin sugad hin waray pagtubos nga nahimo; kay hira in dire matutubos subay han katadungan han Diyos; ngan hira in dire mamamatay, nga nakit-an nga waray kadunotan.",
                    "Ngan yana in nahitabo nga kahuman ni Alma paghimangraw hine nga mga tugon, an mga tawo in nagtikang pagduro hin paghipausa;",
                    "Kundi mayada usa nga hi Antionah, nga amo an puno nga magbaralaod ha ira, dumaop ngan nagsiring ha iya: Ano ine nga imo ginyakan, nga an katawhan in mabuhat tikang ha patay ngan mabagbag-o tikang ha pagigin may kamatayon ngadto ha kahimtang nga waray kamatayon, nga an kalag in dire na mamamatay?",
                    "Ano an karuyag sidngon han baraan nga kasuratan, nga nagsisiring nga an Diyos in nagbutang hin kerubin ngan naglalaga nga espada ha sinirangan ha hardin han Eden, nga bangin an aton una nga mga kag-anak makasulod ngan makakaon han bunga han puno han kahoy han kinabuhi, ngan mabuhi ha kadayonan? Ngan ha sugad nakita naton nga waray higayon nga hira in mabuhi ha kadayonan.",
                    "Ngan yana siniring hi Alma ha iya: Ine an nahuna-huna nga akon ipapasabot. Ngan yana nakita naton nga hi Adan nakasala ha pagkaon han igindidire nga bunga, subay han pulong han Diyos; ngan sugad nga nakita naton, ngan ha ira pagpakasala, ngatanan nga katawhan in nawara ngan nagin magpakasasala nga mga tawo.",
                    "Ngan yana pamati, nasiring ako ngadto ha iyo nga kun mahihimo nga mahitabo nga hi Adan in makakakaon han bunga han kahoy ha kinabuhi hadto nga takna, dire hiya magkakamayada hin kamatayon, ngan an panagna in magigin waray kapulsanan, ngan ma hihimo nga an Diyos in usa nga buwaon, kay hiya in nagsiring: Kun ikaw in kumaon, ikaw in piho nga mamamatay.",
                    "Ngan nakita naton nga an kamatayon in maabot ha katawhan, oo, an kamatayon nga ginsisiring ni Amulek, nga amo an temporal nga kamatayon; sugad man mayada usa nga panahon nga iginhatag ha tawo kun sano hiya poydi magbasul; salit ine nga kinabuhi in nagiging usa nga pagproyba nga kahimtang; usa nga panahon agud mag-andam ha pag-atubang ha Diyos; usa nga panahon agud mag-andam para ha waray katapusan nga kamutangan nga amon iginyakan, nga kahuman han pagkabanhaw han mga patay.",
                    "Ngan yana, kun ine in dire tungod han plano han pagtubos, nga igin-andam tikang pa han kahimo han kalibutan, dire magkakamayada han pagkabanhaw han mga patay; kundi mayada usa nga plano han pagtubos nga iginandam, nga nahitatabo han pagkabuhi ngahaw han mga patay, nga amo an iginyakan.",
                    "Ngan yana pamati, kun mahihimo nga mahitabo la nga an aton una nga mga kag-anak nahingadto ngan nakakaon han bunga han kahoy han kinabuhi hira unta in nagin kairo ha kadayonan, kay waray kita panahon nga mag-andam; kun masugad an plano han pagtubos in nakawang, ngan an saad han Diyos in nawaray kapulsanan, ngan waray hinungdan.",
                    "Kundi kalipay, kay ine in dire sugad; kay adto in iginsugo ngadto han mga tawo nga hira in kinahanglan mamatay; nga kahuman han kamatayon, kita in madangat ha paghukom, bisan an pareho nga paghukom nga amon iginyakan, nga amo an katapusan.",
                    "Ngan kahuman igsugo han Diyos ine nga mga hitabo ngadto ha tawo, kamatuoran, nakita niya nga kaangayan nga an tawo in mahibaro mahitungod han mga hitabo diin amo an iginsugo ngadto ha ira;",
                    "Sanglit nagpadara hiya hin mga anghel nga makipagkayakan ha ira, nga naghimo nga an mga tawo in makakita han iya kahimayaan.",
                    "Ngan tikang hadto nga panahon hira in nagtikang pagtawag han iya ngaran; sanglit an Diyos in nakipaghimangraw ha mga tawo, ngan iginpasabot ngadto ha ira an plano han pagtubos, nga igin-andam tikang pa han pagkahimo han kalibutan; ngan ine iya iginpahibaro ha ira subay han ira pagtuo ngan pagbasul ngan ira baraan nga mga buhat.",
                    "Sanglit, hiya in naghatag hin mga kasugoanan ngadto han mga tawo, kay hira an una nga nagtalapas han una nga mga kasugoanan ngadto han mga nahuna-huna nga temporal, ngan magigin sugad han Diyos, maaram han maupay ngan maraot, nga nagbutang ha ira mga kalugaringon nga kahimtang hin paggawi, ha kahimtang nga gumawi subay han ira mga kaburut-on ngan kalipayan, bisan hin pagbuhat hin maraot o maupay —",
                    "Tungod hine an Diyos in naghatag ngadto ha ira hin mga kasugoanan, kahuman igpahibaro ha ira an plano han pagtubos, agud hira in dire magbuhat hin maraot, an sirot hadto in amo an ikaduha nga kamatayon, nga usa nga waray katapusan nga kamatayon sugad han mga nahuna-huna nga para ha kaupayan; kay ha sugad an plano han pagtubos in dire magkakamayada hin gahum, kay an buruhaton han hustisya in dire maguguba, subay han pinakahataas nga kaupayan han Diyos.",
                    "Kundi an Diyos in nagtawag han mga tawo, ha ngaran han iya Anak, (ine an plano han pagtubos nga igin-andam) ngan nagsisiring: Kun kamo in magbabasul, ngan dire kamo magmamatig-a han iyo mga kasingkasing, ha sugad ako in magkakamayada hin kaluoy ha iyo, pinaagi han akon Bugtong nga Anak;",
                    "Sanglit, an hin-o man nga magbabasul, ngan dire magmamatig-a an iya kasingkasing, in magkakamayada hin pag-angkon han akon kaluoy pinaagi han akon Bugtong nga Anak, ha pagpasaylo ha iya mga sala; ngan hiya in masulod ha akon pahuwayan.",
                    "Ngan an hin-o man nga magtitig-a han iya kasingkasing ngan magbubuhat hin pakasala, tinoud, igsusumpa ko an akon kasinahon nga hiya in dire makakasulod han akon pahuwayan.",
                    "Ngan yana, akon mga kabugtoan, pamati nasiring ako ha iyo, nga kun kamo in magmatig-a han iyo mga kasingkasing kamo in dire makakasulod han pahuwayan han Ginoo; salit an iyo mga sala an mag-aayat ha iya agud iya ihulog an iya kasinahon ha iyo sugad han una nga pag-ayat, oo, subay han iya saad ha urhi nga pag-ayat sugad han una, tipakadto ha waray katapusan nga karaotan han iyo mga kalag; sanglit, subay han iya saad, ngada han katapusan nga kamatayon, sugad han una.",
                    "Ngan yana, mga kabugtoan ko, tungod kay maaram kita hine nga mga nahuna-huna, ngan ine in tinuod, kita in magbasul, ngan dire patig-ahon an aton mga kasingkasing, nga dire naton pag-ayaton an Ginoo nga aton Diyos nga ihatag an iya kasinahon ha aton hine nga ikaduha nga kasugoanan nga iya iginhatag ha aton; kundi sumulod kita han pahuwayan han Diyos, nga igin andam subay han iya pulong."
                ]
            },
            {
                "url": "https://www.lds.org/scriptures/bofm/alma/32?lang=eng&clang=war",
                "number": 32,
                "name": "Capitulo 32",
                "summary": [
                    "Nagtutdo hi Alma han mga kablas nga diin an ira kakurian an nag-pamainobsanon ha ira — An pagtuo amo an paglaum hadton dire nakikita kundi kamatuoran — Hi Alma nagpamatuod nga an mga anghel in nagseserbi ngadto han mga lalaki mga babaye, ngan mga kabataan — Kan Alma igintanding an pulong ngadto ha usa nga liso — Ito in kinahanglan igtanom ngan pag-atamanon Sugad nga ine in matubo nga usa nga puno hin kahoy nga diin an bunga in kinabuhi nga waray katapusan an makukuha."
                ],
                "verses": [
                    "Ngan ine nahitabo nga hira in nasingadto, ngan nagtikang hin pagpasamwak han mensahe han Diyos ngadto han mga tawo, ngan nasakob ha ira mga sinagoga, ngan ha ira mga panimalay; oo, ngan magin ha ira kakalsadahan ira iginpapasamwak an mga mensahe.",
                    "Ngan ine nahitabo nga kahuman han damo nga paghimakuri ha butnga nira, hira in nagtikang hin pagkamayada hin kamalinamposon didto ha butnga han grupo han mga kablas nga mga tawo; kay sigurado, hira in igintatabog paggawas han mga sinagoga tungod han dire kamag-upay hadton ira mga panapton —",
                    "Sanglit hira in waray tutugoti nga makasakob han mga sinagoga pagampo ha Diyos, ha paghuna-huna nga mahugaw; sanglit hira in kablas; oo, hira in gin huna-huna han ira kabugtoan nga mga maglamiri; sanglit hira in kablas hadton mga butang nga kalibutanon; ngan liwat hira in kablas ha abilidad.",
                    "Ngan yana, samtang nga hi Alma in nagtututdo ngan nagyayakan ngadto han mga tawo ha bawbaw han tayod ha Onidah, may umabot nga kadam-an nga hugpo ngadto ha iya, nga hira amo adton amon hindadabihan, nga mga kablas ha abilidad, tungod han ira kakablasan hadton mga butang han kalibutan.",
                    "Ngan hira in dumaop ngadto kan Alma; nga an usa nga naguuna ha ira an nagsiring ha iya: Pagsumat, ano in bubuhaton hine nga akon mga kabugtoan, kay hira in gintatamay han ngatanan nga tawo tungod han ira kakablasan, oo, ngan labi na ha ngatanan han amon mga saserdote; kay ira ginpagawas kami tikang han amon mga sinagoga nga amon gingul-an hin duro agud itukod ha amon kalugaringon mga kamot; ngan kami in ginpalayas nira tipagawas tungod han amon duro nga kakablasan; ngan kami in waray na lugar agud magampo han amon Diyos; ngan kitaa, ano an amon bubuhaton?",
                    "Ngan yana han pakabati ni Alma, iya ine gin paatubang ha iya, ngan an iya nawong deretso ngadto ha iya, ngan iya nakita an dako nga kalipay; kay iya nasabotan nga an ira kakurian in ungod nga nagpamainobsanon ha ira, ngan hira in nag-aandam panmati han mga mensahe.",
                    "Sanglit waray na hiya magyakan pa ha iba nga mga hugpo; kundi igin-unat niya an iya kamot, ngan nagguliat ngadto han iya nahikikit-an, nga tinuod nga nagbabasul, ngan hiya nagsiring ngadto ha ira:",
                    "Ako in nakapanhuna-huna nga kamo in mapainobsanon ha kaburut-on; ngan kun sugad, kamo in bulahan.",
                    "Kamatuoran an iyo bugto in nagsiring, Ano an amon bubuhaton? — kay kami in ginpalayas ha gawas han amon sinagoga, agud dire kami makakapagampo han amon Diyos.",
                    "Kamatuoran nasiring ako ha iyo, nakakasiring ba kamo nga dire kamo makakapagampo ha Diyos labot kun ine in ha iyo la mga sinagoga?",
                    "Ngan labot la hine, mapakiana ako, nakakasiring ba kamo nga dire kamo makakapagampo ha Diyos gud la makausa ha usa ka semana?",
                    "Nasiring ako ngadto ha iyo, maupay adto nga kamo in ginpalayas ha gawas han iyo mga sinagoga, agud kamo magin mapainobsanon, ngan kamo in mahibaro hin kinaadman; kay kinahanglan nga kamo in mahibaro hin kinaadman; kay amo ine an hinungdan nga kamo in ginpalayas, nga kamo in gintatamay han iyo mga kabugtoan tungod han iyo duro nga kakablasan, nga kamo in nadara ngadto ha usa nga ungod nga pagpaubos hin kaburut-on; kay kinahanglan nga kamo in madara agud magin mapainobsanon.",
                    "Ngan yana, tungod nga hi kamo in napiritan nga magin mapainobsanon kamo in bulahan; kay an tawo in danay, kun napipirit nga magin mapainobsanon, hiya in nag-uungara nga magbasul; ngan yana piho, nga an hin-o man nga magbabasul makakakarawat hin kaluoy; ngan hiya nga nakakakarawat hin kaluoy ngan nakakag-antos tubtub ha katapusan la gihapon hiya in matatalwas.",
                    "Ngan yana, sugad han iginsiring ko ngadto ha iyo, nga tungod kay kamo in napiritan nga magin mapainobsanon bulahan kamo, dire ba niyo nahuna-hunaan nga labaw pa hin kabulahan adton tinuod nga nagpapaubos ha ira kalugaringon tungod han mensahe?",
                    "Sugad man, hiya nga tinuod nga nagpapaubos han iya kalugaringon, ngan nagbabasul han iya mga sala, ngan nag-aantos ngada ha katapusan, gihapon hiya in bebendisyonan — sugad man, dako an bendisyon kontra hadton napiritan magin mapainobsanon tungod hadton ira duro hin kakablasan.",
                    "Sanglit, bulahan hira nga nagpapaubos nga dire kinahanglan nga piriton nga magpaubos; o ha iba nga mga pulong, bulahan hiya nga natuod han mensahe han Diyos, nga nabunyagan nga waray katig-ahan han kaburut-on, oo, ngan waray madara nga mahibaroan an mensahe, o dire ngani pinirit nga mahibaroan, san-o hira tomuod.",
                    "Oo, ngan damo an nagsisiring: Kun ikaw in magpapakita ngadto ha amon hin tigaman tikang ha langit, ha sugad mahibabaroan namon nga may kapihoan; kahuman kami in matuod.",
                    "Ngan yana mapakiana ako, amo ba ine an pagtuo? Tuod, nasiring ako ngadto ha iyo, Dire; kay kun mahibaroan han usa nga tawo in usa nga nahuna-huna hiya in waray hinungdan agud tomuod, kay maaram na hiya hito.",
                    "Ngan yana, hain an labaw nga susumpaon han Diyos an usa nga maaram ha kaburut-on han Diyos ngan dire nagbubuhat, o hiya nga natuod la, o may hinungdan la nga tomuod, ngan nahulog ngadto hin pagtalapas?",
                    "Ngan yana ha hine nga nahuna-huna kamo in angay maghukom. Kamatuoran, nasiring ako ngadto ha iyo, nga ine in ha usa nga butang sugad liwat ha kaluyo nga bahin; ngan ine nahitatabo ha kada tawo subay han iya binuhatan.",
                    "Ngan yana han akon ginyakan an mahitungod han pagtuo — an pagtuo in dire pagkamayada hin hingpit nga kaaram han mga butang; sanglit kun mayada ka pagtuo naglalaum ka han mga butang nga waray pa makita, kundi tinuod.",
                    "Ngan yana, pamati, nasiring ako ha iyo, ngan hingyap ko nga iyo hinumduman, nga an Diyos in maloloy-on ngadto han ngatanan nga natuod han iya ngaran; sanglit karuyag niya, ha una nga lugar, nga ikaw in tumuod, oo, ngan bisan han iya tugon.",
                    "Ngan yana, iginpapadangat niya an iya mga tugon pinaagi han iya mga anghel ngadto ha tawo, oo, ngan dire la ha mga lalaki kundi pati ha mga babaye liwat. Ngan yana dire la ine; an gudtiay nga mga kabataan in mayada mga tugon nga iginhatag ha ira ha ikadamo ka beses, nga diin nakakalupig hadton may kinaadman ngan kamagaraman.",
                    "Ngan yana, akon hinigugma nga kabugtoan, sugad han karuyag niyo mahibaroan ha akon kun ano an iyo bubuhaton kay kamo in inol-ulan ngan ginpalayas — yana dire ko karuyag nga iyo huna-huna-on nga karuyag ko nga hukman ko la kamo subay hadton kamatuoran —",
                    "Kay dire ko karuyag sidngon nga kamo ngatanan in napiritan hin pagpaubos ha iyo mga kalugaringon; kay ako in ungod nga natuod nga mayada pipira ha iyo nga magpapaubos han ira kalugaringon, ha ano man nga kamutangan nira.",
                    "Ngan yana, han akon ginyakan mahitungod han pagtuo — nga ine in dire pagkamayada hin hingpit nga kaaram — sugad man an akon mga tugon. Dire mo hibabaroan an ira kapihoan ha una, ngadto ha pagkahingpit, ano man nga labaw ha pagtuo amo an hingpit nga kaaram.",
                    "Kundi kitaa, kun kamo in magmamata ngan mapukaw adton iyo mga huna-huna, bisan ha usa nga pagproyba han akon mga tugon, ngan maggamit hin bisan guti nga pagtuo, oo, ngan bisan nga waray niyo labaw nga hingyap kundi tomuod, pabay-i nga ine nga hingyap in makabulig ha iyo, ngada nga kamo in tomuod ha paagi nga kamo in maghahatag hin lugar para han usa nga bahin han akon mga tugon.",
                    "Ngan yana, aton igtanding an mensahe ha usa nga liso. Yana, kun kamo in maghahatag hin lugar, nga an liso in mahitanom ha iyo kaburut-on, kamatuoran, kun ito in tinuod nga liso, o usa nga maupay nga liso, kun dire niyo ine iglalabog pinaagi han iyo kawaray hin pagtuo, ngan iyo pupugngan an Espiritu han Ginoo, tinuod, ine in magtitikang hin pagtubo ha sakob han iyo dughan; ngan kun iyo abaton ine nga pagtubo, magtitikang kamo pagsiring ha iyo kalugaringon — Kaangayan nga ine in maupay nga liso, o ine nga mensahe in maupay, kay gintitikangan pagpadako an akon kalag; oo, ngan gintitikangan ngan magmalamrag an akon panhuna-huna, oo, ngan ine in nagtitikang nga magin marasa para ha akon.",
                    "Ngan yana kamatuoran, dire ba ine in makakagpadugang han iyo pagtuo? Nasiring ako ngadto ha iyo, Oo; sugad man ine in waray dumako ngadto ha hingpit nga kaaram.",
                    "Kundi kamatuoran, samtang an liso in natubo, ngan nananaringsing, ngan natikang pagtubo, kun masugad sisidngon niyo nga an liso in maupay; kay tanawa ine in natubo, ngan nanaringsing, ngan nagtikang pagtubo. Ngan yana, pagsumat, ine ba in dire magpapakusog han iyo pagtuo? Oo, ine magpapakusog han iyo pagtuo: kay kamo masiring maaram ako nga maupay ine nga liso; kay tan-awa nanaringsing ngan nagtitikang hin pagtubo.",
                    "Ngan yana, pagsumat, piho ka ba nga ine nga liso in maupay? Nasiring ako ngadto ha iyo, Oo; kay an kada liso in nagbubunga hin kapareho.",
                    "Sanglit, kun an liso in tumubo ine in maupay, kundi kun dire tumubo, kamatuoran ine in dire maupay, sanglit ine in ilalabog.",
                    "Ngan yana, tuod, tungod kay gintalingoha mo an pagproyba, ngan igintanom an liso, ngan ine in dumako ngan nanaringsing, ngan nagtikang hin pagturok, kinahanglan nga mahibaroan niyo nga an liso in maupay.",
                    "Ngan yana, pagsumat, an iyo ba hibaro in hingpit? Oo, an iyo hibaro in hingpit hadto nga nahuna-huna, ngan an iyo pagtuo waray umusbong; ngan ine in tungod kay iyo nahibaroan, kay maaram kamo nga an mga mensahe in nagpadako han iyo mga kalag, ngan maaram liwat kamo nga ine nanaringsing tipaigbaw, ngan an iyo pagsabot in nagtikang paglamrag, ngan an iyo panhuna-huna in nagtikang hin paghaluag.",
                    "O ngan yana, dire ba ine ungod? Nasiring ako ha iyo, Oo, kay ine in maupay; ngan ano man nga maupay, in matadong, tungod kay ine in nahisasabotan, sanglit kinahanglan niyo nga mahibaroan nga ine in maupay; ngan yana pagsumat, kahuman niyo matilawi ine nga kamaupay an iyo ba hibaro in hingpit?",
                    "Tuod nasiring ako ha iyo, Dire; dire niyo angay igsalikway an iyo pagtuo, kay kamo in naghimo han iyo pagtuo nga itanom an liso nga iyo proybahan agud niyo hibaroan kun an liso in maupay.",
                    "Ngan tuod, samtang an puno han kahoy in nagtitikadako, iyo sisidngon: Aton aatamanon hin maupay, nga magkamayada hin gamot, ngan tumubo, ngan magdara hin bunga ha aton. Ngan yana kitaa, kun iyo atamanon hin maupay ine in manggagamot, ngan matubo, ngan mamumunga.",
                    "Kundi kun iyo pababay-an an puno, ngan dire pag-isipon an pag-ataman hine, tuod adto in dire magkakamayada hin ano man nga gamot; ngan kun umabot an kapaso han adlaw ngan mauga, tungod kay waray gamot ine in malalaya, ngan gagabuton ngan ilalabog ha gawas.",
                    "Ngan yana, ine in dire tungod kay an liso in dire maupay, ngan dire liwat tungod kay an bunga hito in dire makaruruyag; kundi ine in tungod kay an iyo tuna in waray pulos, ngan waray niyo pag-atamana an puno, sanglit dire kamo magkakamayada hin bunga hadto.",
                    "Ngan kun masugad, kun dire niyo pag-atamanon an mensahe, nga may pagsiplat tikang ha mata han pagtuo ngadto han bunga hadto, dire kamo makakagburo han bunga han kahoy han kinabuhi.",
                    "Kundi kun iyo pag-atamanon an mensahe, oo, atamanon an puno samtang nga nagtitikang pa la pagtubo, pinaagi han iyo pagtuo nga may kamadoroto, ngan pag-antos, ngan mamumulat ngadto han bunga hadto, ine in magamot; ngan kamatuoran ine in magigin puno hin kahoy nga matubo ngadto ha waray katapusan nga kinabuhi.",
                    "Ngan tungod han iyo kamadoroto ngan iyo pagtuo ngan iyo pag-antos han pag-ataman han mensahe, ine in magamot ha iyo kalugaringon, kamatuoran, dire mag-iiha kamo in makakagburo han bunga hito, nga pinaka makaruruyag, nga matam-is labaw pa han pinakamatam-is, ngan mabusag labaw pa han ngatanan nga mabusag, Oo, maputli labaw pa han ngatanan nga putli; ngan magpiyesta hine nga bunga ngada hit iyo kabusog, nga dire magugutom, ngan dire mauuhaw.",
                    "Kun masugad, akon mga kabugtoan, kamo in mag-aani han balos han iyo pagtuo, ngan han iyo kamadoroto, ngan pag-antos, ngan halaba nga kakurian, naghuhulat han puno nga magdara han bunga ngada ha iyo."
                ]
            },
            {
                "url": "https://www.lds.org/scriptures/bofm/alma/34?lang=eng&clang=war",
                "number": 34,
                "name": "Capitulo 34",
                "summary": [
                    "Ginpamatuoran ni Amulek nga an mga pulong in aada kan Cristo para ha katalwasan — Labot la kun an pagbayad han sala in ginbuhat, ngatanan nga katawhan in mamamatay — An bug-os nga balaod ni Moises in natudlok ha pagsakripisyo han Anak han Diyos — An waray katapusan nga plano han pagtubos in subay han pagtuo ngan pagbasul — Magampo para han temporal ngan espirituwal nga mga bendisyon — Ine nga kinabuhi amo an takna han mga tawo nga mag-andam ha pag-atubang han Diyos — Gumios para han iyo katalwasan nga may kahadlok ha atubangan han Dios."
                ],
                "verses": [
                    "Ngan yana ine nahitabo nga kahuman ni Alma magyakan hine nga mga tugon ngadto ha ira hiya lumingkod dida ha tuna, ngan hi Amulek in bumuhat ngan nagtikang pagtutdo ha ira, nga nagsisiring:",
                    "Akon mga kabugtoan, maaram ako dire mahinanabo nga kamo in magin ignorante han mga butang nga iginyakan mahitungod han pag-abot ni Cristo, nga igintutdo namon nga usa nga Anak han Diyos; oo, maaram ako nga ine nga mga nahuna-huna in nahitutdo na ha iyo hin labis san-o pa kamo in bumaya ha amon.",
                    "Ngan sugad ha hangyo niyo han akon hinigugma nga bugto nga iya ipahibaro ngadto ha iyo an iyo bubuhaton, tungod han iyo mga kakurian; ngan hiya in nanmulong ha iyo agud maiandam an iyo nga huna-huna; oo, ngan hiya in mag-aghat ha iyo ngadto hin pagtuo ngan pagantos —",
                    "Oo, para kamo in magkaada hin dako nga pagtuo sugad han pagtanom han mensahe dida han iyo mga kaburut-on, para kamo makatilaw pagproyba han kaupayan hito.",
                    "Ngan kami nakapanhuna-huna nga an dako nga pakiana nga aada ha iyo mga huna-huna kun an tinuod ba in aada han Anak han Diyos, o kun waray ba Cristo.",
                    "Ngan iyo liwat pagkilala nga an akon bugto in nagpamatuod ngadto ha iyo, ha damo ka beses, nga an tinuod aada kan Cristo para ha katalwasan.",
                    "An akon bugto in tumawag han mga tugon ni Zenos, nga an pagtubos in mahinanabo pinaagi han Anak han Diyos, ngan han mga tugon ni Zenock; nga liwat nakigkayakan hiya ngadto kan Moises, agud ipakita nga ine nga mga nahuna-huna in mga matuod.",
                    "Ngan yana, kamatuoran, nagpapamatuod ako ngadto ha iyo han akon kalugaringon nga ine nga mga nahuna-huna in matuod. Ungod, nasiring ako ha iyo, nga maaram ako nga hi Cristo in maabot ha mga anak han tawo, agud kuhaon niya an pakasala han iya mga tawo, ngan hiya in magbabayad han mga sala han kalibutan; tungod kay an Ginoo nga Diyos an nagyakan hine.",
                    "Kay kaangayan nga himoon an pagbayad han sala; kay subay han mahinungdanon nga plano han Waray Katapusan nga Diyos in kinahanglan nga magkaada hin pagbayad han sala, kun dire an ngatanan nga katawhan in dire makakagawas han kamatayon; oo, ngan an ngatanan in nagmatig-a; oo, ngan an ngatanan in nakasala ngan nawara, nga kinahanglan nga mamatay labot la ha paagi han pagbayad han sala nga naangay himoon.",
                    "Kay kaangayan nga magkaada hin dako ngan katapusan nga pagsakripisyo; oo, ngan dire pagsakripisyo han tawo, dire an hayop, dire an bisan ano nga mananap; kay dire ine pagsakripisyo hin tawo; kundi ine an dire matutopngan nga waray katapusan nga sakripisyo.",
                    "Yana waray tawo nga nakakagsakripisyo han iya kalugaringon nga dugo nga makakagbayad han mga sala han iba. Yana, kun an tawo in magpatay, kitaa an aton balaod, nga matadong, in makakuha han kinabuhi han iya bugto? Nasiring ako ha iyo, nga Dire.",
                    "Kundi an balaod in nakinahanglan han kinabuhi hadton nagpatay; sanglit waray ano man nga butang nga makulang han waray katubtuban nga pagbayad han mga sala nga makakasadang para han mga sala han kalibutan.",
                    "Sanglit, kaangayan nga magkaada hin usa nga dako ngan katapusan nga pagsakripisyo, kun sugad nga magkakaada, o kaangayan nga magkaada, an pag-utod han pagpaagus han dugo; nga sugad nga an balaod ni Moises in matutuman; oo, ngan ine ngatanan matutuman, kada tulbok ngan kudlit, nga waray ano man nga mawawara.",
                    "Ngan sigurado, ine an bugos nga karuyag sidngon han balaod, kada gutiay nga bahin in nahitotoon han dako ngan katapusan nga sakripisyo; ngan adto nga katumanan ngan katapusan nga sakripisyo amo an Anak han Diyos, oo, ngan waray katubtuban ngan waray katapusan.",
                    "Ngan ha sugad nga hiya in nagdadara han katalwasan han ngatanan nga natuo han iya ngaran; ine an panuyo han hine nga katapusan nga sakripisyo, agud madara an mga surodlan han kaluoy, nga nalabaw han hustisya, ngan nagdadara han paagi ngadto han mga tawo agud hira in magkaada hin pagtuo ngadto han pagbasul.",
                    "Ngan an kaluoy in makakahatag hin kasadangan nga inaaro han hustisya, nga pagkuguson hira ha butkon han katalwasan, samtang nga hiya nga waray magkaada hin pagtuo ngadto ha pagbasul in igsusumat ha bug-os nga balaod nga gin-aaro han hustisya; sanglit adton mayada pagtuo ngadto ha pagbasul in dadad-on han dako ngan waray katapusan nga plano han pagtubos.",
                    "Sanglit an Diyos unta in maghatag ngadto ha iyo, mga kabugtoan ko, nga kamo in magtikang magkaada hin pagtuo ngadto ha pagbasul, agud kamo in magtikang magsangpit han iya baraan nga ngaran, agud hiya in magkaada hin kaluoy ha iyo;",
                    "Oo, ngan panginyupo ngadto ha iya para hin kaluoy; kay hiya in may gahum pagtalwas.",
                    "Oo, ngan magpaubos kamo han iyo kalugaringon, ngan magpadayon hin pagampo ngadto ha iya.",
                    "Pakimaluoy ngadto ha iya kun kamo in aadto ha bukid, oo, para ha ngatanan han iyo mga kahayupan.",
                    "Pakimaluoy kamo ngadto ha iya ha iyo mga puy-anan, oo, para han iyo mga sulod balay, bisan aga, kaurudtohon, ngan gab-i.",
                    "Oo, ngan pakimaluoy ngadto ha iya kontra han gahum han iyo mga kaaway.",
                    "Oo, ngan pakimaluoy kamo ngadto ha iya kontra han Yawa, nga kaaway han ngatanan nga kaupayan.",
                    "Pakimaluoy kamo ngadto ha iya para han iyo mga pananom ha bukid, agud kamo in umuswag tungod hadto.",
                    "Pakimaluoy kamo para han iyo mga kahayopan ha bukid, agud hira in dumamo.",
                    "Kundi dire la ine ngatanan; kaangayan ig-buhos niyo an iyo mga kalag ha iyo mga sulod, ngan ha iyo lugar nga sekreto, ngan ha iyo kamingawan.",
                    "Oo, ngan kun dire kamo makimaluoy ngadto ha Ginoo, himoa nga an iyo mga abilidad in mapuno, padayon nga magampo ngadto ha iya para han iyo kaupayan, ngan para liwat han kaupayan hadton nakapalibot ha iyo.",
                    "Ngan yana pamati, akon hininigugma nga mga kabugtoan, nasiring ako ngadto ha iyo, ayaw pakasiring nga asya la ine; tungod kay katapos niyo buhaton ine nga mga hitabo, kun iyo tatalikdan adton nanginginahanglan, an waray panapton, ngan dire niyo binibisita adton magsakit ngan nagkukuri, ngan ihatag an kaparte ha iyo katigayonan, kun kamo in mayada, hadton nanginginahanglan — nasiring ako ngadto ha iyo, kun dire niyo bubuhaton an bisan hain hine nga mga hitabo, sigurado, an iyo pagampo in waray kapulsanan, ngan waray kamo pagpupulsan, nga kamo in sugad han mga salingkapaw nga iginwawaray-bale an pagtuo.",
                    "Sanglit, kun dire niyo mahinunumduman an pagigin mahigugmaon, kamo in sugad hin lamire, nga iginlalabog hadton magpipino, (tungod kay waray kapulsanan) nga gintatamak-tamakan hadton mga rapadapa han tawo.",
                    "Ngan yana, mga kabugtoan ko, hingyap ko, nga katapos niyo makakarawat hadton damo nga pagpamatuod, tungod kay nakikita nga an mga baraan nga kasuratan in nagtetistigo hine nga mga nahuna-huna, kamo in dumaop ngan magdara han nabuhat ngadto han pagbasul.",
                    "Oo, ngan karuyag ko nga kamo in dumaop ngan dire na patig-ahon an iyo mga kasingkasing; kay kamatuoran, yana an takna ngan panahon han iyo katalwasan; ngan tungod hine, kun kamo in magbasul nga dire patitig-ahon an iyo mga kasingkasing, yana dayon an mahinungdanon nga plano han pagtubos in dadad-on ngada ha iyo.",
                    "Kay kamatuoran, ine nga kinabuhi asya an takna nga an tawo an mag-andam pag-atubang ha Diyos; oo, ngan kamatuoran an henerasyon hine nga kinabuhi asya an henerasyon agud an tawo in magbuhat han ira mga buruhaton.",
                    "Ngan yana, sugad han iginsisiring ko ha iyo hadto, tungod kay damo man hin duro an iyo mga testigos, sanglit, ako in nahangyo ha iyo nga dire niyo pagihaon an panahon han iyo pagbasul ngada ha waray katubtuban; tungod kay kahuman hine nga henerasyon han kinabuhi, nga iginhatag ha aton agud mag-andam para ha kadayonan, kamatuoran, kun dire naton pag-upayon an mga adlaw samtang nga buhi pa kita, mahinanabo nga maabot an gab-i han kamasirum diin waray na buruhaton nga mahihimo.",
                    "Ngan dire kamo makakasiring, kun kamo na in madara ha kamakaharadlok nga kahimtang, nga ako in magbabasul, ngan ako in mabalik ngadto han akon Diyos. Dire, dire niyo maisisiring ine; tungod kay adton espiritu nga nag-angkon han iyo mga lawas han takna nga kamo in bumaya na hine nga kinabuhi, in amo la gihapon nga espiritu in magkakaada hin gahum pag-angkon han iyo mga lawas didto hadto nga waray katapusan nga kalibutan.",
                    "Kay makabirido, kun iyo gin-iniha adton panahon han iyo pagbasul ngada han iyo kamatayon, sigurado, kamo in masasakop han espiritu han yawa, ngan iginlain na niya kamo para ha iya; sanglit, an Espiritu han Ginoo in gumawas ha iyo, ngan waray dida ha iyo, ngan an yawa in mayada han ngatanan nga gahum ha iyo; ngan ine an tinubtuban han kahimtang hadton magraot.",
                    "Ngan ine maaram ako, tungod kay nagsiring an Ginoo nga dire hiya naninimalay han dire baraan nga templo, kundi ha kaburut-on han mga magtadong; oo, ngan nagsiring liwat hiya nga mga mag-upay an malingkod han iya ginhadian, agud dire na gumawas; kundi an ira panapton in pabubusagon pinaagi han dugo han Kordero.",
                    "Ngan yana, akon hinigugma nga kabugtoan, hingyap ko nga iyo hinumduman ine nga mga nahuna-huna, nga iyo pagbuhaton an iyo katalwasan nga may kahadlok ha atubangan han Diyos, nga dire niyo ig-baliwaray an pag-abot ni Cristo;",
                    "Ngan dire na kamo makiglantugi kontra han Espiritu Santo, kundi iyo karawaton ine, ngan dad-on niyo an ngaran ni Cristo; ngan kamo in mag-paubos bisan ngada ha tapo-tapo, ngan magampo ha Diyos, bisan hain nga lugar diin kamo in aadto, ha espiritu ngan ha kamatuoran; ngan kamo in mabuhi nga magpapasalamat ha adlaw-adlaw, han damo nga mga kaluoy ngan mga bendisyon nga ihahatag ha iyo.",
                    "Oo, ngan ako liwat gin-aagda ko kamo, mga kabugtoan ko, nga magpadayon magmangno ha pagampo, agud dire kamo madara han mga pagsulay han yawa, ngan dire niya kamo pagdad-on, ngan dire niya kamo masakop ha urhi nga adlaw; kay kamatuoran, kamo in babaloson hin dire maupay nga butang.",
                    "Ngan yana akon hinigugma nga mga kabugtoan, gin-aabi-abi ko kamo nga magin maantoson, nga iyo pag-iloban an ngatanan nga kasakitan; ngan dire kamo magtamay kontra hadton nagtabog ha iyo tungod han iyo duro nga kakablasan, kay kamo in bangin magin magpakasasala sugad ha ira;",
                    "Kundi kamo in magkaada hin pag-antos, ngan pag-ilobon adton mga kasakitan, nga mayada mahugot nga paglaum nga maabot an usa ka panahon nga kamo in mapahuway hadton iyo mga kasakitan."
                ]
            },
            {
                "url": "https://www.lds.org/scriptures/bofm/alma/39?lang=eng&clang=war",
                "number": 39,
                "name": "Capitulo 39",
                "summary": [
                    "An Pakighilawas sala nga mangil-ad — An mga sala ni Corianton in nagpugong han mga Zoramite agud karawaton an mga pulong — An pagtubos ni Cristo in naisol ha pagtalwas hadton matinoohon nga nahiuna hito."
                ],
                "verses": [
                    "Ngan yana, anak ko, mayada ako damo nga igsisiring ngadto ha iyo nga duro damo pa han iginsiring ko ha imo kabugtoan; kay waray ba nimo hikit-i an pagkamadig-on han imo bugto, an iya kamatinoohon, ngan kamadoroto han pagtuman han mga kasugoanan han Diyos? Pagsumat, hiya ba in waray paghatag hin maupay nga susbaranan ha imo?",
                    "Tungod kay waray nimo tagi hin dako nga pagtagad an akon mga tugon sugad han imo bugto, ha butnga han mga tawo nga Zoramite. Yana ine in aada ha akon nga kontra ha imo; ikaw in padayon nga naghihinambog han imo kusog ngan han imo kinaadman.",
                    "Dire la ine, anak ko. Imo binubuhat adton nakakasakit ha akon; tungod kay imo tinalikdan an imo pagministro, ngan pumakadto han katunaan han Siron nga pag-ultan han mga Lamanite ha paglanat hadton maraot nga babaye hi Isabel.",
                    "Oo, ngan iya ginkuha an mga kaburut-on han kadam-an; kundi dire la ine amo an hinungdan, anak ko. Ikaw unta in kaangayan nga magserbi han pagkaministro nga igintapod ha imo.",
                    "Dire ka ba maaram, anak ko, nga ine nga mga butang in mangil-ad ha pangitaan han Ginoo; sugad man, an pinakamangil-ad han ngatanan nga mga sala labot la han pagbuhus han dugo han waray sala o an pagbali-waray han Espiritu Santo?",
                    "Kay sigurado, kun imo ig-baliwaray an Espiritu Santo han ito in magkaada hin lugar ha imo, ngan maaram ka nga imo ito ginsasalikway, kamatuoran, ine in sala nga waray kapasayloan; oo, ngan hin-o man nga magpatay kontra han kalamrag ngan kaaram han Diyos, dire masayon nga hiya in makakuha hin pagpasaylo; oo, nasiring ako ha imo, anak ko, nga dire masayon para ha iya an pakakuha hin kapasayloan.",
                    "Ngan yana, anak ko, inaaro ko ha Diyos nga ikaw in dire makasala hin pareho kabug-at nga sala. Dire ko hihisgotan an imo mabug-at nga mga sala, agud samaron an imo kalag, kun ine in dire para han imo kaupayan.",
                    "Sanglit tuod, dire mo maitatago ine nga mabug-at nga sala ha Diyos; labot kun ikaw in magbasul ine in matukdaw nga usa nga testigos kontra ha imo ha urhi nga adlaw.",
                    "Ngan yana anak ko, karuyag ko nga ikaw in magbasul ngan talikdan an imo mga sala, ngan dire magsunod ha luyo han kaipa han imo mata, kundi an pagpugong han imo kalugaringon han hine nga mga nahuna-huna; tungod kay labot la kun buhaton mo ine, dire ka ha bisan ano nga paagi in makakapanonod han ginhadian han Diyos. O, panumdum, ngan imo isakob, ngan pudngan an imo kalugaringon han ngatanan hine nga mga nahuna-huna.",
                    "Ngan nagsusugo ako ha imo nga isakop nga makisagdon ha imo mga kamagurangan han imo mga bubuhaton; kay tuod, in ikaw batan-on pa, ngan ikaw in kinahanglan nga pagmangnoan han imo kabugtoan nga mga lalaki. Ngan manmati han ira sagdon.",
                    "Ayaw pabay-i an imo kalugaringon nga masulay han waray kapulsanan o linurong nga butang; ayaw pabay-i nga an yawa in magsulay han imo abilidad nga maglanat hadton magraot nga mga babaye. Pagsumat, O anak ko, kadako han karat-an nga imo gindara ngadto han mga Zoramite; tungod kay han pakakita nira han imo binuhatan waray hira tumuod han akon mga tugon.",
                    "Ngan yana an Espiritu han Ginoo in nagyayakan ha akon: Sugoa an imo mga anak nga magbuhat hin maupay, kay bangin nira madara an abilidad han damo nga mga tawo ha karaotan; sanglit nagsusugo ako ha imo anak ko, nga may pagkahadlok ha Diyos, nga ikaw in dire magbuhat pa hin karat-an;",
                    "Ngan ikaw in bumalik ha Ginoo ha bug-os nga panhuna-huna, gahum, ngan kusog; ngan dire mo na pagdad-on an mga kasingkasing han kadam-an hin pagbuhat hin maraot; kundi bumalik ngadto ha ira, ngan karawaton an sayop ngan han sala nga imo nabuhat.",
                    "Ayaw pamiling han karikohan o an waray pulos nga mga butang hine nga kalibutan, kay kamatuoran, dire mo ine madadara.",
                    "Ngan yana, anak ko, mayada ako igsisiring ha imo mahitungod han pag-abot ni Cristo. Kamatuoran, nasiring ako ha imo, nga hiya in segurado nga maabot agud kuhaon an mga sala han kalibutan; oo, ngan hiya in maabot agud igsumat an malipayon nga sumat han katalwasan ngadto han iya mga tawo.",
                    "Ngan yana, anak ko, asya ine an pagkaministro ngadto diin ikaw in gintawag, agud igsumat an maupay nga mga sumat ngadto han mga tawo, agud maiandam an ira mga huna-huna; o para an katalwasan in umabot ngadto ha ira, ngan maiandam liwat an mga huna-huna han ira mga anak ngan mahibatian an mga tugon ha oras han iya pagkanhi.",
                    "Ngan yana pagaga-anon ko an imo huna-huna mahitungod hine nga himangrawon. Tinuod, ikaw in nahipausa kun kay ano nga ine nga mga hitabo in kinahanglan nga ipasabot hin sayo pa tikang hadto. Kundi, nasiring ako ha iyo, dire ba an usa nga kalag han hine nga takna in pareho ka importante ngadto ha Diyos hadton kalag han iya pag-abot?",
                    "Dire ba kinahanglan nga an plano han pagtubos in kaangayan nga ipasabot hine nga mga tawo ngan ngadto han ira mga anak?",
                    "Dire ba masayon yana para han Ginoo nga ipadara an iya anghel ngan igsumat ine nga mga maupay nga sumat ha aton upod an aton mga kabataan, kahuman an takna han iya pag-abot?"
                ]
            },
            {
                "url": "https://www.lds.org/scriptures/bofm/alma/40?lang=eng&clang=war",
                "number": 40,
                "name": "Capitulo 40",
                "summary": [
                    "Hi Cristo an nagdara han pagkabanhaw han ngatanan nga mga tawo — Adton magtadong nga namamatay in makadto ha paraiso ngan adton magraot in ngadto ha gawas ha kasisidman ha paghulat han adlaw han ira pagkabanhaw — Ngatanan nga butang in igpapahibalik ngadto han iya angay ngan hingpit nga kahimo dida han Pagkabanhaw."
                ],
                "verses": [
                    "Ngan yana anak ko, mayada pa ako igdudugang nga mga pulong ha imo; kay nakakasabot ako nga an imo huna-huna in nagugupong mahitungod han pagkabanhaw han mga patay.",
                    "Kamatuoran, nasiring ako ha imo, nga waray pagkabanhaw — o, siniring ko ha iba nga pulong, nga ine nga kinabuhi nga may kamatayon in dire mahihimo nga waray kamatayon, ngan an pagkadunot in dire mahihimo nga waray pagkadunot — tubtub ngada han pag-abot ni Cristo.",
                    "Kamatuoran, iya nahimo an pagkabanhaw han mga patay. Pero pamati, anak ko, an pagkabanhaw in waray pa. Yana, aabrehan ko ha iyo an misteryo; bisan pa man, mayada mga misteryo nga natatago, ngan waray maaram kundi an Diyos la mismo. Kundi ipakikita ko ha iyo an usa nga nahuna-huna nga akon iginpakiana hin kamadoroto ha Diyos nga akon nahibaroan — mahitungod han pagkabanhaw.",
                    "Tinuod, mayada takna nga igintalaan nga an ngatanan in mabuhat tikang ha pagkamatay. Ngan yana kun san-o ine nga takna in waray maaram; kundi an Diyos la in maaram han takna nga igintalaan.",
                    "Ngan yana, kun magkakamayada man han siyahan nga takna, o ikaduha nga takna, o ikatulo nga takna, nga an tawo in mabuhat tikang ha pagkamatay, in dire importante; kay maaram an Diyos han ngatanan nga nahuna-huna; ngan igo na nga hibaroan nga amo ine — nga may takna nga igintalaan nga an ngatanan in mabuhat tikang han kamatayon.",
                    "Yana kinahanglan nga may panahon ha butnga han takna han kamatayon ngan han takna han pagkabanhaw.",
                    "Ngan yana nagpapakiana ako han mahingangadtoan han mga kalag han tawo tikang han takna han iya kamatayon ngadto han takna nga igintalaan para han pagkabanhaw?",
                    "Yana kun mayada man damo nga takna nga igintalaan han tawo nga bumuhat ito in dire importante; kay an ngatanan dire mamamatay hin durungan, nga ine liwat in dire importante; ngatanan in usa la kaadlaw ha Diyos, ngan an takna in ginsusukol la ngadto han tawo.",
                    "Sanglit, mayada takna nga igintalaan ngadto han tawo nga mabuhat tikang han kamatayon; ngan mayada ha butnga han kamatayon ngan pagkabanhaw. Ngan yana, mahitungod hine nga igintalaan nga panahon, kun ano an mahingangadtoan han mga kalag han tawo in asya an akon nahuna-huna nga iginpakiana hin madoroto ha Ginoo nga hibaroan; ngan ine nga nahuna-huna in akon na nahibaroan.",
                    "Kun an takna in umabot nga an ngatanan in mabuhat, dida hira mahibabaro nga an Diyos in maaram han ngatanan nga takna nga igintalaan han katawhan.",
                    "Yana, mahitungod han kahimtang han kalag ha butnga han kamatayon ngan pagkabanhaw — Kamatuoran, ine an iginpahibaro ha akon han anghel, nga an espiritu han ngatanan nga tawo, ha gilayon nga hira in bumaya hine nga kinabuhi, adton mga espiritu han ngatanan nga tawo, maupay o maraot, in pagdadad-on pagbalik ha Diyos nga naghatag ha ira hin kinabuhi.",
                    "Ngan ine nahitabo, nga an mga espiritu hadton magtadong in kinakarawat ngadto ha kahimtang ha kalipayan, nga tinatawag nga paraiso, an kahimtang ha pagpahuway, an kahimtang han kamurayaw, kun diin hira in napahuway tikang han kaguol ngan han ngatanan nga atamanon, ngan kabidoan.",
                    "Ngan ine nahitabo, nga an mga espiritu han mga magpakasasala, oo, ngan adton magraot — kay tuod, waray hira parte o bahin han Espiritu han Ginoo; kay tuod, ira ginpili an mga maraot nga gawi kontra han maupay; sanglit an espiritu han yawa in sumulod ha ira ngan nagangkon han ira balay — hira adto in iglalabog ha gawas nga kasisidman; ngan magkakaada hin pagngoyngoy, ngan paghiyo, ngan pagngidlis han mga ngipon, nga ine tungod han ira kalugaringon nga mga sala, nga gintutugwayan nga bariga han kaburut-on han yawa.",
                    "Yana ine an hingangadtoan han mga kalag hadton makasasala, oo, ngan ha kasisidman, ha kahimtang nga makalilisang, ngan makaharadlok an dagway pagtan-aw tungod han naglalaga nga kasina ha ira han Diyos; sanglit nagpabilin hira hine nga kahimtang, ngan an mga buotan ha paraiso, ngada han takna han ira pagkabanhaw.",
                    "Yana, mayada iba nga nakakasabot hine nga kahimtang han kalipay ngan han kahimtang han kasakit han kalag, san-o an pagkabanhaw, in amo an syahan nga pagkabanhaw. Oo, ngan kinakarawat ko ine nga bangin nga tawagon nga pagkabanhaw, an pagbuhat han espiritu o kalag ngan han ira paghingadto ha kalipayan o kasakitan, subay hadton mga tugon nga iginyakan.",
                    "Ngan kamatuoran, ine in iginyakan liwat, nga may syahan nga pagkabanhaw, usa nga pagkabanhaw han ngatanan nga nanhiuna, o kun hin-o hira, ngan kun hira hin-o pa, ngada ha pagkabanhaw ni Cristo tikang ha pagkamatay.",
                    "Yana, dire naton maisisiring nga ine an una nga pagkabanhaw, nga iginyakan ha sugad hine nga paagi, masugad nga pagkabanhaw han mga kalag ngan han hingangadtoan nga kalipayan o kasakit. Dire niyo maisisiring nga ine asya an karuyag sidngon hadto.",
                    "Tuod, nasiring ako ha iyo, Dire; kundi an karuyag sidngon hine amo an pagkausa han kalag ngan han lawas, nira tikang pa hadton mga henerasyon ni Adan ngada han pagkabanhaw ni Cristo.",
                    "Yana, kun an mga kalag ngan an mga lawas nira nga nahidabihan in liwat magkausa dayon, an magraot ngan han mga buotan, dire ko maisisiring; igo na, nga magyakan ako nga hira ngatanan in mabuhat; O ha iba nga pulong, an ira pagkabanhaw in matutuman san-o an pagkabanhaw hadton nagkamagtay kahuman han pagkabanhaw ni Cristo.",
                    "Yana, anak ko, dire ako nasiring nga an ira pagkabanhaw in maabot dida han pagkabanhaw ni Cristo; kundi pamati, nagyayakan ako hine hin pag-banabana, ngan an mga kalag ngan han mga lawas in mag-uusa, han mga magtadong, dida han pagkabanhaw ni Cristo, ngan han iya pagsaka ha langit.",
                    "Pero kun ine dida han iya pagkabanhaw o pagkatapos, dire ko maisisiring; kundi ine la an akon igyayakan, nga may nakasuang ha butnga han takna han pagkamatay ngan han pagkabanhaw han lawas, ngan an kahimtang han kalag ha kalipayan o ha kasakitan ngada han takna nga igintalaan han Diyos nga an mga patay in mabuhat, ngan mag-uusa, kalag ngan lawas, ngan pagdadad-on agud tumukdaw ha atubangan han Diyos, nga paghukman subay han ira mga binuhatan.",
                    "Oo, ngan ine an mahinanabo mahitungod han pagpahiuli han ngatanan nga mga butang nga iginyakan han mga baba han mga propeta.",
                    "Ngan an kalag in igbabalik ngadto han lawas, ngan an lawas in igbabalik ngadto han kalag; oo, ngan an kada parte han lawas nga butang in igpapahiuli, sugad man, bisan in usa nga buhok in dire mawawara; pero an ngatanan nga lentang in igpapahiuli ngadto han husto ngan hingpit nga hulagway.",
                    "Ngan yana, anak ko, ine an pagpahiuli nga iginyakan tikang han mga baba han mga propeta —",
                    "Ngan kahuman adton mga buotan in magmasilaw ha ginhadian han Diyos.",
                    "Sanglit makabirido, usa nga makaharadlok nga kamatayon in maabot ngadto han magraot; tungod kay hira in namatay sugad han mga nahuna-huna mahitu ngod han mga nahuna-huna nga kaupayan; tungod kay hira in mahugaw, ngan waray mahugaw nga butang nga makakapanonod han ginhadian han Diyos; kundi hira in pagagawson, ngan ikakadto agud makigsaro han mga bunga han ira pagkaguol ngan binuhatan, nga magraot; ngan ira iimnon an larog han mapait nga kopa."
                ]
            },
            {
                "url": "https://www.lds.org/scriptures/bofm/alma/41?lang=eng&clang=war",
                "number": 41,
                "name": "Capitulo 41",
                "summary": [
                    "Ha Pagkabanhaw an mga tawo in mabuhat ha kamutangan nga waray katapusan nga kalipayan o waray katapusan nga kasakitan — An karat-an in dire bisan san-o pa man kalipayan — An mga tawo nga makilawasnon in waray Diyos ha kalibutan — An kada tawo in makarawat liwat ha pagpahiuli han mga batasan ngan kinaiya nga nakuha hine nga kinabuhi."
                ],
                "verses": [
                    "Ngan yana, anak ko, mayada ako igsisiring mahitungod han pagpahiuli kun diin ipinamulong; kay kamatuoran; ginbalikad han iba an baraan nga mga kasuratan, ngan hira in humirayo tungod hine nga nahuna-huna. Ngan nakakasabot ako nga an iyo mga huna-huna in nawoworok tungod hine nga nahunahuna. Kundi kaurosahon, ine in akon igpapahibaro ha iyo.",
                    "Nasiring ako ha imo, anak ko, nga an plano han pagpahiuli in kinahanglan han hustisya han Diyos; tungod kay kinahanglan nga an ngatanan nga butang in igbabalik ha husto nga hulagway. Sigurado, ine in kinahanglanon ngan makatadongan, subay han gahum ngan han pagkabanhaw ni Cristo, nga an kalag han katawhan in igbabalik ha iya lawas, ngan kada parte han lawas in igbabalik ngadto ha iya kalugaringon.",
                    "Ngan ginkikinahanglan han hustisya han Diyos nga an tawo in paghukman subay han ira mga binuhatan; ngan kun an ira mga binuhatan hine nga kinabuhi in maupay, ngan ira hingyap liwat han ira mga abilidad in mga mag-upay, hira liwat, ha urhi nga adlaw, in igpapahiuli ngadto han maupay.",
                    "Ngan kun an ira mga binuhatan in maraot igpapahiuli ngadto ha ira an maraot. Sanglit, an ngatanan nga butang in igpapahiuli ha ira husto nga kabutangan, kada butang ngadto han iya igo nga balayan — an pagkamatay in pag-aalsahon ngadto ha waray kamatayon, pagkadunot ngadto ha waray pagkadunot — mabuhat ngadto han waray katapusan nga kalipayan nga makapanonod han ginhadian han Diyos, o ngadto han waray katapusan nga pagsakit ha panonod han ginhadian han yawa, an usa ha usa nga butang, ngan usa ha usa liwat —",
                    "An usa in bubuhaton ha kalipayan subay han iya hingyap han kalipayan, o ha kaupayan subay han iya hingyap han maupay; ngan an usa in ha maraot subay han iya hingyap han maraot; tungod kay hiya in naghingyap hin pagbuhat hin maraot ha bug-os nga oras sugad man hiya in makakakuha hin pahali pay han yawa ha pag-abot han gab-i.",
                    "Ngan ine in aada ha iba nga butang, kun hiya in magbasul han iya mga sala, ngan naghingyap hin kaupayan ngada han iya katapusan nga mga henerasyon, kun masugad hiya in pahahalipayan hin kaupayan.",
                    "Hira adton mga tinubos han Ginoo; oo, ngan hira adton mga ginkuha, ngan natalwas tikang han waray katapusan nga kasisidman han gab-i; ngan sugad man hira in matukdaw o mahuhulog; tungod kay kamatuoran, an ira kalugaringon ngahaw an maghuhukom, kun magbubuhat hin maupay o magbubuhat hin maraot.",
                    "Yana, an balaod han Diyos in dire mababag-o; sanglit, an dalan in nakaandam nga agud an hin-o man an naruruyag in poydi lumakat ngadto ngan matalwas.",
                    "Ngan yana pamati, anak ko, ayaw paghimo hin kataragman hin usa pa nga pagtipa kontra han imo Diyos ha hine nga parte han doktrina, nga imo ginprobaran ha paghimo hin pakasala.",
                    "Ayaw panhuna-huna, tungod kay iginyakan ko mahitungod han pagpahiuli, nga ikaw in igpapahiuli tikang ha mga sala ngadto ha kalipayan. Ungod, nasiring ako ha imo, an karat-an in dire bisan san-o pa man kalipayan.",
                    "Ngan yana, anak ko, ngatanan nga tawo nga aada ha kahimtang, han kinaiya akon isisiring, in lawasnon nga kahimtang, in aada ha puno nga kapaitan ngan bariga han sala; hira in waray Diyos dinhe ha kalibutan, hira in nagsupak han kinaiya han Diyos; sanglit, hira in aada ha kahimtang supak han kinaiya han kalipayan.",
                    "Ngan yana pagsumat, ine ba an karuyag sidngon han pulong nga paghibalik nga kuhaon an butang ha kinaiya nga kahimtang ngan ibutang ha dire kinaiya nga kahimtang, o an pagbutang hito ha kahimtang supak han iya kinaiya?",
                    "O, anak ko, dire ine asya; kundi an karuyag sidngon han pulong nga paghibalik in igbalik hin otro an maraot ha maraot, o an kalibutanon ha kalibutanon, an yawa ha pagkayawa — buotan ngadto ha buotan; maupay ngadto ha maupay; tangkod ngadto kamatangkod; matadong ngadto ha matadong; maloloy-on ngadto ha maloloy-on.",
                    "Sanglit, anak ko, kitaa nga ikaw in magin maloloy-on ngadto han imo kabugtoan; makigsabot hin tangkod, maghukom hin matadong, ngan padayon nga magbuhat hin maupay; kun imo buhaton ine nga mga buruhaton ikaw in makakakarawat hin pahalipay; oo, ngan an kaluoy in igbabalik ngadto ha imo hin otro; ngan an hustisya in igbabalik ngadto ha imo hin otro; ngan an matadong nga paghukom in igbabalik liwat ngada ha imo; ngan maupay in igpapahalipay ha imo liwat.",
                    "Tungod kay adton imo ginpadara in igbabalik ha imo hin otro, ngan igpapahiuli; sanglit, an pulong nga pagpahiuli magsisirot hin duro han magpakasasala, ngan hiya dire tatagan hin katadungan."
                ]
            },
            {
                "url": "https://www.lds.org/scriptures/bofm/alma/42?lang=eng&clang=war",
                "number": 42,
                "name": "Capitulo 42",
                "summary": [
                    "An kinabuhi nga may kamatayon amo an takna nga iginhatag ha tawo nga magbasul ngan magserbi ha Diyos — An Pakasala in naghatag hin temporal ngan espirituwal nga kamatayon ha ngatanan nga katawhan — An pagtubos in umabot pinaagi han pagbasul — An Diyos mismo an nagbayad han mga sala han kalibutan — An kaluoy in ighahatag ngadto han nagbabasul — Igpapailarum han paghukom han Dioys adton iba — An kaluoy in maabot tungod han Pagbayad han sala — Adton tinuod la nga nagbabasul in matatalwas."
                ],
                "verses": [
                    "Ngan yana, anak ko, nakakasabot ako nga mayada pa nakakalisang han imo huna-huna, ngan dire nakakasantop — han hustisya han Diyos ha pagsirot hadton magpakasasala; tungod kay imo ginpipirit nga ibutang nga ine in dire hustisya nga adton magpakasasala in ikakadto ha kahimtang nga kasakitan.",
                    "Ngan yana tinuod, anak ko, ihahatag ko ha imo an kasayuran hine nga nahuna-huna. Kay ha iya kaaram, kahuman pagawson han Ginoo nga Diyos an aton una nga mga kag-anak ha hardin han Eden, agud magbukad han tuna, nga diin hira kinuha — oo, ngan iya igingawas an tigurang nga lalaki, ngan nagbutang ha sidsid ha sinirangan ha hardin han Eden, hin kerubin, ngan usa nga naglalaga nga espada nga nagpapa-balik-balik han kada dalan, agud bantayan an kahoy han kinabuhi —",
                    "Yana, nakita naton nga an tigurang nga lalaki in nagin sugad han Diyos, nga nahibaro han maupay ngan han maraot; ngan bangin kumapot an iya kamot, ngan kumuha han bunga han kahoy han kinabuhi, ngan kumaon ngan mabuhi hin kadayonan, an Ginoo nga Diyos in nagbutang han kerubin ngan han naglalaga nga espada, agud hiya in dire makakaon han bunga —",
                    "Ngan sugad nga nakita naton, nga mayada takna nga iginhatag ngadto ha katawhan agud hiya in magbasul, oo, ngan usa nga takna han pagproyba, usa nga takna agud magbasul ngan magserbi ha Diyos.",
                    "Kay dagmit, kun kinaptan dayon ni Adan ha iya kamot, ngan kumaon han bunga han kahoy han kinabuhi, hiya in mabubuhi ha kadayonan, subay han saad han Diyos, nga waray panahon hin pagbasul; oo, ngan sugad man an saad han Diyos in mawawaray pulos, ngan an mahinungdanon nga plano han katalwasan in mawawaray saysay.",
                    "Kundi kalipay, gintungdan nga an katawhan in mamamatay — sanglit, tungod kay hira in iginbulag han kahoy ha kinabuhi hira in kinahanglan nga igsalikway ha bawbaw han tuna — ngan an katawhan in nawara ha kadayonan, oo, ngan hira an katawhan nga nagin magpakasasala.",
                    "Ngan yana, nakita niyo nga pinaagi hine nga an aton una nga mga kag-anak in waray katapusan nga kasakit tikang han temporal ngan espirituwal nga kinamumutangan han Ginoo; sugad man hira in nakita naton nga hira in nagin sakop han ira kalugaringon nga kaburut-on.",
                    "Yana tuod, dire kaangayan nga an katawhan in mabawi tikang ha temporal nga kamatayon, kay ito in makakaguba han mahinungdanon nga plano han kalipayan.",
                    "Sanglit, tungod kay an kalag in dire poydi mamatay, ngan an pakasala in nagdara ha ngatanan nga mga katawhan hin espirituwal ngan temporal nga kamatayon, an karuyag sidngon, hira in mahihirayo han kinamumutangan han Ginoo, kaangayan nga an katawhan in bawion tikang hine nga espirituwal nga kamatayon.",
                    "Sanglit, hira in nagin makalibutanon, lawasnon, ngan makayawa an kahimtang, hine nga pagproyba in nagin takna nira agud mag-andam; ngan nagin pagproyba nga kahimtang.",
                    "Ngan yana himumdumi, anak ko, kun dire tungod han plano han pagtubos, (labot la hine) ha kadagmit nga hira in mamatay an ira mga kalag in magaantos, dara han iginsalikway tikang han kinamumutangan han Ginoo.",
                    "Ngan yana, waray na iba nga paagi agud mabawi an tawo hine nga kahimtang han pakasala, nga gindara han katawhan ha iya kalugaringon tungod han iya kalugaringon nga pagtalapas;",
                    "Sanglit, subay han hustisya, an plano han pagtubos in dire mahinanabo, kun dire ha kondisyon han pagbasul han tawo hine nga kahimtang han pagproyba, Oo, ngan ine nga kahimtang han pag-andam; tungod kay labot la hine nga mga kondisyon, an kaluoy in dire magkakaada hin saysay labot la nga gubaon an binuhat han hustisya. Ngan yana an binuhat han hustisya in dire maguguba; kun sugad, an Diyos in dire magigin Diyos.",
                    "Ngan ha sugad hine, nakita naton an ngatanan nga katawhan in nakasala, ngan hira in pagkakaptan han hustisya; sugad man, an hustisya han Diyos, nga nagdara ha ira ha kadayonan nga mahirayo han iya kinamumutangan.",
                    "Ngan yana, an plano han kaluoy in dire magkakaada hin katuman labot la ha paghimo han pagbayad han sala; sanglit an Diyos na mismo an nagbayad han mga sala han kalibutan, agud matuman an plano han kaluoy, agud bayaran an inaaro han hustisya, nga an Diyos in nagin perpekto, Diyos nga makatadungan, nga usa liwat nga maloloy-on nga Diyos.",
                    "Yana, an pagbasul in dire maabot ha tawo labot nga mayada pagsirot, nga waray liwat katapusan sugad han kinabuhi han kalag, dugtong katugbang han plano han kalipayan, nga waray katapusan sugad han kinabuhi han kalag.",
                    "Yana, paonan-o an katawhan magbasul labot la kun hiya in makasala? Paonan-o hiya makakasala kun waray balaod? Paonan-o magkaada hin balaod labot la kun mayada liwat pagsirot?",
                    "Yana, mayada pagsirot nga nakadugtong, nga usa nga balaod nga makatadungan nga iginhatag, nga nagdadara ha pagbasul ha konsensiya han katawhan.",
                    "Yana, kun waray balaod nga iginhatag — kun an tawo in magpatay hiya liwat in kaangayan nga mamatay — hiya ba in mahahadlok nga hiya in papatayon kun hiya in magpatay?",
                    "Ngan liwat, kun waray balaod nga iginhatag kontra han sala an tawo in dire mahadlok makasala.",
                    "Ngan kun waray balaod nga iginhatag, kun an tawo in makasala ano an bubuhaton han hustisya, o han kaluoy, tungod kay dire hira magkakaada hin katungod han binuhi?",
                    "Kundi mayada usa nga balaod nga iginhatag, ngan usa nga sirot nga kadugtong, ngan usa nga pagbasul nga igintutugot; pagbasul nga, gin-angkon han kaluoy; kun dire, aangkonon han hustisya an binuhi ngan igpatuman an balaod, ngan an balaod in mahatag han sirot; kun dire, an mga binuhat han hustisya an maguguba, ngan an Diyos in maundang pagigin Diyos.",
                    "Kundi an Diyos in waray pag-undang han iya pagka Diyos, ngan kinukuha han kaluoy adton nagbabasul, ngan an kaluoy in umabot tungod han pagbayad han sala; ngan an pagbayad han mga sala nagdara agud mahimo an pagkabanhaw han mga patay; ngan an pagkabanhaw han mga patay in igbabalik an tawo ha kinamumutangan han Diyos; ngan ha sugad hine hira in makakabalik han iya hinmumutangan, agud hukman subay han ira mga binuhat, subay han balaod ngan katadungan.",
                    "Kay kamatuoran, an hustisya in naaro han iya gin-uungara, ngan liwat an kaluoy in naaro han iya gin-uungara; ngan ha sugad, adton tinuod nga mabinasolon la in amo an matatalwas.",
                    "Ano, karuyag mo ba sidngon nga an kaluoy in makakaagaw han hustisya? Nasiring ako ngadto ha iyo, Dire; bisan ngani ha usa nga gutiay. Kun masugad, an Diyos in dire magigin Diyos.",
                    "Ngan sugad nga an Diyos in naghihimo han iya mahinungdanon ngan waray tubtub nga katoyoanan, nga igin-andam tikang pa han pagkahimo han kalibutan. Ngan ha sugad umabot an katalwasan ngan pagtubos han tawo, sugad man an ira pagkaguba ngan pagsakit.",
                    "Sanglit, O anak ko, hin-o man an dumaop in dumaop ngan makiangbit han tubig han kinabuhi nga libre; ngan hin-o man nga dire dumaop hiya in dire pipiriton nga dumaop; kundi ha urhi nga adlaw in igbabalik ha iya subay han iya mga binuhatan.",
                    "Kun an iya hingyap in magbuhat hin maraot, ngan dire magbasul ha iya bug-os nga kinabuhi, makabirido, maraot an mahingangadtoan niya, subay han pagpahiuli han Diyos.",
                    "Ngan yana, anak ko, karuyag ko nga ine nga mga nahuna-huna in dire na magsamok pa ha imo, ngan pabay-an nga mga sala na la nimo an nakagupong ha imo, usa nga pagkagupong nga magdadara ha imo ngadto hin pagbasul.",
                    "O anak ko, hingyap ko nga dire mo igbali-waray an hustisya han Diyos. Ayaw paghimo hin pasangil ha imo kalugaringon bisan han pinakagutiay nga punto tungod han imo mga sala, pinaagi han pagbali-waray han hustisya han Diyos; pero buhata nga an hustisya han Diyos, an iya kaluoy, an iya halaba nga pag-antos, in makapuno han imo kaburut-on; ngan ine in amo an magdara ha imo ha ilarom ha pagpaubos.",
                    "Ngan yana, O anak ko, ikaw in gintawag han Diyos nga ipasamwak an mga mensahe ngada hine nga mga tawo. Ngan yana, anak ko, lakat na, ipasamwak an mga mensahe nga may kamatuoran ngan kalinaw, nga imo madara an mga kalag ngadto ha pagbasul, agud an mahinungdanon nga plano han kaluoy in magkaada hin pag-angkon ha ira. Ngan an Diyos unta in ighatag ha imo an subay han akon mga panagna. Amen."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/hel?lang=war",
        "id": "hel",
        "full_localized_name": "Helaman",
        "has_chapters": true,
        "chapters": [
            {
                "url": "https://www.lds.org/scriptures/bofm/hel/13?lang=eng&clang=war",
                "number": 13,
                "name": "Capitulo 13",
                "summary": [
                    "Hi Samuel an Lamanite nagpanagna han paghingaraot han mga Nephite labot la kun hira in magbasul — Hira ngan han ira karikohan in ginsumpa — Ira iginsikway ngan ginbabato an mga propeta, ngan ginpapalibotan han mga yawa, ngan nagbibiling hin kalipayan ha pagbuhat hin karat-an."
                ],
                "verses": [
                    "Ngan yana ine nahitabo hadton 86 katuig, an mga Nephite in nagpabilin la ngahaw ha karaotan, sugad man, ha duro nga karaotan, samtang an mga Lamanite in mahugot nga nagsusunod han mga kasugoanan han Diyos, subay han balaod ni Moises.",
                    "Ngan ine nahitabo nga hine nga tuig mayada usa nga Samuel, usa nga Lamanite, nga umabot ha katunaan han Zarahemla, ngan nagtikang hin pagwali ngadto han mga tawo. Ngan ine nahitabo nga hiya in nagwali, ha sakob hin damo ka adlaw, han pagbasul han mga tawo, ngan hiya in ira ginpalayas, tipagawas ngan hiya in haros umoli na ha iya kalugaringon nga katunaan.",
                    "Kundi dagmit, an tingog han Ginoo in umabot ngadto ha iya, nga kinahanglan hiya an bumalik ngahaw, ngan magtagna ngadto ha mga tawo hin ano man nga mga hitabo nga masulod ha iya kaburut-on.",
                    "Ngan ine nahitabo nga waray nira tugoti nga hiya in makasulod ha siyudad; sanglit hiya in dumayon nga sinmaka didto han pader, ngan igin-unat an iya kamot ngan gumoliat ha tingog nga makusog, ngan nagtagna ha mga tawo hin bisan ano nga mga nahuna-huna nga iginbubutang han Ginoo ha iya kaburut-on.",
                    "Ngan nagsiring hiya ngadto ha ira: Pamati, ako, hi Samuel, an Lamanite, nga nagyakan han mga tugon han Ginoo nga iya ginpasulod ha akon abilidad; ngan kamatuoran hiya an nagpasantop ngada ha akon abilidad agud igsumat ngadto hine nga mga tawo ngan an espada han katadungan in nakabitay ha bawbaw hine nga mga tawo; ngan 400 katuig an dire malabay labot la kun an espada han katadungan in makakaigo ngadto hine nga mga tawo.",
                    "Oo, ngan duro nga karat-an an naghuhulat hine nga mga tawo, nga ine in piho nga maabot ngadto hine nga mga tawo, ngan waray makakatalwas hine nga mga tawo labot han pagbasul ngan pagtuo ha Ginoo Jesucristo, nga piho an pag-abot dinhe ha kalibutan, ngan mag-aantos hin damo nga mga kakurian ngan papatayon tungod han iya mga tawo.",
                    "Ngan kamatuoran, usa nga anghel han Ginoo in nagsumat ngadto ha akon, ngan hiya in nagdara hine nga maupay nga sumat para han akon kalag. Ngan kamatuoran, ako in iginpadara agud magsumat ha iyo, agud magkamayada kamo hin malipayon nga sumat; kundi kamatuoran dire niyo ako ginkakarawat.",
                    "Sanglit, nagsiring an Ginoo: Tungod han kamatig-a han mga kasingkasing han mga tawo nga mga Nephite, labot la kun hira in magbasul babawion ko an akon mensahe ha ira, ngan ihaharayo ko an akon Espiritu ha ira, ngan dire ko na matutugotan pa, nga akon wawaringon an mga kasingkasing han ira kabugtoan kontra ha ira.",
                    "Ngan 400 katuig in dire malabay san-o ko buhaton nga hira in maghingaraot; oo, ngan bibisitahon ko hira nga may espada ngan kagutom ngan magpakamaratay.",
                    "Oo, ngan bibisitahon ko liwat hira ha akon duro nga kasina, ngan mayada hadto ha ira ika upat ka tulin nga mabubuhi, ha iyo mga kaaway, para kitaon an karat-an; ngan ine in piho nga maabot labot la kun kamo in magbasul, siring han Ginoo; ngan adton aada ha ika upat nga tulin in amo an magdadara han iyo paghingaraot.",
                    "Kundi kun kamo in magbasul ngan bumalik ha Ginoo nga iyo Diyos ihaharayo ko an akon kasina, siring han Ginoo; oo, ngan amo ito an siring han Ginoo, bulahan adton nagbabasul nga maharani ha akon, kundi kairo niya nga dire nagbabasul.",
                    "Oo, ngan kairo hine nga dako nga siyudad han Zarahemla; kay tinuod, tungod han mga buotan sanglit ine in natalwas; oo, ngan kairo hine nga dako nga siyudad, kay nahisabotan ko, siring han Ginoo, nga damo, sugad man, bisan an dako nga bahin hine nga bantugan nga siyudad, magtig-a an mga kasingkasing kontra ha akon, siring han Ginoo.",
                    "Kundi bulahan adton nagbabasul, kay hira in tatalwason ko. Kundi labot la, kun dire tungod han mga buotan hine nga dako nga siyudad, kamatuoran, akon hihimoon nga an kalayo in lumusad tikang ha langit ngan gubaon ine.",
                    "Kundi labot la, ine in mahitungod han mga magtadong sanglit ine in gintalwas. Kundi kamatuoran, maabot an panahon, siring han Ginoo, ngan kun san-o niyo pagagawson an mga magtadong ha hugpo niyo, sugad nga kamo in hinog para ha karat-an; Oo, ngan kairo hine nga bantugan nga siyudad, tungod han magraot ngan mangil-ad nga aada hine.",
                    "Oo, ngan kairo hadton mga aadto ha siyudad han Gideon, tungod han ira karaotan ngan mga kamangil-ad nga aada hine.",
                    "Oo, ngan kairo ngadto han ngatanan nga siyudad nga aada ha palibot nga katunaan, nga gintatag-iya han mga Nephite, tungod han karaotan ngan kamangil-ad nga aada ha ira.",
                    "Ngan kamatuoran, may sumpa nga maabot ha katunaan, siring han Ginoo han mga Hukbo, tungod han mga binuhatan han mga tawo nga aada ha bawbaw ha tuna, ngan liwat, tungod han ira karaotan ngan han ira mga sala.",
                    "Ngan ine nahitabo, siring han Ginoo han mga Hukbo, sugad man, an aton bantugan nga ungod nga Diyos, nga hin-o man nga magtago han mga bahandi han kalibutan in dire na adto mabibilngan ngahaw, tungod han duro nga sumpa ha katunaan, labot kun hiya nga usa nga matadong nga tawo ngan itatago ito ngadto ha Ginoo.",
                    "Kay karuyag ko, siring han Ginoo, nga itatago nira an ira mga bahandi ngada ha akon; ngan igsusumpa hira nga dire magtatago han mga bahandi, kay waray magtatago han bahandi ngada ha akon; labot la han mga buotan; ngan hiya nga dire nagtatago, han iya mga bahandi ha akon, susumpaon hiya, ngan liwat an karikohan, ngan waray makakagtubos hadto tungod han sumpa han katunaan.",
                    "Ngan maabot an panahon nga ira itatago an ira mga bahandi, kay nahabutang ha ira mga kasingkasing an ira mga karikohan; ngan tungod nga nahabutang an ira mga kasingkasing ha ira mga karikohan, ngan itatago nira an ira mga karikohan ha pagpalagiw ha atubangan han ira mga kaaway; kay dire nira tatagoon adto ngada ha akon, susumpaon hira ngan sugad han ira mga karikohan; ngan hadto nga panahon hira in pagdadarahogan, siring han Ginoo.",
                    "Pagbantay, kamo nga mga tawo hine nga dako nga siyudad, ngan pamati han akon mga tugon; oo, ngan manmati han mga tugon nga ginyakan han Ginoo; kay kamatuoran, nasiring hiya nga kamo in iginsusnmpa tungod han iyo karikohan, ngan sugad man an iyo mga karikohan in iginsumpa tungod nga iyo nahabutang an iyo mga kasingkasing ha ira, ngan waray manmati hadton mga tugon niya nga naghatag ha iyo hadto.",
                    "Dire niyo nahinunumduman an Ginoo niyo nga Diyos han mga butang nga iginbendisyon niya ha iyo, kundi permi niyo nahinunumduman an iyo mga karikohan, dire agud magpasalamat ha Ginoo nga iyo Diyos tungod hadto; oo, ngan an iyo mga abilidad in dire nadadara ngadto ha Ginoo, kundi in dumako lugod ha pagtapod, ha parayaw, ngan duro nga pagdako, mga kaipa, pag-aaway, malisya, pagtimaraot, ngan mga pagpatay, ngan an ngatanan nga klase hin mga sala.",
                    "Ha hine nga hinungdan an Ginoo nga Diyos in nagsumpa hine nga maabot ha tuna, ngan sugad man ha iyo mga karikohan, ngan ine in tungod han iyo mga sala.",
                    "Oo, ngan kairo hine nga mga tawo, tungod hine nga takna nga umabot, nga iyo ginpalayas an mga propeta, ngan gindurugasan hira, ngan ginlabay hin bato hira, ngan ginpapatay hira, ngan ginbubuhat an ngatanan nga klase hin pagpakaraot ngadto ha ira, sugad liwat han ginbuhat nira hadton una nga panahon.",
                    "Ngan yana kun kamo in nagyayakan, kamo nasiring: Kun an amon mga henerasyon hadto pa han mga henerasyon han amon kaapoy-apoyan hadton una nga mga panahon, bangin waray namon pataya an mga propeta; bangin waray namon hira pagbatoha, ngan palayasa ha gawas.",
                    "Kamatuoran kamo in sobra pa ha ira; kay samtang an Ginoo in nabubuhi, kun an propeta in umabot ha hugpo niyo ngan iginpasamwak ha iyo an tugon han Ginoo, nga nagpapamatuod han iyo mga sala ngan mga karaotan, kamo in nasisina ha iya, ngan ginpapalayas hiya ngan nanmiling han ngatanan nga klase hin paagi hin pag-among-among ha iya; oo, ngan sisidngon niyo nga hiya in usa nga dire tinuod nga propeta, nga hiya in usa nga makasasala, ngan tikang ha yawa, kay hiya in nagpapamatuod ngan an iyo mga buhat in magraot.",
                    "Kundi pamati, kun an usa nga tawo in umabot ha hugpo niyo nga nagsisiring: Buhata ine, ngan waray karaotan; buhata ito ngan dire ka magsasakit; oo, ngan iya isisiring: Lakat subay han kahataas han iyo mga abilidad; oo, ngan lakat subay han karuyagon han iyo mga mata ngan buhata an bisan ano nga hingyap han iyo mga abilidad — ngan kun an tawo in umabot ha butnga niyo ngan magsiring hine, iyo kakarawaton ito, ngan masiring nga hiya in usa nga propeta.",
                    "Oo, ngan aalsahon niyo hiya, ngan mahatag kamo ha iya ngadto han iyo mga katigayonan; mahatag kamo ngadto ha iya han iyo mga bulawan, ngan han iyo mga salapi, ngan pagdudugnitan niyo hiya hin marahalon nga mga panapton; ngan kay hiya in nagyakan hin damo nga mga pagdayaw ha iyo, ngan iya igsisiring nga an ngatanan in mag-upay, kun sugad waray niyo nakikita nga maraot ha iya.",
                    "O kamo nga mga magraot ngan maglaris nga katulinan; kamo nga magtig-a ngan sutil nga mga tawo, tubtub san-o it iyo kasiring nga it Ginoo in magaantos ha iyo? Oo, ngan tubtub san-o niyo tutugotan nga an iyo mga kalugaringon in pagdadad-on han mga lurong ngan mga buta nga tig-alugbay? Oo, ngan tubtub san-o niyo pipilion an kasisidman kontra han kalamragan?",
                    "Oo, ngan kamatuoran, an kasina han Ginoo in naglalarab kontra ha iyo; kamatuoran, iginsumpa na niya an tuna tungod han iyo karaotan.",
                    "Ngan kamatuoran, maabot an panahon nga susumpaon niya an iyo karikohan, nga adto in magigin madalunot, nga dire niyo makakaptan; ngan ha mga henerasyon han iyo kakablasan dire na ito magpapabilin ha iyo.",
                    "Ngan han mga panahon han iyo kakablasan kamo in manginginyupo ngadto ha Ginoo; ngan waray pulos an iyo panginyupo, kay an iyo kabidoan in aada na ha iyo, ngan an iyo pagsakit in piho; ngan pagkahuman kamo in magtatangis ngan magbabakho hadto nga panahon, siring han Ginoo han mga Hukbo. Ngan liwat kamo in magbibinasul, ngan masiring:",
                    "O kun ako in nagbasul, ngan waray magpatay han mga propeta, ngan nanbato ha ira, ngan nagpalayas ha ira. Oo, ngan hadto nga panahon isisiring niyo: O kun amon nahinumduman an Ginoo nga amon Diyos hadto nga panahon han ighatag niya ha amon an amon karikohan, ngan kun nasugad dire unta adto nagin madalunot ngan mawara ha amon; adto kay sigurado, an amon mga karikohan in nawara ha amon.",
                    "Kamatuoran, kami magbubutang hin usa nga higamit dinhe ngan ha kinabuwasan ine in waray na; ngan dagmit, an amon mga espada in ginkuha ha amon ha panahon nga ginpapamiling namon adto para han aragway.",
                    "Oo, ngan igintago namon an amon mga karikohan ngan ine in nawara ha amon, tungod han sumpa han katunaan.",
                    "O kun kami an nagbasul ha panahon nga an tugon han Ginoo in umabot ha amon; kay sigurado an katunaan in iginsumpa, ngan ngatanan nga butang in nagin madalunot, ngan dire namon adto nakakaptan.",
                    "Kamakaharadlok, kami in napapalibotan han mga yawa, oo, ngan kami in napapalibotan han mga anghel hadton nag-uungara nga puohon an amon mga kalag. Kamatuoran, an amon karaotan in duro. O Ginoo, dire ba mahimo nga kuhaon nimo an kasina ha amon? Ngan sugad hine an iyo mayayakan hadto nga mga panahon.",
                    "Kundi kamatuoran, an mga panahon han iyo pagproyba in naglabay na; iyo ginpalabay an panahon han iyo katalwasan ngada nga ine in hingpit nga nagin urhi na, ngan an iyo paghingaraot in piho na; oo, ngan kay iyo igin-ungara ha ngatanan nga mga panahon ha iyo mga kinabuhi adton dire niyo maaangkon; ngan kamo in nag-uungara hin kalipayan ha pagbuhat hin karaotan, an nahuna-huna nga kabaligtaran han kinaiya han katadongan nga aada ha aton bantugan ngan waray Katapusan nga Mangulo.",
                    "O Kamo nga mga tawo han tuna, nga nakakabati han akon mga tugon! Ngan nagaampo ako nga an kasina han Ginoo in makuha dida ha iyo, ngan kamo in magbasul ngan matalwas."
                ]
            },
            {
                "url": "https://www.lds.org/scriptures/bofm/hel/14?lang=eng&clang=war",
                "number": 14,
                "name": "Capitulo 14",
                "summary": [
                    "Igintagna ni Samuel an lamrag ha panahon han kagab-ihon ngan bag-o nga bitoon han pagkatawo ni Cristo — Gintubos ni Cristo an mga tawo ha temporal ngan espirituwal nga kamatayon — An mga tigaman han iya kamatayon in kaupod an tulo ka adlaw nga pagsisirum, an pagbuka han mga bato, ngan dako nga pagkagubot han panahon han kalibutan."
                ],
                "verses": [
                    "Ngan yana ine nahitabo nga hi Samuel, an Lamanite, in nagtagna hin damo pa nga urusahon nga mga nahuna-huna nga dire angay igsurat.",
                    "Ngan kamatuoran, nagsiring hiya ha ira: Pamati, maghahatag ako ha iyo hin tigaman; kay lima katuig in maabot, ngan pamati, pagkatapos, maabot an Anak han Diyos agud tuboson an ngatanan nga natuo han iya ngaran.",
                    "Ngan pamati, ine in ighahatag ko ha iyo nga pinakatigaman ha panahon han iya pag-abot; kay kamatuoran, magkakamayada hin urusahon nga kalamrag ha langit, sanglit an gab-i san-o hiya umabot dire magkakamayada hin kasirum, sanglit sugad han panan-aw han katawhan ine in baga sugad hin oras.",
                    "Kun sugad, magkakamayada hin usa ka adlaw ngan gab-i, ngan adlaw, sugad hin usa ka adlaw, ngan dire magkakamayada hin gab-i; ngan ine in mahingangada ha iyo nga tigaman; kay mahibabaroan niyo an pagsirang han adlaw nga sugad man an katunod hine; sanglit, an ira mapipiho nga magkamayada hin duha ka oras ngan usa ka gab-i; sugad man an gab-i in dire magsisirum; ngan ito in ha gab-i san-o hiya igpakatawo.",
                    "Ngan kamatuoran, masirang in bag-o nga bitoon, usa nga waray pa makita bisan san-o; ngan ine liwat in magigin tigaman ngadto ha iyo.",
                    "Ngan kamatuoran dire la ine ngatanan, magkakamayada pa hin damo nga mga tigaman ngan mga urusahon ha langit.",
                    "Ngan ine in mahitatabo nga kamo ngatanan in mausa, ngan kakalasan, sanglit kamo in matutumba ha tuna.",
                    "Ngan ine nahitabo nga an hino man nga matuo han Anak han Diyos, in magkakamayada hin kinabuhi nga waray katapusan.",
                    "Ngan kamatuoran, sugad han pagsugo ha akon han Ginoo, pinaagi han iya anghel, nga ako in masinganhi nga igsumat ine nga nahuna-huna ha iyo; Oo, ngan hiya in nagsugo nga itagna ko ine nga mga nahuna-huna ha iyo; Oo, ngan hiya in nagsiring ha akon: Igproklamar ine ha mga tawo, magbasul ngan i-andam an dalan han Ginoo.",
                    "Ngan yana, tungod kay ako usa nga Lamanite, nga nagyakan ha iyo han mga tugon nga iginsugo ha akon han Ginoo, tungod kay ine in mabug-at ha iyo, kamo in nasina ha akon ngan naghihingyap nga ako patayon, ngan palayason ha butnga niyo.",
                    "Ngan iyo mababati-an an akon mga tugon, kay, ha sugad hine nga panuyo kun kay ano nga sumaka ako ha pader hine nga siyudad, agud iyo mabati ngan mahibaroan an mga paghukom han Diyos nga naghuhulat ha iyo tungod han iyo mga sala, ngan sugad man agud mahibaroan niyo an mga kondisyon han pagbasul;",
                    "Ngan sugad agud mahibaroan niyo an pag-abot ni Jesucristo, an Anak han Diyos, an Amay han langit ngan han tuna, an Naghimo han ngatanan nga butang tikang ha tinikangan; ngan agud mahibaroan niyo an mga tigaman han iya pag-abot, ha panuyo nga kamo in tumuod ha iya ngaran.",
                    "Ngan kun kamo in natuod han iya ngaran kamo in magbabasul han ngatanan han iyo mga sala, agud ha sugad kamo in magkamayada hin kapasayloan hadto pinaagi han iya mga kaupayan.",
                    "Ngan pamati, liwat, usa pa nga tigaman an ihahatag ko ha iyo, ngan liwat, usa nga tigaman han iya pagkamatay.",
                    "Kay kamatuoran, kinahanglan nga hiya in mamatay agud an katalwasan in umabot; ngan liwat, kinahanglan ngan importante nga hiya in mamatay, agud mahitabo an pagkabanhaw han mga patay, agud ha sugad an tawo in madara niya ha atubangan han Ginoo.",
                    "Ngan liwat, kamatuoran, ine nga kamatayon an nagdadara han katumanan han pagkabanhaw ngahaw, ngan nagtutubos han katawhan tikang han una nga kamatayon — ngan ine nga espirituhanon nga kamatayon; para han ngatanan nga katawhan, tungod han pakasala ni Adan igingawas hira ha kinamumutangan han Ginoo, in ginhuna-huna nga patay, bisan ha mga butang nga temporal ngan mga butang nga espirituwal.",
                    "Kundi makalilipay, an pagkabanhaw ni Cristo an nagtubos han katawhan, sugad man, bisan ha ngatanan nga katawhan, ngan magdadara ha ira tipabalik ngadto han atubangan han Ginoo.",
                    "Ngan liwat, ine in magdadara ngadto hine nga panhitabo ha kondisyon han pagbasul, ngan hin-o man nga magbasul in dire pag-uutdon ngan iglalabog ngadto ha kalayo; ngan kun hin-o man an dire magbabasul in uutdon ngan iglalabog ngadto ha kalayo; ngan didto in maabot ha ira liwat in espirituwal nga kamatayon, ngan liwat, an ikaduha nga kamatayon, kay hira in mauutod liwat hadton mga nahuna-huna mahitungod han katadongan.",
                    "Sanglit magbasul kamo, magbasul kamo, kay bangin mahibaro kamo hine nga mga nahuna-huna ngan dire niyo ginbubuhat kamo in mag-antos ha ilarum han paghatag hin sirot, nga kamo in pagdadad-on ngadto ha ikaduha nga kamatayon.",
                    "Kundi pamati, sugad han akon iginsiring ngadto ha iyo hiunong han usa pa nga tigaman, an tigaman han iya kamatayon, kamatuoran, hadto nga adlaw nga hiya in mag-antos han kamatayon an adlaw in magsisirum ngan nadire hin paghatag hin lamrag ha iyo; nga sugad man an bulan ngan han mga bitoon; ngan dire magkakamayada hin kalamrag ha bawbaw hine nga katunaan, bisan tikang han panahon nga hiya in mag-antos han kamatayon, ha sakob hin tulo ka panahon, ngada ha takna nga hiya liwat in mabuhat tikang ha mga patay.",
                    "Oo, ngan hadto nga takna nga iya itutubyan an kalag magkakamayada hin pagdalogdog ngan mga kidlat ha sakob hin damo ka oras, ngan an tuna in mababay-og ngan mangungurog; ngan an mga bato nga aada ha bawbaw han tuna, ngan ha bawbaw ngan ha ilarum han tuna, nga maaram kamo ha yana nga takna nga matig-a, o kaparte hadto nga matig-a nga natagumbon, in magkakabubuong;",
                    "Oo, ngan adto in mapipikas nga duduha, ngan pagkatapos permi in mabibilngan ha mga tipak ngan buong, nga ha pida-pidaso ha bawbaw han tuna, ngan liwat, bisan ha bawbaw ngan ha ilarum han tuna.",
                    "Ngan makaparaid, magkakamayada hin makusog nga mga unos, ngan an mga bukid in mapapanas, sugad han usa nga patag, ngan magkakamayada hin damo nga mga lugar nga gintatawag yana nga mga kapatagan nga magigin mga bukid, nga duro hin kahataas.",
                    "Ngan damo nga kakalsadahan in maguguba, ngan damo nga mga siyudad in magmimingaw.",
                    "Ngan damo nga lubnganan in maaabrihan, ngan manhihigawas an kadam-an nga mga patay; ngan damo nga mga baraan in magpapakita ha kadam-an.",
                    "Ngan kamatuoran, sugad han iginsiring han anghel ha akon; kay siring niya ha akon magkakamayada hin pagdalogdog ngan mga pagkidlat ha sakob hin damo nga oras.",
                    "Ngan iginsiring niya ha akon nga samtang mayada dalogdog ngan kikidlat nga nagiha, ngan han unos, nga ine nga mga hitabo in masusugad, ngan an kasirum in makakalukop ha bawbaw han bug-os nga kalibutan ha sakob hin tulo ka adlaw.",
                    "Ngan nagsiring an anghel ha akon nga damo an makakakita hin labaw pa nga kaurosahon nga mga hitabo kontra hine, ha panuyo nga hira tumuod ngan ine in magtigaman nga mga urusahon in mahitatabo ha bawbaw han bug-os nga katunaan, ha panuyo nga dire mawarayan hin pagtuo an kadam-an han anak han katawhan —",
                    "Ngan ine in ha panuyo nga hin-o man nga tumuod in mahihimo nga matalwas, ngan an hin-o man nga dire tumuod, usa nga makatadungan nga paghukom in maabot ha ira; nga sugad man kun hira in mahukman hira in nagdara hin paghukom ha ira kalugaringon.",
                    "Ngan yana hinumdumi, hinumdumi, mga kabugtoan, nga an hin-o man nga mamatay, in mamamatay ha iya kalugaringon; ngan hin-o man nga magbubuhat hin karaotan, in magbubuhat hine ha iya kalugaringon; kay sigurado, kamo in talwas; kamo in gintugutan nga maglarang para ha iyo mga kalugaringon; kay kamatuoran, gintagan kamo han Diyos hin hibaro ngan ginhimo niya kamo nga talwas.",
                    "lya iginhatag ha iyo agud mahibaroan an maupay ngan maraot, ngan iginhatag ha iyo agud kamo in magpili han kinabuhi o kamatayon; nga mahihimo nga kamo in magbuhat hin maupay ngan mahibalik ha iyo adton maupay, o adton maupay in mahibalik ha iyo; o mahihimo kamo magbuhat hin maraot, ngan adton maraot in igbabalik liwat ha iyo."
                ]
            },
            {
                "url": "https://www.lds.org/scriptures/bofm/hel/15?lang=eng&clang=war",
                "number": 15,
                "name": "Capitulo 15",
                "summary": [
                    "Ginsirotan han Ginoo an mga Nephite kay hinigugma niya hira — Adton mga nakonbertir nga mga Lamanite in mailob ngan mahugot han ira pagtuo — An Ginoo in magigin maloloy-on ha mga Lamanite ha urhi nga mga adlaw."
                ],
                "verses": [
                    "Ngan yana, mga hinigugma nga kabugtoan, pamati, ginpapasamwak ko ha iyo nga labot la kun kamo in magbasul an iyo mga panimalay in iyo pamamayaan ngan waray na mangungukoy.",
                    "Oo, ngan labot kun kamo in magbasul, an iyo mga kababayen-an in magkakaada hin dako nga hinungdan nga magmasamdong ha panahon nga hira in magpapasuso; kay proproybahan niyo pumalagiw ngan waray kamo lugar nga matataguan; oo, ngan kairo nira nga mayada mga anak, kay hira in magigin mabug-at ngan dire makakapalagiw; sanglit, hira in mababayaan agud mamatay.",
                    "Oo, ngan kairo hine nga mga tawo nga gintatawag nga tawo ni Nephi labot la kun hira in magbasul, kun san-o nira mahikikit-an ine nga mga tigaman ngan mga urusahon nga igpapakita ngadto ha ira; kay kamatuoran, hira in mga pinili nga mga tawo han Ginoo; oo, ngan an mga tawo han Nephi in iya pinaura, ngan iya liwat ginsirotan hira; oo, ngan ha mga panahon han ira karat-an hira in ginsirotan tungod kay pinalangga niya hira.",
                    "Kundi tinuod mga kabugtoan ko, an mga Lamanite an iya nauuritan tungod nga an ira mga buhat in padayon nga magraot, ngan ine in mahitungod han karaotan han pamatasan han ira kaapoy-apoyan. Kundi tinuod, an katalwasan in maabot ha ira pinaagi han pagpasamwak han mga Nephite; ngan ha sugad hine nga panuyo ginpahalaba han Ginoo an ira mga henerasyon.",
                    "Ngan karuyag ko nga kaangayan niyo ine nga masabotan nga an dako nga bahin ha ira in aada ha dalan han ira mga katungdanan, ngan hira in hirot nga naglalakat ha atubangan han Diyos, ngan ira ginhihimo nga sundon an iya mga kasugoanan ngan an iya mga balaod ngan an iya mga hukom subay han balaod ni Moises.",
                    "Oo, ngan nasiring ako ngadto ha iyo, nga kadam-an ha ira an nagbubuhat hine, nga hira in nagtatalingoha hin waray pagkaguol nga pagkamaduroto nga madara an nahisalin ha ira mga kabugtoan ha paghibaro han kamatuoran; sanglit damo an numero han mga tawo nga nahidudugang ha ira adlaw-adlaw.",
                    "Ngan kamatuoran, maaram kamo ha iyo mga kalugaringon, kay nahikit-an niyo ine, nga mga kadam-an ha ira nga nadara ha pagpahibaro han kamatuoran, ngan nahibaroan an maraot ngan mangil-ad nga pamatasan han ira kaapoy-apoyan, nga madara ha pagtuo han mga baraan nga kasuratan, ngan liwat, an mga panagna han baraan nga mga propeta, nga iginsurat, nga magdadara ha ira ha pagtuo han Ginoo, ngan ha pagbasul, nga diin an pagtuo ngan pagbasul in magdadara ha ira han pag bag-o han abilidad ngadto ha ira —",
                    "Sanglit, kun ano an kadamo an umabot han sugad hine, nahibabaroan niyo nga an iyo mga kalugaringon in madig-on ngan hugot ha pagtuo, ngan ha nahuna-huna nga diin hira mahimo matalwas.",
                    "Ngan maaram liwat kamo nga ginlubong nira an ira mga armas han pakig-away, ngan nahadlok hira nga kaptan adto nga bangin ha bisan ano nga paagi hira in makasala na liwat; oo, ngan nakikita niyo nga hira in nahadlok nga makasala — kay tinuod pababay-an nira an ira mga kalugaringon nga mahitamakan ngan mapatay han ira mga kaaway, ngan dire aalsahon an ira mga espada kontra ha ira, ngan ine in tungod han ira pagtuo kan Cristo.",
                    "Ngan yana, tungod han ira waray pagruha-duha hira in tinmuod hadton nahuna-huna nga ira gintooran, kay tungod kay hira in madig-on hadto hira in malalamragan, kaluoy, an Ginoo in nagbendisyon ha ira ngan ginpahalabaan an ira mga henerasyon, bisan pa man han ira mga sala —",
                    "Oo, ngan bisan kun hira in nagtikainos ngadto ha kawaray pagtuo an Ginoo in ginpahalaba an ira mga henerasyon, ngada han takna nga umabot nga iginyakan han aton kaapoy-apoyan, ngan liwat han propeta nga hi Zenos, ngan damo pa nga iba nga mga propeta, hiunong han panhibalik han aton mga kabugtoan, an mga Lamanite, liwat ha paghibaro han kamatuoran —",
                    "Oo, ngan nasiring ako ngadto ha iyo, nga ha urhi nga mga adlaw an mga saad han Ginoo in iginpadangat ha aton mga kabugtoan, an mga Lamanite; ngan ha luyo han damo nga kakurian nga aagian nira, nga bisan pa kun hirain palalayason pakadto o pakanhi ha bawbaw han tuna, ngan pagbubukoron, ngan kakastigohon ngan pagsasarangon ha harayo, nga waray lugar nga mapagtataguan, an Ginoo in magin maloloy-on ngadto ha ira.",
                    "Ngan ine in subay han panagna, nga hira liwat in madadara ngahaw han tinuod nga gin-adman, kun ano an kinaadman han ira Manurubos, an ira darayawon ngan tinuod nga magbarantay, ngan nahiuupod hadton iya mga karnero.",
                    "Sanglit nasiring ako ngadto ha iyo, adto in magigin maupay para ha ira kontra ha iyo labot la kun kamo in magbasul.",
                    "Kay kamatuoran, kun an mga makagagahum nga mga buhat nga iginpakita ha iyo in iginpakita ha ira, ngan liwat, ngadto ha ira nga nawawarayan hin pagtuo tungod han mga pamatasan han ira kaapoy-apoyan, makikita mo ha imo kalugaringon nga dire na hira mawawarayan hin pagtuo.",
                    "Sanglit, nasiring an Ginoo: Dire ko hira popouhon hin hingpit, kundi akon hihimoon nga ha pinakamaupay ko nga panahon hira in maibabalik liwat ha akon, siring han Ginoo.",
                    "Ngan yana ungod, nasiring an Ginoo, hiunong han tawo han mga Nephite: Kun dire hira magbabasul, ngan tutumanon an akon kaburut-on, popouhon ko hira hin hingpit siring han Ginoo, tungod han kawarayi nira hin pagtuo ha luyo han damo nga makagarahum nga mga buhat nga ginhimo ko ha kadaman ha ira; ngan sigurado nga samtang nga buhi an Ginoo ine nga mga hitabo in masusugad, siring han Ginoo."
                ]
            },
            {
                "url": "https://www.lds.org/scriptures/bofm/hel/16?lang=eng&clang=war",
                "number": 16,
                "name": "Capitulo 16",
                "summary": [
                    "An mga Nephite nga tumuod kan Samuel in ginbunyagan ni Nephi — Hi Samuel in waray kamamatay han mga pana ngan mga bato han mga waray magbasul nga mga Nephite — An iba nagmatig-a han ira mga kasingkasing, an iba liwat in nagpakakita hin mga anghel — An mga waray pagtuo in nagsisiring nga dire angay tumuod kan Cristo ngan han iya pag-abot ha Jerusalem."
                ],
                "verses": [
                    "Ngan yana, ine nahitabo nga damo an nakabati han mga tugon ni Samuel, an Lamanite, nga iya ginyakan ha bawbaw han pader han siyudad. Ngan samtang damo an tinmuod ha iya tugon amo man an nasingadto ngan nagbiling kan Nephi; ngan han hira in masingadto nga nahibilngan hiya ira iginsumat ha iya an ira mga sala ngan waray igin lirong, naruruyag nga hira in mabunyagan ngadto ha Ginoo.",
                    "Kundi kun ano hin kadamo in waray tumuod han mga tugon ni Samuel in amo an nasina ha iya; ngan ira hiya ginlabay hin mga bato ha bawbaw han pader, ngan damo liwat an nagpana ha iya samtang nga hiya in natukdaw ha bawbaw han pader; kundi an Espiritu han Ginoo in nakada ha iya, nga diin waray hira pakaka-igo ha iya han ira mga bato ngan mga pana.",
                    "Ngan yana han ira makita nga dire hiya naiigo, damo pa an tumuod han iya mga tugon, salit hira in nasingadto kan Nephi agud magpabunyag.",
                    "Kay waray pagkahadlok, hi Nephi in nagbubunyag, ngan nagtatagna, ngan nagwawali, nagaghat han mga tawo nga magbasul hira, nga nagpapakita hin mga tigaman nga mga urusahon, nagbubuhat han mga milagro ha kadam-an han mga tawo, agud mahibaroan nga hi Cristo in angay umabot —",
                    "Nagsusumat ha ira hadton mga hitabo nga piho nga maabot, nga ira hibaroan nga hinumduman an takna nga ira pag-abot nga hadto in iginpahibaro ha ira, ha panuyo nga hira in tumuod; sanglit an kadam-an nga tumuod han mga tugon in Samuel in nasingadto ha iya agud mabunyagan, kay hira in humarani nga nagbabasul ngan gin-aako an ira mga sala.",
                    "Kundi an dako nga bahin ha ira in waray tumuod han mga tugon ni Samuel; salit ha nakita nira nga dire naiigo han ira mga bato ngan mga pana, nagguliat hira ngadto han ira mga mangulo, nga nagsisiring: Dakpa ine nga tawo ngan igapos hiya, kay tuod mayada niya diyablo; ngan tungod han gahum han yawa nga aada ha iya dire namon hiya naiigo han amon mga bato ngan mga pana; sanglit dakpa hiya ngan igapos, ngan kuhaa hiya.",
                    "Ngan samtang nga hira in naharani agud makaptan hiya, dagmit, hiya in lumayog tikang ha pader, ngan pumalagiw tikang han ira katunaan, ngan liwat, bisan ngadto han iya kalugaringon nga bungto, ngan nagtikang pagwali ngan pagtagna ha iya kalugaringon nga mga tawo.",
                    "Ngan tinuod, waray na hiya hibatii pa han kadam-an nga mga Nephite; ngan sugad an mga panhinabo han mga tawo.",
                    "Ngan ha sugad natapos an ika 86 katuig nga pagdumara han mga hukom ha bawbaw han mga tawo ni Nephi.",
                    "Ngan ha sugad natapos liwat an ika 87 katuig han pagdumara ha mga hukom, an kadam-an han mga tawo in nagpabilin han pagpinahataas ngan karaotan, ngan an gutiay nga bahin in nagpadayon paglakat nga naghihirot ha atubangan han Diyos.",
                    "Ngan sugad liwat hine an kamutangan, ha ika 88 katuig han pagdumara han mga hukom.",
                    "Ngan nagkamayada kundi gutiay nga pagbabag-o han mga buruhaton han mga tawo, labot la nga an mga tawo in nagtikang hin duro pagkamatig-a ha karaotan, ngan nagbuhat hin labaw pa hin kabaligtaran han mga kasugoanan han Diyos, han ika 89 katuig han pagdumara han mga hukom.",
                    "Ngan nahitabo nga han ika 90 katuig han pagdumara han mga hukom, mayada mahinungdanon nga mga tigaman nga iginhatag ngadto han mga tawo, ngan mga urusahon; ngan an mga pulong han mga propeta in nagtikang hin katuman.",
                    "Ngan an mga anghel in nagpakita ha tawo, mga may kinaadman nga tawo, ngan iginpasamwak ngadto ha ira an maupay nga sumat hin dako nga kalipay; ha sugad hine nga tuig nagtikang pagkatuman adton mga baraan nga kasuratan.",
                    "Sugad man, an mga tawo in nagtikang pagtig-a han ira mga kasingkasing, labot la hadton gutiay nga bahin ha ira nga natuod, nga mga Nephite ngan sugad liwat han mga Lamanite, ngan nagtikang hin pagtapod han ira kalugaringon nga kusog ngan han ira kaaram, nga nagsisiring:",
                    "An pipira han mga nahuna-huna in natigohan nga tama, ha grupo han kadam-an; kundi tuod, maaram kami nga ngatanan han mga darayawon ngan urusahon nga mga buhat in dire akus nga mahitabo, kun hain an iginyakan na.",
                    "Ngan hira in nagtikang hin pangatadungan ngan nagbalingkotay ha ira mga kalugaringon, nga nagsisiring:",
                    "Ngan dire makatadungan nga an usa nga binuhat nga Cristo in maabot; kun sugad, nga hiya nga Anak han Diyos, an Amay han langit ngan han tuna, sugad han mga iginyakan na, kay ano nga dire niya igpakita an iya kalugaringon ha aton sugad man ha ira nga aadto ha Jerusalem?",
                    "Oo, ngan kay ano nga waray hiya magpakita dinhe hine nga katunaan ngan sugad didto ha katunaan han Jerusalem?",
                    "Kundi tuod, nahibaroan naton nga ine in usa nga maraot nga pamatasan, nga iginpasunod ha aton han aton mga kaapoy-apoyan, agud kita in tumuod han darayawon ngan urusahon nga hitabo nga mahitatabo, kundi dire ha aton, kundi ha katunaan la nga labaw hin kahirayo, in katunaan nga dire kita maaram; sanglit kita in magpapabilin ha ira nga mga ignorante, kay dire makakita ha aton kalugaringon nga mga mata nga ine in matuod.",
                    "Ngan hira, pinaagi han tuso ngan misteryoso nga paagi han magraot, nagbuhat hin dagko nga misteryo kun diin dire naton masasabtan, nga maghihimo ha aton nga mga uripon han ira mga tugon, ngan liwat mga uripon ngada ha ira, tungod kay nasarig kita ha ira nga magtutdo ha aton han mga mensahe; ngan hito maghihimo ha aton nga mga ignorante kun kita magpadara ha ira, ha bug-os nga mga henerasyon han aton kinabuhi.",
                    "Ngan damo pa nga mga nahuna-huna an pinanhuna-huna han mga tawo ha ira mga abilidad, nga mga pataraw-an ngan waray gamit; ngan hira liwat nalilisang, tungod kay hi satanas nag-aaghat ha ira nga magbuhat hin karat-an hin waray hunong; oo, ngan liwat hiya naglilinibot-libot pagpasamwak hin mga dire tinuod nga mga estorya ngan mga aglantugi ha bug-os nga mga katunaan, nga para niya mapatig-a an mga kasingkasing han mga tawo kontra hadto mag-upay ngan kontra hadton tiarabot.",
                    "Ngan bisan hadton mga tigaman ngan mga urusahon nga ginbuhat ha butnga han mga tawo han Ginoo, ngan han damo nga mga milagro nga ira ginbuhat, hi Satanas nagkaada hin dako nga pagburut-an ha mga abilidad han mga tawo ha ngatanan ha bawbaw han tuna.",
                    "Ngan sugad nahuman adton ika 90 katuig han pagdumara han mga hukom han mga tawao han Nephite.",
                    "Ngan sugad nahuman an libro ni Helaman, sumala han mga sinurat ni Helaman ngan han iya mga anak nga mga lalaki."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/3-ne?lang=war",
        "id": "3-ne",
        "full_localized_name": "3 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/3-ne/1?lang=eng&clang=war",
                "number": 1,
                "name": "Capitulo 1",
                "summary": [
                    "Hi Nephi, nga anak ni Helaman, in lumakat ha katunaan, ngan an iya anak nga hi Nephi in nagtitipig han mga sinurat — Bisan han damo nga mga tigaman ngan urusahon, ginplano han mga magraot nga patayon adton mga magtadong — An gab-i han pagkatawo ni Cristo in umabot — An tigaman an iginhatag, ngan usa nga bag-o nga bitoon an sumirang — Mga pagbinuwa ngan panlimbong an nagtitikadamo, ngan damo an ginpatay han mga tulisan nga Gadianton."
                ],
                "verses": [
                    "Ngan yana ine nahitabo nga an ika 91 katuig an nakalabay ngan ine ika 600 katuig tikang hadto nga panahon han paggawas ni Lehi ha Jerusalem; ngan ine in tuig ni Lakaneus an puno nga hukom ngan gobernador han katunaan.",
                    "Ngan hi Nephi, an anak ni Helaman, an lumakat ha katunaan han Zarahemla, ngan nagtugon ngadto han iya anak nga hi Nephi, nga iya pinakamagurang nga anak nga lalaki, hiunong han mga lamina nga tumbaga, nga ngatanan nga mga sinurat nga gintitipigan, ngan ngatanan hadton ngatanan nga waray kinabuhi nga butang nga sagrado nga gintitipigan tikang han pagbaya ni Lehi ha Jerusalem.",
                    "Pagkahuman bumaya hiya ha katunaan, ngan kun nasingain hiya, waray tawo nga maaram; ngan an iya anak nga hi Nephi in nagtipig han mga sinurat saliwan ha iya, ngan liwat, an sinurat hine nga mga tawo.",
                    "Ngan ine nahitabo nga han pagtikang han ika 92 katuig, kamatuoran, an mga panagna han mga propeta in nagtikang na hin katuman hin hingpit; kay nagtikang na pagkamayada him urusahon nga mga tigaman ngan darayawon nga mga milagro nga ginbuhat ha butnga han katawhan.",
                    "Kundi mayada iba nga nagtikang hin pagsiring nga an takna in nakalabay na agud an mga panagna in matuman, nga iginyakan ni Samuel, nga Lamanite.",
                    "Ngan hira in nagtikang hin pagkalipay tungod han ira mga kabugtoan, nga nagsisiring: Pamati an takna in naglabay na, ngan an mga panagna ni Samuel in waray katuman; sanglit, an iyo kalipayan ngan an iyo pagtuo hiunong hine nga nahuna-huna in nawaray kapulsanan.",
                    "Ngan ine nahitabo nga hira in naghimo hin dako nga kaaringasa ha bug-os nga katunaan; ngan an mga tawo nga natuo in nagtikang hin duro nga pagkasubo, ngan bangin ha ano man nga paagi adto nga mga hitabo nga iginyakan in dire matuman.",
                    "Kundi kamatuoran, hira in mahugot nga nagbantay hadto nga oras ngan hadto nga gab-i nga ha adlaw nga angay magin usa nga adlaw nga baga hin waray gab-i, agud ira mahibaroan nga an ira pagtuo in waray kakawang.",
                    "Ngan yana ine nahitabo nga mayada usa ka adlaw nga iginlain hadton mga waray pagtuo, nga an ngatanan nga mga natuod han sugad nga pamatasan in naangay nga patayon labot la kun an tigaman in matuman, nga iginhatag ni Samuel an propeta.",
                    "Ngan yana ine nahitabo nga han makita ni Nephi, nga anak ni Nephi, an sugad nga karaotan han iya mga tawo, an iya kaburut-on in duro hin kasubo.",
                    "Ngan ine nahitabo nga hiya in gumawas ngan ginduko an iya kalugaringon ha tuna, nga nakimaluoy hin duro kakusog han iya Diyos ha kaupayan han iya mga tawo, ngan liwat, adton naangay maghingaraot tungod han ira pagtuo ngan han pamatasan han ira mga kaapoy-apoyan.",
                    "Ngan ine nahitabo nga hiya in nakimaluoy hin duro kamakusog ha Ginoo ha bug-os nga oras; ngan dagmit, an tingog han Ginoo in umabot ha iya, nga nagsisiring:",
                    "Ihangad mo an imo ulo ngan paglipay; kay kamatuoran, an oras in harani na, ngan hine nga gab-i an tigaman in ighahatag, ngan kinabuwasan maabot ako ha kalibutan, agud ipakita ha kalibutan nga tutumanon ko an ngatanan nga akon iginpahimo nga ginyakan pinaagi han mga baba han akon mga baraan nga mga propeta.",
                    "Kamatuoran, ako in mapasinganhi ha kalugaringon nga pagburut-an, agud tumanon an ngatanan nga nahuna-huna nga akon iginpasabot ngadto han anak han katawhan tikang pa han pagkahimo han kalibutan, ngan agud buhaton an kaburut-on, han Amay ngan Anak — han Amay tungod ha akon, ngan ha Anak tungod ha akon unod. Ngan kamatuoran, an oras in harani na, ngan hine nga gab-i an tigaman in ighahatag.",
                    "Ngan ine nahitabo nga an mga saad nga umabot kan Nephi in natuman, subay hadton mga iginyakan; kay dagmit, ha pagkatunod han adlaw dire magkakamayada hin kasirum; ngan an mga tawo in nagtikang hin paghi-pausa tungod kay waray magkaada hin kasirum han pag-abot han kagab-ihon.",
                    "Ngan mayada mga kadam-an, nga waray tumuod han mga tugon han mga propeta, an natumba ha tuna baga hin nasugad nga mga patay, kay maaram hira nga an dako nga plano han pagkabungkag nga ira igin-andam kontra hadton mga natuod han mga tugon han mga propeta in nakawang; kay an mga tigaman nga iginhatag in inabot na.",
                    "Ngan nagtikang hira pakahibaro nga an Anak han Diyos in magpapakita ha dire na maiha; oo, ngan ha katapusan, ngatanan nga mga tawo ha bawbaw han tuna tikang ha katundan ngadto ha sinirangan, bisan ha katunaan han amihan ngan timog, in duro hin paghipausa nga hira in natumba ha tuna.",
                    "Kay maaram hira nga an mga propeta in nagpamatuod hine nga mga hitabo ha damo nga mga katuigan, ngan an tigaman nga iginhatag in inabot na; ngan hira in nagtikang hin pagkahadlok tungod han ira karaotan ngan han ira kawaray pagtuo.",
                    "Ngan ine nahitabo nga waray magkaada hin kasirum hadto nga bug-os nga gab-i, kundi adto in sugad hin kalamrag han udto nga adlaw. Ngan ine nahitabo nga an kaurudtohon in sinmirang ngahaw pagkaaga, subay ha eksakto nga kamutangan hine; ngan nahibaroan nira nga amo ine an adlaw nga an Ginoo in angay igpakatawo, tungod han mga tigaman nga iginhatag.",
                    "Ngan ine nahitabo, ngan liwat, ngatanan nga hitabo, kada bagis, subay han mga tugon han mga propeta.",
                    "Ngan ine nahitabo liwat, nga usa nga bag-o nga bitoon in nagpakita, subay han mga panagna.",
                    "Ngan ine nahitabo nga tikang hine nga takna nagtikang hin pagkamayada pagbinuwa nga iginpadara ha kadam-an nga mga tawo, ni Satanas, agud patig-ahon an ira mga kasingkasing, ha panuyo nga dire hira tumuod han mga tigaman ngan urusahon nga ira nahikit-an; kundi ha luyo han ira pagbinuwa ngan mga panlimbong daro-damo nga bahin han mga tawo in tumuod, ngan bumalik ha Ginoo.",
                    "Ngan ine nahitabo nga nasingadto han kadam-an nga tawo hi Nephi, nga sugad man an damo nga iba pa, ginbunyagan an mga nagbasul, nga ha diin nagkamayada hin dako nga pagpasaylo han mga sala. Ngan ha sugad an mga tawo in nagtikang liwat hin kamurayawan ha katunaan.",
                    "Ngan waray magkaada hin paglantugi, labot han iba nga nagtikang hin pagwali, nga nagtalingoha nga pamatud-an pinaagi ha baraan nga mga kasuratan nga dire na kinahanglan pa nga sundon adton mga balaod ni Moises. Ngan yana hine nga hitabo hira in nagsasayop, kay waray nira mahisaboti an mga baraan nga kasuratan.",
                    "Kundi ine nahitabo nga waray kaiha nga hira in nakombertir, ngan hira in nahibaro han ira mga kasaypanan, kay iginpahibaro ha ira nga an balaod in waray pa katuman, ngan ine in angay matuman tubtub ha kada kudlit; oo, ngan an tugon in umabot ha ira nga ine in angay matuman; oo, ngan an usa nga tulbok o bagis in dire angay lumabay ngada nga ine ngatanan in matuman; sanglit hine nga tuig hira in nadadara ha paghibaro han ira kasaypanan ngan gintangdoan an ira mga pagsayop.",
                    "Ngan ha sugad an ika 92 katuig in nakalabay, nga nagdadara hin maupay nga mga sumat ngadto ha mga tawo mahitungod han mga tigaman nga nahitabo na, subay han mga tugon nga mga panagna han ngatanan nga mga baraan nga mga propeta.",
                    "Ngan ine nahitabo nga an ika 93 katuig an nakalabay hin mahimyang, labot la hadton mga tulisan nga Gadianton, nga naguukoy ha mga kabukiran, ngan namumugad ha katunaan; kay madig-on an ira kuta ngan an ira mga sekreto nga lugar sanglit, an mga tawo in waray makalupig ha ira; sanglit hira in nagbuhat hin damo nga pagpatay, ngan damo nga pamatay ha butnga han mga tawo.",
                    "Ngan ine nahitabo nga dida han ika 94 katuig hira in nagtikang pagdamo hin dako nga umento; tungod kay damo an mga natipa nga mga Nephite nga tumampo ha ira, nga naghatag hin dako nga kabidoan han mga Nephite nga nagpabilin dida han katunaan.",
                    "Ngan mayada liwat tungod han ka duro han kabidoan han mga Lamanite; kay kamatuoran, damo it ira mga anak nga nagdagko ngan nagtikang hin magin makusog ha katuigan, ngan hira in nasugad han ira kalugaringon, ngan nadara pahirayo han iba nga mga Zoramite, pinaagi han ira pagbinuwa ngan ira pasobra nga mga tugon, nga umapi hadton mga tulisan nga Gadianton.",
                    "Ngan ha sugad nga an mga Lamanite in ginkurian liwat, ngan nagtikang pagtikaubos an ira pagtuo ngan kamatadong, tungod han karaotan han mga nagtutubo nga katulinan."
                ]
            },
            {
                "url": "https://www.lds.org/scriptures/bofm/3-ne/8?lang=eng&clang=war",
                "number": 8,
                "name": "Capitulo 8",
                "summary": [
                    "Mga unos, linog, kalayo, buhawi, ngan pagkagubot in nagpamatuod han pagraysanga kan Cristo — Damo nga mga tawo an nagkamatay — Kasisidman in lumukop han katunaan ha sakob hin tulo ka adlaw — An mga nahibilin nagtatangis han ira gindangatan."
                ],
                "verses": [
                    "Ngan yana ine nahitabo nga sugad han amon sinurat, nga maaram kami nga an amon sinurat in matuod, kay kamatuoran, usa nga matadong nga tigurang nga lalaki an nagtipig han mga sinurat — Kay ungod nga hiya in naghimo hin damo nga mga milagro ha ngaran ni Jesus; ngan waray hin-o man nga tawo an nakaghimo hin milagro ha ngaran ni Jesus labot la kun hiya in malimpyo ngada ha pinakagutiay nga sala niya —",
                    "Ngan yana ine nahitabo, nga kun waray magsayop ine nga tigurang nga lalaki ha pag-ihap han amon panahon, an 33 katuig in nakalabay na;",
                    "Ngan an mga tawo in nagtikang paglaum hin hugot ha tigaman nga amo an iginhatag han propeta nga hi Samuel, an Lamanite, ngan liwat, ha panahon nga magkaada hin kasirum ha sakob hin tulo ka adlaw ha bawbaw han bug-os nga katunaan.",
                    "Ngan didto nagtikang an pagkamayada hin dako nga pagruhaduha ngan paglantugi ha kadam-an nga mga tawo, ha luyo han damo nga mga tigaman nga iginhatag na.",
                    "Ngan ine nahitabo nga ha ika 34 katuig, ha una nga bulan, ha ikaupat ka adlaw han bulan, in nagkamayada hin usa nga dako nga bagyo, sugad han usa nga waray pa umabot ha bug-os nga katunaan.",
                    "Ngan nagkamayada liwat hin usa nga makusog ngan makangingirhat nga unos; ngan mayada makusog nga dalogdog, ngada han mabay-og hine an bug-os nga kalibutan nga baga hin matutunga ngan magkakabulag.",
                    "Ngan mayada duro hin katarum nga mga kikidlat, sugad han waray pa hikit-i ha bug-os nga katunaan.",
                    "Ngan an siyudad han Zarahemla in nagkamayada hin kalayo.",
                    "Ngan an siyudad han Moroni in nalunod ha kahiladman han dagat, ngan an mga nanngongukoy didto in nagkalulumos.",
                    "Ngan an tuna in nadara ha igbaw han siyudad han Moronihah, ngan ha kinamumutangan han siyudad in nagkamayada hin dako nga bukid.",
                    "Ngan nagkamayada hin usa nga haluag ngan makangingirhat nga pagkagun-ob han katunaan ha dapit ha katimogan.",
                    "Kundi labot la, mayada pa usa nga labaw nga makaharadlok nga pagkagun-ob han katunaan han dapit han amihan; kay kamatuoran, an bawbaw han bug-os nga katunaan in nabag-o, tungod han unos, ngan mga buhawi, ngan mga dalogdog ngan mga pagkikidlat, ngan tungod han kakusog han pagbay-og han bug-os nga katunaan;",
                    "Ngan an mga kakarsadahan han bungto an nagkaguguba, ngan an mga patag nga dalan in naguba, ngan damo nga mga patag nga lugar in nagin batsihon.",
                    "Ngan damo nga mga dagko ngan bantugan nga mga siyudad an nalunod, ngan damo an mga nasunog, ngan damo an mga nabay-og tubtub nga an mga balay didto in nanhirumpag ha tuna, nga an mga nanngongukoy didto in nagkamatay, ngan an mga lugar nga nahisalin in waray na nanngukoy.",
                    "Ngan mayada mga siyudad nga nahisalin; kundi an kapirdihan hadto in duro hin kadako, ngan damo ha ira in nagkamatay.",
                    "Ngan mayada iba nga gindara han buhawi; ngan kun diin hira nahingadto waray tawo nga maaram, labot la nga nahibaroan nira nga hira in nadara tipaigbaw.",
                    "Ngan nasugad nga an bawbaw han tuna in nabag-o an porma, tungod han mga unos, ngan mga pagdalogdog, ngan mga pagkikidlat, ngan pagbay-og han tuna.",
                    "Ngan kamatuoran, an mga bato in natunga ha duha; adto in nagkatitipik ha bawbaw han bug-os nga katunaan, salit adto in nahiagian nga tipiktipik, buong, ngan mga baras han bawbaw han bug-os nga katunaan.",
                    "Ngan ine nahitabo nga an mga pagdalogdog, ngan mga pagkikidlat, ngan an bagyo, ngan mga unos, ngan an mga pagbay-og han tuna in omukoy — kay tinuod, ine in nag-iha ha sakob hin tulo ka oras; ngan an siring han iba sobra pa hadto; sugad man, ngatanan ine nga mga bantugan ngan makangingirhat nga mga hitabo in natuman ha sakob hin tulo ka oras — ngan pagkahuman dagmit, nagkamayada hin kasirum ha bug-os nga katunaan.",
                    "Ngan ine nahitabo nga nagkamayada hin duro nga kasirum ha bawbaw han tuna, sanglit an mga nanngongukoy didto nga waray kaano in nakaabat hin dampog han kasisidman;",
                    "Ngan dire poydi nga magkamayada hin kalamrag, tungod han kasisidman, bisan kandila, bisan mga sulo; dire ngani nakakagharing pinaagi han ira maupay ngan mamara nga kahoy, sanglit dire magkakaada hin anoman nga lamrag;",
                    "Ngan waray ano man nga kalamrag an nakita, bisan kalayo, o inggat, o an adlaw, o an bulan, o an mga bitoon, kay duro in kadakmol han dampog han kasisidman nga aada han bawbaw han katunaan.",
                    "Ngan ine nahitabo nga ine in nag-iha ha sakob hin tulo ka adlaw nga waray kalamrag nga nakita; ngan nagkamayada hin dako nga pagkamabido, pagngoyngoy ngan pagtangis ha butnga han ngatanan nga mga tawo nga waray katatapos; oo, ngan duro hin pagkamasamdong han mga tawo, tungod han kasisidman nga dako ngan pagkaguba nga umabot ha ira.",
                    "Ngan ha usa nga bahin hira in nahibatian nga nanginginyupo ngan nagngongoyngoy, nga nagsisiring: O kun kami in nagbasul san-o umabot ine yana nga bantugan ngan makangingirhat nga adlaw, unta an amon mga kabugtoan in natalwas, ngan hira in waray unta kasunog didto han dako nga siyudad han Zarahemla.",
                    "Ngan ha iba nga lugar hira in nahibatian nga nanginginyupo ngan nagmamabido, nga nagsisiring: O kun kami in nagbasul san-o umabot ine yana nga bantugan ngan makangingirhat nga adlaw, ngan waray pataya ngan batoha an mga propeta, ngan ginpalayas hira tipagawas; unta an amon mga iroy ngan amon mga maghusay nga mga anak nga babaye, ngan pati an amon mga anak unta natalwas, ngan waray katahubi han dako nga siyudad han Moronihah. Ngan an pagngoyngoy han mga tawo in dako ngan makalilisang."
                ]
            },
            {
                "url": "https://www.lds.org/scriptures/bofm/3-ne/11?lang=eng&clang=war",
                "number": 11,
                "name": "Capitulo 11",
                "summary": [
                    "An Amay in nagpamatuod han iya Hinigugma nga Anak — Hi Cristo in nagpakita ngan iginpahayag an iya pagbayad han sala — Ginhiram han mga tawo an samad han iya mga kamot ngan mga tiil ngan ha tagiliran — Hira in nagguliat hin Hosana — lginpakita niya an paagi han pagbunyag — An espiritu han paglalantugi in kanan yawa — An doktrina ni Cristo in angay nga an tawo in magtuo ngan mabunyagan ngan kumarawat han Espiritu Santo."
                ],
                "verses": [
                    "Ngan yana ine nahitabo nga may dako nga hugpo in nagkaurosa, nga mga tawo han Nephi, ha palibot han templo nga aada ha katunaan han Kahuraan; nga hira in nakalasan ngan nahipausa ha tagsa-tagsa, ngan igintutdo ha tagsa-tagsa an urusahon nga pagbag-o nga nahitabo.",
                    "Ngan hira liwat in nageroestorya hiunong kan Jesucristo, nga kun kan kanay an tigaman ginhatag hiunong han iya kamatayon.",
                    "Ngan ine nahitabo nga samtang hira in naghihimangraw ha tagsa-tagsa, hira in nakabati hin tingog nga baga hin natikang ha langit; ngan ira iginsiplat an ira mga mata ha palibot, kay waray nira mahisaboti an tingog nga ira nahibatian; ngan adto in dire garhob nga tingog, o dire man makusog nga tingog; sugad man ha luyo hadto, bisan kun gutiay nga tingog adto in nakapatahos ngadto han nanmamati tubtub ha ira kabutnga-an, sanglit waray parte han ira lawas nga dire nabantad; oo, ngan adto in natahos ha ira kalag, ngan nanmaso an ira mga pagabat.",
                    "Ngan ine nahitabo nga nabatian nira ngahaw an tingog, ngan waray nira ine mahisabti.",
                    "Ngan liwat ha ikatulo ka higayon nabati nira an tingog, ngan naabrehan an ira mga talinga agud mabatian ine; ngan an ira mga mata in nakatutuk han gintikangan hadto nga tingog; ngan hira in mahugot nga nagkinita ha langit, nga ha diin nagtikang an tunog.",
                    "Ngan dagmit, ha ikatulo nga higayon nahisabotan nira an tingog nga ira nabati; nga nagsiring ha ira:",
                    "Kitaa an akon Hinigugma nga Anak, nga akon hin duro ikinalilipay, ngan ha iya ginhimaya an akon ngaran — pamatii niyo hiya.",
                    "Ngan ine nahitabo, nga han ira mahisabotan ira iginsiplat ngahaw an ira mga mata ha langit; ngan dagmit, nakita nira an usa nga tigurang nga Lalaki nga linmusad tikang ha langit; ngan hiya in nakasul-ot hin usa nga busag nga bado; ngan hiya in tumukdaw ha butnga nira; ngan an mga mata han bug-os nga kadam-an in nakatutuk ha iya, nga waray hira pakakabuka han ira mga baba, bisan an kada usa, ngan waray hibaroi an kahulugan hine, kay kasiring nira nga in usa nga anghel an nagpakita ha ira.",
                    "Ngan ine nahitabo nga iya gin-unat an iya kamot ngan nagyakan ha mga tawo, hin pagkasiring:",
                    "Pamati, ako hi Jesucristo, nga ginpamatud-an han mga propeta nga maabot ha kalibutan.",
                    "Ngan kamatuoran, ako an lamrag ngan an kinabuhi ha kalibutan; ngan ako in uminom han mapait nga apdo nga iginhatag han Amay ha akon, ngan ginhimaya an Amay ha pagkuha ko han mga sala han kalibutan, nga diin akon gin-antos an kaburut-on han Amay ha ngatanan nga butang tikang ha tinikangan.",
                    "Ngan ine nahitabo nga han pakasiring ni Jesus hine nga mga tugon an ngatanan nga hugpo in nanluhod dida ha tuna; kay ira nahinumduman nga ine ginpanagna ha butnga nira nga hi Cristo in magpapakita ha ira pagkatapos nga hiya in sumaka ha langit.",
                    "Ngan ine nahitabo nga an Ginoo in nagyakan ngadto ha ira nga nagsisiring:",
                    "Tukdaw kamo ngan daop ha akon, agud iyo maibutang an iyo mga kamot ha akon tagiliran, ngan agud iyo liwat maabat an agi han raysang ha akon mga kamot ngan tiil, ngan agud iyo mahibaroan nga ako an Diyos han Israel, ngan an Diyos han bug-os nga kalibutan, nga ginpatay para han mga sala han kalibutan.",
                    "Ngan ine nahitabo nga an mga hugpo in dumaop, ngan ira iginbutang an ira mga kamot ha iya tagiliran, ngan gin-abat an agi han raysang ha iya mga kamot ngan tiil; ngan ine in ira ginbuhat, an kada usa ngada han ngatanan in nahuman, ngan nakita ha ira mga mata nga inabat han ira mga kamot, ngan nahibaroan nga may kapihoan ngan nagpapamatuod, nga hiya gud man, nga amo an iginsurat han mga propeta, nga maabot.",
                    "Ngan han hira ngatanan in nakahuman ngan ginpamatuoran han ira mga kalugaringon, hira in nanginyupo nga may uusa nga tingog, nga nagsisiring:",
                    "Hosana! Dayawon an ngaran han Diyos ha Kahitas-an! Ngan hira in nanluhod ha tiilan ni Jesus, ngan gin-ampoan hiya.",
                    "Ngan ine nahitabo nga hiya in nagyakan kan Nephi (kay hi Nephi in nakada man han dako nga mga hugpo) ngan iya hiya ginsugo nga dumaop.",
                    "Ngan hi Nephi in tumukdaw ngan dumaop, ngan iginduko an iya kalugaringon ha atubangan han Ginoo ngan ginharokan an iya mga tiil.",
                    "Ngan an Ginoo in nagsugo nga hiya in tumukdaw. Ngan hiya in tumukdaw ngan tumindog ha atubangan niya.",
                    "Ngan an Ginoo in nagsiring ha iya: Iginhahatag ko ha imo an gahum nga bunyagan mo ine nga mga tawo kun ako in sumaka na liwat ha langit.",
                    "Ngan liwat an Ginoo in nagtawag han iba pa, ngan ginyakan an sugad hine liwat; ngan gintagan liwat hira hin gahum pagbunyag. Ngan hiya in nagsiring ha ira: Ngan ha sugad hine kamo in magbubunyag; ngan waray maglalantugi ha butnga niyo.",
                    "Kamatuoran nasiring ako ngadto ha iyo, nga hin-o man nga nagbabasul han iya mga sala pinaagi han iyo mga mensahe, ngan karuyag nga mabunyagan ha akon ngaran, ha hine nga paagi in bubunyagan niyo hira — Pamati, kamo in malusad ngan matukdaw ha tubig, ngan ha akon ngaran bubunyagan niyo hira.",
                    "Ngan yana kamatuoran, ine an mga tugon nga iyo igyayakan, luluwason an ira ngaran, ngan masiring:",
                    "Subay han gahum nga iginhatag ha akon ni Jesucristo, ginbubunyagan ko ikaw ha ngaran han Amay, ngan han Anak, ngan han Espiritu Santo. Amen.",
                    "Ngan pagkahuman hine hiya in ilulubong ha tubig, ngan ihahaw-as ngahaw ha tubig.",
                    "Ngan ha sugad hine nga paagi kamo in magbubunyag ha akon ngaran; kay kamatuoran, tinuod nga iginsisiring ko ha iyo, nga an Amay, ngan an Anak, ngan an Espiritu Santo in uusa la; ngan ako in aada ha Amay, ngan an Amay in aada ha akon, ngan an Amay ngan ako in uusa la.",
                    "Ngan subay ha iginsugo ko ha iyo ha sugad kamo in magbubunyag. Ngan dire angay nga magkamayada hin paglantugi ha butnga niyo, sugad hadto; ngan bisan an paglantugi mahitungod han mga puntos han akon doktrina, sugad hadto.",
                    "Kay kamatuoran, kamatuoran nga nasiring ako ha iyo, nga hiya nga may espiritu hin paglantugi in dire tikang ha akon, kundi kanan yawa, nga amay han paglalantugi, ngan iya ginaaghat an mga kasingkasing han tawo agud makiglantugi nga may kasina, ha tagsa-tagsa.",
                    "Kamatuoran, dire ine amo it akon doktrina, nga aghaton an mga kasingkasing han tawo, usa kontra han usa; kundi an akon doktrina, nga sugad hine nga mga nahuna-huna in malikayan.",
                    "Pamati, kamatuoran, kamatuoran, nga nasiring ako ngadto ha iyo, igpapasamwak ko ha iyo an akon doktrina.",
                    "Ngan amo ine an akon doktrina, ngan an doktrina nga iginhatag ha akon han Amay; ngan ako an nagpapamatuod han Amay, ngan an Amay in nagpapamatuod ha akon, ngan an Espiritu Santo in nagpapamatuod han Amay ngan ako; ngan ako in nagpapamatuod ngan an Amay in nagsugo ha ngatanan nga tawo, bisan diin, nga magbasul ngan tumuod ha akon.",
                    "Ngan hin-o man nga tumuod ha akon, ngan mabunyagan, hiya in matatalwas; ngan hira adto in makakapanunod han ginhadian han Diyos.",
                    "Ngan hin-o man nga dire natuod ha akon, ngan dire mabunyagan, in maghihingaraot.",
                    "Kamatuoran, kamatuoran, nasiring ako ngadto ha iyo, ine an akon doktrina, ngan ako in nagpapamatuod hito tikang han Amay; ngan hin-o man nga natuod ha akon in natuod liwat han Amay; ngan ngadto ha iya an Amay magpapamatuod ha akon, kay hiya akon bibisitahon nga may kalayo ngan Espiritu Santo.",
                    "Ngan ha sugad an Amay in magpapamatuod ha akon, ngan an Espiritu Santo in magpapamatuod ha iya hiunong han Amay ngan ako; kay an Amay, ngan Ako, ngan an Espiritu Santo in uusa la.",
                    "Ngan liwat nasiring ako ha iyo, kinahanglan kamo magbasul, ngan magin sugad han gutiay nga bata, ngan magpabunyag han akon ngaran, o dire hiya makakarawat hine nga mga butang.",
                    "Ngan liwat nasiring ako ha iyo, kamo in kaangayan magbasul, ngan magpabunyag ha akon ngaran, ngan magin sugad han gutiay nga bata, o kun dire kamo in dire makakapanunod han ginhadian han Diyos.",
                    "Kamatuoran, kamatuoran, nasiring ako ha iyo, nga ine an akon doktrina, nga hin-o man nga magtitindog ha bawbaw hine in nagtitindog ha bawbaw han akon bato, ngan an mga purtahan han impiyerno in dire makakalupig ha ira.",
                    "Ngan hin-o man nga magpapahayag hin sobra o kulang hine, ngan igtukod ine nga akon doktrina, ha iya magtitikang an maraot, ngan dire igintukod ha bawbaw han akon madig-on nga pundasyon; kundi hiya nagtutukod ha pundasyon nga baras, ngan an purtahan han impiyerno in matukdaw nga abri ha pagkarawat han baha ngan paglapdosan han hangin.",
                    "Sanglit, pakadto hine nga mga tawo, ngan ipasamwak adton mga tugon nga akon ginyakan, ngadto ha katutubtuban han kalibutan."
                ]
            },
            {
                "url": "https://www.lds.org/scriptures/bofm/3-ne/12?lang=eng&clang=war",
                "number": 12,
                "name": "Capitulo 12",
                "summary": [
                    "Hi Jesus nagtawag ngan naghatag hin katungod hadton 12 — Hiya in naghatag ngadto han mga Nephite hin diskurso sugad han Sermon ha Bukid — Hiya in nagyakan han mga pagkabulahan — An iya mga tutdo in nalabaw ngan nangunguna kontra han balaod ni Moises — An mga tawo in ginsugo niya nga magin hingpit sugad ha iya ngan han iya Amay nga hingpit — Itanding ha Mateo 5."
                ],
                "verses": [
                    "Ngan ine nahitabo han igyakan ni Jesus ine nga mga tugon ngadto kan Nephi, ngan hadton mga gintawag, (yana adton gintawag, ngan kumarawat hin gahum ngan katungod hin pagbunyag, in 12) ngan ungod, iya igin-unat an iya kamot ngadto han hugpo, ngan nagguliat ngadto ha ira, nga nagsisiring: Bulahan kamo kun kamo in manmati hadton mga tugon hine nga 12 nga akon ginpili tikang ha iyo nga mag-alagad ha iyo, ngan iyo magin mga taga alagad; ngan ngadto ha ira nga gintagan ko han gahum agud bunyagan kamo hin tubig; ngan kahuman kamo in bubunyagan ha tubig, kamatuoran, kamatuoran, bubunyagan ko kamo nga may kalayo ngan Espiritu Santo; sanglit bulahan kamo kun kamo in tumuod ha akon ngan mabunyagan, kahuman niyo ako makita ngan hibaro kamo nga hi Ako.",
                    "Ngan liwat, labaw hin kabulahan adton natuod hadton iyo mga tugon tungod kay kamo in nagpamatuod nga iyo ako nakita, ngan maaram kamo nga hi Ako. Oo, ngan bulahan adton natuod han iyo mga tugon, ngan lumusad hin duro nga pagpaubos ngan magpabunyag, kay hira in bibisitahon nga may kalayo ngan Espiritu Santo, ngan makakarawat han kapasayloan han ira mga sala.",
                    "Oo, ngan bulahan an mga kablas ha espiritu nga nadaop ha akon, kay ira an ginhadian han langit.",
                    "Ngan liwat, bulahan an ngatanan nga nabibido, kay hira in paglili-awon.",
                    "Bulahan adton mapainobsanon, kay ira panunundon a tuna.",
                    "Ngan bulahan adton nagugutom ngan nauuhaw ha katadungan, kay hira in mapupuno han Espiritu Santo.",
                    "Bulahan adton maloloy-on, kay hira in makakakarawat hin kaluoy.",
                    "Bulahan adton putli an kaburut-on, kay ira makikita an Diyos.",
                    "Ngan bulahan adton ngatanan nga nagbubuhat hin kamurayaw, kay hira in ngangaranan nga mga anak han Diyos.",
                    "Ngan bulahan adton gintitimaraot tungod han akon ngaran, kay ira an ginhadian han langit.",
                    "Ngan bulahan kamo kun kamo in pagdurugasan han tawo ngan pagtimaraoton, ngan kun pagyayaknan ha ngatanan nga maraot hin buwa kontra ha iyo, tungod ha akon;",
                    "Kay kamo in magkakamayada hin dako nga kalipay ngan duro nga karisyohan, kay dako an iyo pahalipay ha langit; kay ha sugad ira gintimaraot adton mga propeta nga nanhiuna ha iyo.",
                    "Kamatuoran, kamatuoran, nasiring ako ha iyo, iginhahatag ko ha iyo nga magin asin ha tuna; kundi kun an asin in mawarayan rasa hain daw la mapapag-ad an tuna? An asin kun masugad in mawawaray kapulsanan, kundi agud ilabog ha gawas nga agud tamakan ha tiil han tawo.",
                    "Kamatuoran, kamatuoran, nga nasiring ako ha iyo, iginhatag ko kamo nga magin lamrag hine nga katawhan. An usa nga siyudad nga nahabubutang ha usa nga tayod in dire matatago.",
                    "Kamatuoran, an tawo ba nagdadagkot hin kandila ngan ibubutang ha banga? Dire, kundi ha usa nga kandiliro, nga ine in maghatag hin kalamrag han ngatanan nga aada ha balay;",
                    "Sanglit himoa nga an iyo lamrag nga sumiga ha atubangan hine nga mga tawo, nga makita nira an iyo mag-upay nga mga binuhatan ngan paghimayaon an iyo Amay nga aadto ha langit.",
                    "Ayaw niyo paghuna-hunaa nga ako in nasinganhi agud gubaon an balaod o an mga propeta. Ako in waray masinganhi agud pagguba kundi agud magtuman;",
                    "Kay kamatuoran nga nasiring ako ha iyo, usa nga tulbok o usa ka bagis in dire mawawara ha balaod, kundi ha akon ine in ngatanan natuman.",
                    "Ngan kamatuoran, iginhatag ko ha iyo an balaod ngan an mga kasugoanan han akon Amay, agud kamo in tumuod ha akon, ngan agud kamo in magbasul han iyo mga sala, ngan dumaop ha akon nga may mabiduon nga kaburut-on ngan mabinasulon nga espiritu. Kamatuoran, aada ha iyo an mga kasugoanan, ngan an balaod in natuman na.",
                    "Sanglit daop kamo ha akon agud kamo in matalwas; kay kamatuoran nga nasiring ako ha iyo, nga labot la kun iyo sundon an akon mga kasugoanan, nga akon iginsugo ha iyo yana nga takna, bisan san-o dire kamo makakasulod han ginhadian han langit.",
                    "Iyo nahibatian an iginsiring nira hadton mga kadaan, ngan ine liwat in iginsurat ha iyo atubangan, nga dire kamo magpatay, ngan hin-o man nga magpatay in maninilikado ha hukmanan han Diyos;",
                    "Kundi nasiring ako ha iyo, nga an hin-o man nga nasisina ha iya bugto in maninilikado han iya paghukom. Ngan hin-o man nga magsiring ngadto ha iya bugto, Raka, an maninilikado han konseho; ngan hin-o man nga magsisiring, nga lurong ka, in may kadilikadohan han kalayo ha empiyerno.",
                    "Sanglit, kun ikaw in dumaop ha akon, o maghingyap nga dumaop ha akon, ngan mahinumduman mo nga an imo bugto in may bisan ano man kontra ha imo —",
                    "Pasingadto ha imo bugto, ngan makigbalik ka anay ha imo bugto, ngan kahuman dumaop ka ha akon nga may bug-os nga panuyo, kay ikaw in akon kakarawaton.",
                    "Makig-upay ka dayon ha imo kaaway samtang nga ikaw in kaupod ha dalan, bangin kun ha ano man nga takna kuhaon ka niya, ngan ginlabog ka ngadto ha prisohan.",
                    "Kamatuoran, kamatuoran, nasiring ako ha iyo, kamo in dire ha ano man nga paagi in dire makakaiwas didto tubtub nga dire pa niyo nababaydan an pinakagutiay nga senine. Ngan samtang nga kamo in aadto ha prisohan mababayaran ba niyo bisan an usa nga senine? Kamatuoran, kamatuoran, nga nasiring ako ha iyo, Dire.",
                    "Kamatuoran, ine in iginsurat nira hadton una nga panahon, dire ka manlibog;",
                    "Kundi nasiring ako ha iyo, nga hin-o man nga nasiplat ha usa nga babaye, nga aada an pagkaipa ha iya, in nakasala hin panlibog ha iya kaburut-on.",
                    "Pamati, iginhahatag ko ha iyo an usa nga kasugoanan, ngan dire niyo pabay-an ine nga mga nahuna-huna nga sumulod ha iyo kaburut-on;",
                    "Kay mauroupay nga pagdid-an niyo an iyo mga kalugaringon hine nga mga nahuna-huna, ha diin iyo papas-anon an iyo krus, kontra nga hi kamo in iglabog ngadto ha impiyerno.",
                    "Adto in iginsurat, nga hin-o man nga mabulag han iya asawa, kinahanglan nga tagan niya hin kasuratan han pagbulag han kasal.",
                    "Kamatuoran, kamatuoran, nga nasiring ako ha iyo, nga hin-o man nga mabulag ha iya asawa nga babaye, labot la ha kawsa han panlibog, in naghahatag hin pasangil agud manlibog; ngan hin-o man nga makig-asawa ha iya nga bulag hin asawa in makakasala hin panlibog.",
                    "Ngan liwat ine in nahisurat, ayaw igsumpa an imo kalugaringon, kun dire tutumanon mo ha Ginoo an imo mga sumpa;",
                    "Kundi kamatuoran, kamatuoran, nga nasiring ako ha iyo, ayaw kamo pagsumpa; ma ha langit, kay amo adto an trono han Diyos;",
                    "O pinaagi ha tuna, kay ito an tungtungan han iya mga tiil;",
                    "Bisan manumpa kamo ha iyo ulo, kay dire niyo akus an paghimo hin bisan usa nga buhok nga magin maitom o magin mabusag;",
                    "Kundi pasagdi nga an iyo pamulong in magin, Oo, tuod; Dire, dire; kay ano man nga masobra hine in maraot.",
                    "Ngan kamatuoran, ine an nahisurat, mata ha mata, ngan ngipon ha ngipon;",
                    "Kundi nasiring ako ha iyo, ayaw kamo pakig-away ha maraot, kundi an hin-o man nga magtampalo ha iyo too nga nawong, ilingi liwat an imo kaluyo;",
                    "Ngan kun hin-o man nga tawo an magsumbong ha iyo ha balaod ngan kuhaon an iyo panapton, pabay-i nga magin iya liwat an kurugpos;",
                    "Ngan hin-o man ha iyo nga nagpipirit nga lumakat ha usa ka milya, umupod ka ha iya ha ika duha ka beses.",
                    "Tagi hiya nga nag-aaro ha imo, ngan hiya nga naghuhuram ha iyo ayaw pagtalikdi.",
                    "Ngan kamatuoran ine in nahisurat liwat, nga higugmaon mo an imo igkasi tawo ngan dire kauritan mo an iyo mga kaaway;",
                    "Ngan tinuod nasiring ako ha iyo, higugmaon niyo an iyo mga kaaway, bendisyoni niyo hira nga nagsusumpa ha iyo, buhati hin maupay hira nga nauurit ha iyo, ngan ig-ampo mo hira nga may maraot nga panuyo ha paggamit ngan pagtimaraot ha iyo;",
                    "Agud kamo in magin anak han iyo Amay nga aadto ha langit; kay ginpasirang niya an adlaw ha magraot ngan ha mag-upay.",
                    "Sanglit adton mga pulong hadton una nga panahon, nga aada ha ilarum han balaod, ha akon in ngatanan matutuman.",
                    "Adton daan nga mga butang in naglabay na, ngan ngatanan nga butang in nabag-o.",
                    "Sanglit karuyag ko nga kamo in magin hingpit nga sugad ha Akon, o han akon Amay nga aadto ha langit nga hingpit."
                ]
            },
            {
                "url": "https://www.lds.org/scriptures/bofm/3-ne/13?lang=eng&clang=war",
                "number": 13,
                "name": "Capitulo 13",
                "summary": [
                    "Hi Jesus in nagtutdo ha mga Nephite han Pag-ampo ha Ginoo — Hira in ginpapatirok han mga bahandi ha langit — An 12 ha ira pag ministro in ginsugo nga dire panhuna-hunaon an mga butang nga temporal — Itanding ha Mateo 6."
                ],
                "verses": [
                    "Kamatuoran, kamatuoran, nga nasiring ako ha iyo nga kamo in maglimos ha kablas; kundi maghirot kamo nga an iyo paglimos in dire ha atubangan han tawo agud makita nira; kun dire waray kamo kakarawaton nga pahalipay ha iyo Amay nga aada ha langit.",
                    "Sanglit, kun maglimos kamo ayaw niyo paghuypi an budyong ha atubangan niyo, sugad han ginbubuhat han mga epokrita ha mga sinagoga ngan ha mga kakarsadahan, agud hira in magkamay-ada hin kahimayaan ha tawo. Kamatuoran nasiring ako ha iyo, may-ada na hira pahalipay.",
                    "Kundi san-o kamo maglimos pasagdi nga dire mahibaroan han wala nga kamot nimo an ginbubuhat han too nga kamot;",
                    "Agud an iyo paglimos in masekreto; ngan an iyo Amay nga nakakita hin sekreto, hiya ngahaw in magpapahalipay hin dayag ha iyo.",
                    "Ngan kun kamo in mag-aampo ayaw kamo pagsubad han mga epokrita, tungod kay nahihigugma hira nga mag-ampo, nga nakatukdaw ha mga sinagoga ngan ha mga eskina han mga dalan, nga agud hira in makita han tawo. Kamatuoran nasiring ako ha iyo, nga hira in mayada na pahalipay.",
                    "Kundi, kun kamo in nag-aampo, sakob kamo ha iyo sulod, ngan kun iyo masadhan an iyo purtahan, pag-ampo kamo ha iyo Amay nga aada ha sekreto; ngan an iyo Amay, nga nakita han sekreto, in pahahalipayan kamo hin dayag.",
                    "Kundi kun kamo mag-aampo, ayaw kamo paggamit hadton waray pulos nga pabalik-balik, sugad han ginbubuhat hadton mga waray bunyagi, kay kasiring nira nga pamamatian hira han duro nga pagyinakan.",
                    "Ayaw kamo pagsubad ha ira, kay maaram an iyo Amay han mga butang nga kinahanglanon niyo san-o kamo umaro ha iya.",
                    "Ha sugad hine nga paagi in mag-ampo kamo: Amay namon nga aada ha langit, dayawon an imo ngaran.",
                    "Matuman an imo pagburut-an dinhe ha tuna sugad man ha langit.",
                    "Ngan pasayloon mo kami han amon mga utang, sugad man han amon pagpasaylo han mga nakautang ha amon.",
                    "Ngan ayaw kami pagdad-a ha pagsulay, kundi talwason mo kami ha magraot.",
                    "Kay imo an ginhadian, ngan an gahum, ngan an kahimayaan, ha kadayonan. Amen.",
                    "Kay, kun iyo pasasayloon an tawo ha ira pakasala an iyo Amay ha langit in magpapasaylo liwat ha iyo;",
                    "Kundi kun dire niyo papasayloon an mga tawo ha ira mga sala an iyo Amay ha langit in dire liwat magpapasaylo han iyo mga sala.",
                    "Labot la hine, kun san-o kamo in magpupuasa ayaw kamo pagsugad han mga epokrita, nga may masulob-on nga mga nawong, kay ginpaparaot nira an ira mga nawong agud lumutaw ha tawo nga hira in nagpupuasa. Kamatuoran nasiring ako ha iyo, mayada na hira pahalipay.",
                    "Kundi kamo, kun kamo in nagpupuasa, hisoi an iyo mga ulo, ngan hiram-osi an iyo mga nawong;",
                    "Nga dire mahisabotan han tawo nga ikaw in nagpupuasa, kundi ngadto la han imo Amay, nga aadto ha sekreto; ngan an imo Amay, nga nakita ha sekreto, in pahahalipayan ka hin dayag.",
                    "Dire kamo magtirok hin karikohan ha tuna, kun hain an bokbok ngan an taoy in nakakaperdi, ngan an mga kawatan in nagpipirit nga makasulod ngan mangawat;",
                    "Kundi magtirok kamo para ha iyo kalugaringon karikohan ha langit, nga diin waray bokbok o taoy nga nakakaperdi, nga ha diin an mga kawatan in dire magpipirit pagsulod ngan mangawat.",
                    "Kay kun hain an iyo mga karikohan, aadto liwat an iyo mga kaburut-on.",
                    "An kalamrag han iyo lawas amo an mata; kun, masugad, an iyo mata in tangkod, an iyo bug-os nga lawas in mapupuno hin kalamrag.",
                    "Kundi kun an iyo mata in maraot, an bug-os nga lawas in mapupuno hin kasisidman. Kun, kundi, an kalamrag nga aada ha iyo in kasisidman, ano kadako adton kasirum!",
                    "Waray tawo nga makakagserbi ha duduha nga agaron; kay hain man ha duha iya kauuritan an usa ngan hihigugmaon liwat an usa, o kun dire mag-uupod hiya ha usa ngan pagpapakaraoton an usa. Dire ka poydi makagserbi ha Diyos ngan han Manggad.",
                    "Ngan yana ine nahitabo nga han igyakan ni Jesus ine nga mga tugon hiya in sumiplat han 12 nga iya ginpili, ngan nagsiring ha ira: Hinumdumi an mga tugon nga akon iginyakan. Kay kamatuoran, kamo adton akon ginpili nga magserbi ngada hine nga mga tawo. Sanglit nasiring ako ha iyo, ayaw kamo kabaraka para ha iyo kinabuhi, kun ano it iyo kakaonon, o kun ano it iyo iimnon; o han iyo mga lawas, kun ano it iyo igsusul-ot. Dire ba an kinabuhi in duro hin ka labaw pa han pagkaon, ngan an lawas kontra han panapton?",
                    "Kitaa an mga tamsi ha kalangitan, dire hira nagtatanom, bisan an pag-aani o naninirok ngadto han kamalig; kundi hira in ginpapakaon han langitnon nga Amay. Dire ba kamo in duro hin ka labaw pa ha ira?",
                    "Hin-o ha iyo ha paghunahuna hine in makakagdugang hin usa nga siko ha iya panlawas?",
                    "Ngan kay ano nga nababaraka kamo ha pamanapton? Huna-hunaa an mga liryo ha kapatagan kun ano an ira pagtubo; dire hira nagbubuhat, bisan an pagsamay;",
                    "Kundi nasiring ako ha iyo, nga bisan hi Solomon, ha bug-os niya nga himaya, in waray pagpanaptoni, sugad ha usa hine ha ira.",
                    "Sanglit, kun an Diyos in nagpapanapton han mga banwa ha kapatagan, nga yana in aada, ngan ha pagkabuwas in iglalabog didto han hudno, sugad man pagpapanaptonan niya kamo, kun dire gutiay an iyo pagtuo.",
                    "Sanglit ayaw kamo kabaraka, nga nagsisiring, Ano an amon kakaonon? o, Ano an amon iinomon? o, Hain matikang an amon igsusul-ot?",
                    "Kay maaram an iyo Amay ha langit nga kinahanglan niyo an ngatanan hine nga waray kinabuhi nga butang.",
                    "Kundi pamilnga anay niyo an ginhadian han Diyos ngan an iya katadungan, ngan ngatanan hine nga waray kinabuhi nga butang in mahidudugang ha iyo.",
                    "Sanglit ayaw kamo kabaraka para hit buwas, kay an buwas in mababaraka ha mga nahuna-huna para ha iya kalugaringon. Igo na an adlaw han iya kamaraot."
                ]
            },
            {
                "url": "https://www.lds.org/scriptures/bofm/3-ne/14?lang=eng&clang=war",
                "number": 14,
                "name": "Capitulo 14",
                "summary": [
                    "Hi Jesus nagsugo: Nga dire maghukom; mangaro ha Diyos; maghirot han dire tinuod nga mga propeta — Iya iginsaad an katalwasan hadton nasunod han kaburut-on han Amay — Itanding ha Mateo 7."
                ],
                "verses": [
                    "Ngan yana ine nahitabo nga han igsiring ni Jesus ine nga mga tugon lumingi hiya ngahaw ngadto han kadam-am, ngan gin-abrehan niya ngahaw an iya baba ha ira liwat, ngan nagsiring: Kamatuoran, kamatuoran, nasiring ako ha iyo, ayaw Paghukom, agud dire kamo paghukman.",
                    "Kay kun ano an paghukom nga ihuhukom niyo, kamo in paghuhukman; ngan ha ano nga igsusukol niyo, adto in igsusukol liwat ha iyo.",
                    "Ngan kay ano nga ginkikita mo an mota nga aada han mata han imo bugto, kundi waray mo huna-hunaa an mota nga aada ha imo kalugaringon nga mata?",
                    "O paonan-o mo isisiring ha imo bugto: Pabay-i nga kuhaon ko an mota ha imo mata — ngan kitaa, usa nga puling in aada ha imo mata?",
                    "Ikaw nga epokrita, kuhaa anay an puling nga aada ha imo mata; ngan kun masugad malinaw mo nga makikita an pagkuha han mota nga aada ha mata han imo bugto.",
                    "Ayaw niyo ihatag an ano man nga baraan ngadto ha mga ayam, o iglabog an mga perlas ha mga baboy, bangin tamakan nira han ira mga tiil, ngan ha paglingi pagpapang-iton kamo nira.",
                    "Pangaro, ngan ine in ighahatag ha imo; pamiling, ngan ikaw in makakaagi; tuktok, ngan ito in aabrehan para ha imo.",
                    "Kay an ngatanan nga nangangaro, in nakakakarawat; ngan hiya nga nanmimiling, in nakakaagi; ngan hiya nga nagtutuktok, in ina-abrehan.",
                    "O ano nga tawo kamo, nga, kun mangangaro an anak hin tinapay, tatagan hiya hin bato?",
                    "O kun umaro hiya hin isda, tatagan ba hiya hin halas?",
                    "Kun hi kamo liwat, bisan magraot, in maaram maghatag hin maupay nga regalo ngadto hit iyo mga anak, asay pa ba daw an iyo Amay nga aada ha langit in maghatag hin mag-upay nga mga butang hadton nangangaro ha iya?",
                    "Sanglit, an ngatanan nga buruhaton nga buot niyo nga buhaton han tawo ha iyo, buhata man liwat niyo ha ira, kay amo ine an mga kasugoanan ngan an mga propeta.",
                    "Sakob kamo han suok nga purtahan; kay haluag an purtahan, ngan haluag an dalan, nga nagtitipakadto ha karat-an, ngan damo adton masulod ngadto;",
                    "Tungod kay suok an purtahan, ngan haligot an dalan, tipakadto ha kinabuhi, ngan gutiay la an makakaagi hito.",
                    "Mag-ikmat kamo han mga dire tinuod nga mga propeta, nga nadaup ha iyo nga nakasul-ot hin panapton sugad hin karnero, kundi ha sakob amo in mabangis nga hayop.",
                    "Makikilala niyo hira pinaagi ha ira mga bunga. An tawo ba in namumurot hin ubas ha mga sapinit, o igos ha mga dawa?",
                    "Sugad an kada maupay nga puno hin kahoy in nabunga hin maupay nga bunga; kundi an maraot nga puno in nagbubunga hin maraot nga bunga.",
                    "An maupay nga puno hin kahoy in dire magbubunga hin maraot nga bunga, bisan liwat an maraot nga puno hin kahoy dire magbubunga hin maupay nga bunga.",
                    "Kada kahoy nga dire magbubunga hin maupay in pupudlon, ngan ilalabog ngadto ha kalayo.",
                    "Sanglit, ha ira mga bunga makikilala niyo hira.",
                    "Dire an kada usa nga nagsisiring ha akon, Ginoo, Ginoo, in makakasulod han ginhadian han langit; kundi hiya la nga nagbubuhat han kaburut-on han akon Amay nga aadto ha langit.",
                    "Damo an magsisiring ha akon hadto nga urhi nga adlaw: Ginoo, Ginoo, dire ba kami in nanagna pinaagi ha imo ngaran, ngan pinaagi ha imo ngaran in nagpalayas han yawa, ngan ha imo ngaran in nagbuhat kami hin damo nga mga urusahon?",
                    "Ngan hadto in igsasaysay ko ha ira: Dire ko kamo mga kilala; iwas kamo ha akon, kamo nga magburuhat hin karat-an.",
                    "Sanglit, adton namamati hine nga mga ginyakan ko ngan dire magbuhat hine, in masusugad hadton makinaadmanon nga tawo, nga nagtukod han iya balay ha bawbaw han bato —",
                    "Ngan pumusdak an uran, ngan umabot an baha, ngan humuyop an hangin, ngan humampas hadto nga balay; ngan waray katumba, kay ine in gintukod ha bawbaw ha bato.",
                    "Ngan kada usa nga nakakabati hine nga mga pulong ngan kun dire nagbubuhat in isusugad ko han usa nga tawo nga lurong, nga nagtukod ha iya balay ha baras —",
                    "Ngan pumusdak an uran, ngan umabot an baha, ngan humuyop an hangin, ngan humampas hadto nga balay; ngan adto in natumba, ngan makusog an pagkatumba hadto."
                ]
            },
            {
                "url": "https://www.lds.org/scriptures/bofm/3-ne/15?lang=eng&clang=war",
                "number": 15,
                "name": "Capitulo 15",
                "summary": [
                    "Hi Jesus in nagpasamwak nga an balaod ni Moises in natuman ha iya — An mga Nephite amo an mga karnero nga iya nahidabihan didto ha Jerusalem — Tungod han karaotan an mga tawo han Ginoo ha Jerusalem in dire maaram han mga nagsasarang nga karnero han Israel."
                ],
                "verses": [
                    "Ngan yana ine nahitabo han mahuman ni Jesus igyakan ine nga mga pulong iya iginsiplat an iya mga mata ha palibot han mga kadam-an, ngan nagsiring ha ira: Kamatuoran, iyo nahibatian an mga nahuna-huna nga akon igintutdo san-o ako sumaka ha akon Amay; sanglit, an hin-o man nga makahinumdum han mga pulong nga akon iginluwas ngan ginbuhat adto, hiya in akon pabubuhaton ha urhi nga adlaw.",
                    "Ngan ine nahitabo nga han maisiring ni Jesus ine nga mga tugon nga iya nahisabotan nga may-ada iba ha ira dida nga nahipausa, ngan natingala kun ano an karuyag niya hiunong han balaod ni Moises; kay waray nira mahisabti an ginyakan nga an daan nga mga butang in lumabay na, ngan an ngatanan nga butang in nagin bag-o.",
                    "Ngan hiya in nagsiring ha ira: Ayaw kamo hipausa nga an ginyakan ko ha iyo nga an daan nga mga butang in nakalabay na, ngan an ngatanan nga butang in nabag-o.",
                    "Kundi, nasiring ako ha iyo nga an balaod nga iginhatag kan Moises in natuman na.",
                    "Kamatuoran, ako amo an naghatag han balaod, ngan ako an may kauyonan han akon mga tawo ha Israel; sanglit, an balaod in ha akon natuman, kay ako in napasinganhi agud tumanon an balaod; sanglit adto in nagkamay-ada hin katapusan na.",
                    "Kamatuoran, waray ko pagbungkaga an mga propeta, kay sugad nga an kadam-an in waray pa katuman ha akon, kamatuoran nga nasiring ako ha iyo, an ngatanan in matutuman.",
                    "Ngan kay nagsiring ako ha iyo nga an mga daan nga mga butang in nakalabay na, waray ko pagbungkaga adton mga iginyakan hiunong han mga butang nga tiarabot.",
                    "Kay kamatuoran, an kauyonan nga akon ginbuhat ha akon mga tawo in waray katumanan ngatanan; kundi an mga balaod nga iginhatag kan Moises in natapos ha akon.",
                    "Tinuod, ako an balaod, ngan an lamrag. Pagkita kamo ha akon, ngan mag-antos tubtub ha katapusan, ngan kamo in mabubuhi; kay hiya nga makakag-antos tubtub ha katapusan in ihahatag ko an kinabuhi nga waray katapusan.",
                    "Kamatuoran, iginhatag ko ha iyo an mga kasugoanan; sanglit sunda niyo an akon mga kasugoanan. Ngan asya ine an balaod ngan han mga propeta, kay ungod nga hira in nagpamatuod ha akon.",
                    "Ngan yana ine nahitabo nga han igyakan ni Jesus ine nga mga tugon, ginsiring niya adton 12 nga iya mga pinili:",
                    "Kamo an akon mga disipolo; ngan kamo an lamrag hine nga mga tawo, nga amo an nahisalin han sulod balay ni Jose.",
                    "Ngan kamatuoran, amo ine an tuna nga iyo sorondanon; ngan an Amay amo an naghatag hine ha iyo.",
                    "Ngan waray ha bisan ano nga takna an Amay naghatag hin kasugoanan nga igsumat ko ine ngadto han iyo kabugtoan nga aadto ha Jerusalem.",
                    "Ngan waray ha ano man nga panahon nga an Amay in naghatag ha akon hin kasugoanan nga akon igsumat ha ira mahitungod han iba nga mga tribu han sulod balay ni Israel, nga diin iginbulag han Amay tipagawas ha katunaan.",
                    "Ine la an iginsugo han Amay ha akon, nga angay ko igsumat ha ira:",
                    "Nga may-ada ako iba nga mga karnero nga waray dinhe hine nga panon; hira in angay ko liwat dad-on, ngan ira mahibabatian an akon tingog; ngan magkakamayada hin usa nga panon, ngan usa nga magbarantay.",
                    "Ngan yana, tungod han ira kamagtig-a ngan kawarayi hin pagtuo waray nira hisaboti an akon tugon; sanglit, ako in ginsugo han akon Amay nga dire na magyakan pa hiunong hine nga nahuna-huna ha ira.",
                    "Kundi, kamatuoran, nga nasiring ako ha iyo nga an Amay in nagsugo ha akon, ngan ginsisiring ko ine ha iyo, nga kamo in nahimulag ha hugpo nira tungod han ira karaotan; kay sanglit ito in tungod han ira karaotan nga waray nira hibaro-i an hiunong ha iyo.",
                    "Ngan kamatuoran, nga nasiring ako ha iyo ngahaw nga an iba nga mga tribu an iginbulag han Amay tikang ha ira; ngan ine in tungod han ira karaotan nga waray nira hibaroi an hiunong ha ira.",
                    "Ngan kamatuoran nga nasiring ako ha iyo, nga kamo adton iginyakan: Mayada ako iba nga mga karnero nga waray dinhe hine nga panon; hira in angay ko liwat dad-on, ngan ira mahibabatian an akon tingog; ngan magkakamayada hin usa nga panon, ngan usa nga magbarantay.",
                    "Ngan waray ako nira mahisaboti, kay kasiring nira nga adto amo an mga Gentil; kay waray nira mahisaboti nga an mga Gentil in angay makombertir pinaagi han pagpasamwak nira.",
                    "Ngan waray nira ako mahisaboti nga ako nagsiring nga hira makakabati han akon tingog; ngan waray nira ako mahisaboti nga an mga Gentil in dire makakabati han akon tingog bisan san-o — nga ako dire magpapakita han akon kalugaringon ngadto ha ira labot la pinaagi han Espiritu Santo.",
                    "Kundi pamati, iyo nabati an akon tingog, ngan nakita ako; nga kamo in akon mga karnero, nga kamo in igin-api didto hadto nga hugpo nga iginhatag han akon Amay ha akon."
                ]
            },
            {
                "url": "https://www.lds.org/scriptures/bofm/3-ne/16?lang=eng&clang=war",
                "number": 16,
                "name": "Capitulo 16",
                "summary": [
                    "Hi Jesus in mabisita ha iba nga nawawara nga mga karnero han Israel — Ha mga urhi nga adlaw an ebanghelyo in mapakadto ha mga Gentil ngan kahuman ngadto ha sulod balay ni Israel — An mga tawo han Ginoo in makita mata ha mata ha iya otro nga pagbalik ha Sion."
                ],
                "verses": [
                    "Ngan kamatuoran, kamatuoran, nga nasiring ako ha iyo, nga ako in mayada pa iba nga mga karnero, nga waray dinhe hine nga katunaan, o ha katunaan han Jerusalem, o bisan diin man nga bahin han katunaan nga akon ginserbihan.",
                    "Kay hira nga akon hindadabihan amo adton waray pa makabati han akon tingog; ngan waray ko pa maipakita an akon kalugaringon hin bisan kakan-o pa ngada ha ira.",
                    "Kundi nakakarawat ako hin sugo tikang ha Amay nga ako in makadto ha ira, ngan papamatian nira an akon tingog, ngan maapi hira han mga hugpo han akon mga karnero, agud magkamayada hin usa nga panon ngan usa nga magbarantay; sanglit ako in mapakadto agud ipakita an akon kalugaringon ha ira.",
                    "Ngan nagsusugo ako ha iyo nga igsurat niyo ine nga mga pulong kun ako in mawaray na, nga kun masugad nga an mga tawo ko ha Jerusalem, hira nga nakakita ha akon nga kaupod ko han akon pagministro, in dire nag-aaro ha Amay pinaagi ha akon ngaran, nga hira in makaangkon hin hibaro hiunong ha iyo pinaagi han Espiritu Santo, ngan sugad hiunong han iba pa nga mga tribu nga dire nira nakikilala, nga ine nga mga pulong nga iyo igsusurat in titipigan ngan ipakikita ha mga Gentil, ngan pinaagi han kabug-osan han mga Gentil, an nahisalin ha ira tulin, nga nagsasarang kun diin nga lugar ha bawbaw han tuna tungod han kawaray nira hin pagtuo, in mahiaapi, o madadara ha kinaadman hiunong ha akon, nga ira Manurubos.",
                    "Ngan kahuman titirokon ko hira tikang ha upat nga surok han kalibutan; ngan kahuman tutumanon ko an kauyonan nga ginhimo han Amay ha ngatanan nga tawo ha sulod balay ni Israel.",
                    "Bulahan adton mga Gentil, tungod han ira pagtuo ha akon, ngan han Espiritu Santo, nga magpapamatuod ha ira hiunong ha akon ngan han Amay.",
                    "Kamatuoran, tungod han ira pagtuo ha akon, siring han Amay, ngan han kawaray pagtuo ha iyo, O sulod balay ni Israel, ha urhi nga adlaw an kamatuoran in mahingangadto han mga Gentil, ngan an kabug-osan hine nga mga nahuna-huna in igpapahibaro ha ira.",
                    "Kundi kairo, siring han Amay, ngadto han waray pagtuo nga mga Gentil — nga bisan kun hira in kumanhi hine nga bawbaw han tuna, ngan ginpasarang adton akon mga tawo nga kaapi han sulod balay ni Israel; ngan an akon mga tawo nga kaapi han sulod balay ni Israel in iginbulag tikang ha ira, ngan gintamak-tamakan ha ilarum han mga tiil nira;",
                    "Ngan tungod han kaluoy han Amay han mga Gentil, ngan an mga hukom han Amay ha akon mga tawo nga tikang ha sulod balay ni Israel, kamatuoran, kamatuoran, ginsisiring ko ha iyo, nga pagkahuman hine ngatanan, ginhimo ko nga an akon mga tawo nga kaapi han sulod balay ni Israel nga paul-olan, ngan pakurian, ngan pamatayon, ngan palayason tikang ha ira, ngan agud kauritan nira, ngan magin lilibakon ngan darahonon ha butnga nira —",
                    "Ngan nasugad nga ginsugo han Amay nga igsiring ko ha iyo: Hadto nga urhi nga adlaw nga an mga Gentil in makasala kontra han akon ebanghelyo, ngan dire karawaton adton kabug-osan han akon ebanghelyo, ngan mag-alsa ha kamapalabilabihon ha ira mga abilidad ha bawbaw han ngatanan nga nasud, ngan labaw han ngatanan nga katawhan ha kalibutan, ngan mapuno hin ngatanan nga klase hin mga pagbinuwa, ngan mga panlimbong, ngan mga tinuyaw, ngan ngatanan nga klase hin pagka ipokreto, ngan mga pagpatay, ngan dire tinuod nga pagkasaserdote, ngan mga panlilibog, ngan mga tinago nga mga mangil-ad nga mga buruhaton; ngan kun ira ine nga mga buruhaton pagbuhaton, ngan dire karawaton adton kabug-osan han akon ebanghelyo, ungod, siring han Amay, akon kukuhaon adton kabug-osan han akon ebanghelyo tikang ha butnga nira.",
                    "Ngan kun masugad akon hinunumduman an akon ginkauyonan nga ginhimo ngadto han akon mga tawo, O sulod balay ni Israel, ngan akon pag dadad-on an akon ebanghelyo ngadto ha ira.",
                    "Ngan akon igpapakita ha imo, O sulod balay ni Israel, nga an mga Gentil in dire magkakaada hin gahum ha iyo; kundi akon hinunumduman an akon kauyonan ha imo, O sulod balay ni Israel, ngan kamo in magkakaada hin hibaro mahitungod han kabug-osan han akon ebanghelyo.",
                    "Kundi kun adton mga Gentil in magbasul ngan bumalik ha akon, siring han Amay, kamatuoran hira in mahiuupod ha butnga han akon mga tawo, O sulod balay ni Israel.",
                    "Ngan dire ko tutugotan an akon mga tawo, nga kaapi han sulod balay ni Israel, nga makatig-ob ha ira, ngan pagtamakan hira, siring han Amay.",
                    "Kundi kun hira dire bumalik ha akon, ngan manmati han akon tingog, pababay-an ko hira, ngan liwat, pababay-an ko nga an akon mga tawo, O sulod balay ni Israel, nga makatig-ob ha ira, ngan pagtamakan hira, ngan hira in magin sugad hin asin nga nawarayan hin rasa, nga sugad hin waray na pulos kundi iglabog na, agud pagtamaktamakan ha ilarum han tiil han akon mga tawo, O sulod balay ni Israel.",
                    "Kamatuoran, kamatuoran, nga nasiring ako ha iyo, nga ha sugad nga ginsugo ako han Amay — nga ighatag hine nga mga tawo ine nga mga katunaan agud nira panondon.",
                    "Ngan an mga tugon han propeta nga hi Isaias in matutuman, nga nagsisiring:",
                    "An tingog han imo magbarantay in mag-aalsa han iya tingog; pinaagi ha urosa nga tingog hira in magkakanta, kay hira in makita ha mata ngan mata kun an Ginoo in igbalik na liwat an Sion.",
                    "Pagrayhak hin kalipay, pagkanta hin urosa, kamo nga mga lugar nga binayaan ha Jerusalem; tungod kay ginlipay han Ginoo an iya mga tawo, ngan gintubos niya an Jerusalem.",
                    "Iginpakita han Ginoo an iya baraan nga butkon ha mga mata han ngatanan nga nasud; ngan an ngatanan ha katubtuban han kalibutan in makakakita han katalwasan han Diyos."
                ]
            },
            {
                "url": "https://www.lds.org/scriptures/bofm/3-ne/17?lang=eng&clang=war",
                "number": 17,
                "name": "Capitulo 17",
                "summary": [
                    "Hi Jesus nagsugo han mga tawo nga panhuna-hunaon adton iya mga pulong ngan mag-ampo agud mahisabotan — Gintambal niya adton magsakit — Igin-ampo niya adton mga tawo, nagamit hin mga pulong nga dire angay igsurat — An mga anghel in nagserbi ha ira ngan an kalayo in nagpalibot hadton ira mga gudti nga mga anak."
                ],
                "verses": [
                    "Kamatuoran, yana ine nahitabo nga han igyakan ni Jesus ine nga mga tugon, sumiplat liwat hiya ha palibot han kadam-an, ngan hiya in nagyakan ha ira: Pamati, an akon oras in harani na.",
                    "Nahisabotan ko nga kamo in maluya, ngan waray niyo mahisabti adton ngatanan nga akon mga tugon nga iginsugo ha akon han akon Amay nga igyakan ha iyo.",
                    "Sanglit, pangoli kamo ngadto ha iyo mga panimalay, ngan panhuna-hunaa niyo adton mga nahuna-huna nga akon iginyakan, ngan pangaro ha Amay, pinaagi ha akon ngaran, nga iyo adto mahisabotan, ngan ig-andam adton iyo mga huna-huna buwas, ngan ako in mapasinganhi ngahaw ha iyo.",
                    "Kundi yana ako in mapakadto ha Amay, ngan agud ipakita liwat an akon kalugaringon ha mga nawawara nga mga tulin ni Israel, kay hira in dire nawawara ngadto ha Amay, kay maaram hiya kun hain niya hira gindara.",
                    "Yana ine nahitabo nga han pakagyakan hin sugad hine ni Jesus, iya iginsiplat adton iya mga mata ngadto han kadam-am, ngan nakikita niya nga hira in luhaan, ngan nakatutok ha iya an ira mga mata nga baga hin naghahangyo nga hiya in magiroiha pa hin gutiay ha ira.",
                    "Ngan hiya in nagyakan ha ira: Kamatuoran, an akon kaburut-on in napupuno hin kaluoy ha iyo.",
                    "Mayada ba magsakit dinhe ha iyo? Dad-a niyo nganhi. Mayada ba mga kimay, o buta, o piay, o baldado, o maysakit nga sangla, o mga nakuros, o mga bungol, o nagsasakit ha bisan ano nga hinungdan? Dad-a hira nganhi ngan akon hira pagtatambalon, kay ako in naloluoy ha iyo; ngan an akon kaburut-on in puno hin kaluoy.",
                    "Kay nahisabotan ko nga karuyag niyo nga naangay nga ipakita ko ha iyo an akon ginbuhat ha iyo mga kabugtoan ha Jerusalem, kay nakikita ko an iyo pagtuo in igo agud kamo in akon pagtambalon.",
                    "Ngan ine nahitabo nga han hiya in nakagyakan hin sugad hine, an ngatanan nga mga hugpo, ha pagkaurosa, in dumaop kaupod adton maysakit ngan an mga nagkukuri, ngan an mga kimay, ngan an ira mga buta, ngan an ira mga ngola, ngan an ngatanan nga sinasakitan ha bisan ano nga hinungdan; nga hira in iya gintambal kada usa nga gindadara ngadto ha iya.",
                    "Ngan ngatanan hira, nga ginpaupay ngan han waray sakit, in linmuhod ha iya tiilan, ngan hira in nag-ampo ha iya; ngan kadam-an in tikang ha ira nga hugpo in humarok ha iya mga tiil, nga nasugad nga nakarigosan an iya mga tiil han ira mga luha.",
                    "Ngan ine nahitabo nga iya ginsugo nga an ira mga gudtiay pa nga mga anak in naangay nga pagdad-on ha iya atubangan.",
                    "Salit ira gindara adton ira mga gudtiay pa nga mga anak ngan iginbutang ha tuna palibot ha iya; ngan hi Jesus in tumukdaw ha ira kabutngaan; ngan an kadam-an in naghatag hin dalan ngada nga an ngatanan in nadara ngada ha iya.",
                    "Ngan ine nahitabo nga han kadara han ngatanan, hi Jesus in tumukdaw ha kabutngaan, iya ginsugo an kadam-an nga angay na hira lumuhod ha tuna.",
                    "Ngan ine nahitabo nga han naluhod na hira dida ha tuna, hi Jesus in nagmasamdong ha iya kalugaringon, nga nagsisiring: Amay ko, ako in nababaraka tungod han mga sala han mga tawo han sulod balay ni Israel.",
                    "Ngan han igluwas niya ine nga mga tugon, hiya liwat in lumuhod ha tuna; ngan dagmit hiya in nag-ampo ngadto ha Amay, ngan adton mga nahuna-huna nga iya igin-ampo in dire mahisusurat, ngan an kadam-an in nagpamatuod nga nakabati hira tikang ha iya.",
                    "Ngan ha hine nga paagi hira in nagpamatuod: An mata in waray pa makakita, bisan an talinga in waray pa makabati, hadto, an sugad hin kadarayawon ngan urusahon nga mga nahuna-huna nga amon nakita ngan nabati nga hi Jesus in nakipagkayakan ngadto ha Amay;",
                    "Ngan waray dila nga poydi magluwas, ngan bisan hin-o nga tawo, nga bisan an abilidad han tawo in dire masabot hadton dako ngan mga urusahon nga mga nahuna-huna nga amon nahikit-an ngan nahibatian nga ginluwas ni Jesus; waray makakasabot han kalipay nga nakapuno han amon mga kalag hadto nga takna han makabati kami han iya pag-ampo tungod ha amon ngadto ha Amay.",
                    "Ngan ine nahitabo nga kahuman ni Jesus ha iya pag-ampo ngadto ha Amay, hiya in bumuhat; kundi duro in kadako han kalipay han kadam-an kay hira in napaluhod.",
                    "Ngan ine nahitabo nga hi Jesus in nagyakan ngadto ha ira, ngan ginsugo nga hira in tumukdaw.",
                    "Ngan hira in tumukdaw tikang ha tuna, ngan nagyakan hiya ha ira: Bulahan kamo tungod han iyo pagtuo. Ngan yana kamatuoran, an akon kalipay in bug-os.",
                    "Ngan han iya igyakan ine nga mga tugon, hiya in nagtangis, ngan an mga hugpo in nagpamatuod hine, ngan ginkuha niya an ira gudtiay nga mga anak, kada usa, ngan ginbendisyonan adto, ngan nag-ampo ngadto ha Amay para ha ira.",
                    "Ngan katima hine hiya in nagtangis hin otro;",
                    "Ngan hiya in nagyakan ngadto ha kadam-an, ngan nagsiring: Huna-hunaa an iyo mga gudtiay nga mga bata.",
                    "Ngan samtang nga hira in nagkikita, agud tan-awon ira iginsiplat an ira mga mata ha langit, ngan nakita nira nga naabri an langit, ngan ira nakita adton mga anghel nga linmusad ha langit nga baga ine hin aada ha butnga han kalayo; ngan hira in linmusad ngan ginpalibotan adton mga gudtiay nga mga bata, nga hira in napalibotan hin kalayo; ngan an mga anghel in nagserbi ha ira.",
                    "Ngan an kadam-an in nakakita ngan nakabati ngan nagpamatuod; ngan maaram hira nga an sinurat in tinuod kay an ngatanan ha ira in nakakita ngan nakabati, kada tawo ha iya kalugaringon; ngan hira in may kadamoon hin 2,500 nga mga kalag; nga nauupod hin mga tigurang nga lalaki, ngan mga babaye, ngan mga kabataan."
                ]
            },
            {
                "url": "https://www.lds.org/scriptures/bofm/3-ne/18?lang=eng&clang=war",
                "number": 18,
                "name": "Capitulo 18",
                "summary": [
                    "Gintikangan ni Jesus an sakramento ha mga Nephite — Hira in ginsugo nga permi mag-aampo pinaagi han iya ngaran — Hira nga nakaon han iya unod ngan nainom han iya dugo nga dire kaangayan in maghihingaraot — Adton mga disipolo in gintagan hin gahum nga maghatag han Espiritu Santo."
                ],
                "verses": [
                    "Ngan ine nahitabo nga ginsugo ni Jesus an iya mga disipolo nga magdara hin tinapay ngan bino ngada ha iya.",
                    "Ngan samtang nga hira in nakadto pagkuha hin tinapay ngan bino, iya ginsugo adton kadam-an nga lumingkod hira dida ha tuna.",
                    "Ngan han pag-abot han mga disipolo nga may tinapay ngan bino, kinuha hiya hin tinapay ngan ginpinit-pinit ngan ginbendisyonan ine; ngan kahuman ine iya iginhatag ngadto han mga disipolo ngan ginsugo hira nga kumaon hadto.",
                    "Ngan kahuman nira kumaon ngan nabusog, hiya in nagsugo nga ighatag ngadto ha kadam-am.",
                    "Ngan han an kadam-an in makakaon ngan nabusog, hiya in nagsiring ngadto han mga disipolo: Pamati kinahanglan nga may-ada usa ha iyo nga maordinahan, ngan hiya in akon tatagan hin gahum nga magpinit-pinit ngan magbendisyon hito nga tinapay agud maihatag ito ha mga tawo han akon simbahan, ngan ngadto ha ngatanan nga mga natuod ngan mabubunyagan pinaagi ha akon ngaran.",
                    "Ngan ine in permi niyo bubuhaton, sugad han akon ginhimo, bisan han pagpinit-pinit han tinapay ngan pagbendisyon agud ighatag ko ha iyo.",
                    "Ngan ine in hihimoon niyo nga hinumduman han akon lawas, nga iginpakita ko ha iyo. Ngan ine in magigin testigos ha Amay nga permi niyo ako mahinunumduman. Ngan kun permi niyo ako mahinumduman an akon Espiritu in mahingangada ha iyo.",
                    "Ngan ine nahitabo nga han maluwas ni Jesus ine nga mga tugon, iya ginsugo an mga disipolo nga ira kuhaon an tasa han bino ngan uminom, ngan ira liwat angay pagtagan adton kadam-an agud hira liwat in makainom hine.",
                    "Ngan ine nahitabo nga ginbuhat adton sugad hine, nga hira in uminom ngan nabusog; ngan ginhatag ngadto han kadam-an, ngan hira liwat in uninom, ngan nabusog.",
                    "Ngan han katapos han mga disipolo hine, hi Jesus nagsiring ha ira: Bulahan kamo hine nga buruhaton nga iyo ginbuhat, kay amo ine an pagtuman han akon mga sugo, ngan ine in nagpapamatuod ngadto han Amay nga kamo in naabuyon nga buhaton adton akon mga iginsugo ha iyo.",
                    "Ngan ine in iyo permi bubuhaton ngadto hadton nagbasul ngan nabunyagan han akon ngaran; ngan iyo ine bubuhaton ha paghinumdum hadton akon dugo, nga Akon ginpaagos hiunong ha iyo, ngan kamo in magpamatuod ha Amay nga iyo ako permi mahinunumduman. Ngan kun iyo ako permi panunumdumon an akon Espiritu in mahingangada ha iyo.",
                    "Ngan naghahatag ako ha iyo hin kasugoanan nga iyo bubuhaton ine nga mga buruhaton. Ngan kun iyo ine permi bubuhaton nga mga buruhaton, bulahan kamo, kay kamo in igintukod pinaagi han akon bato.",
                    "Kundi kun hin-o man ha iyo nga magbubuhat hin sobra o kulang kontra hine in dire igintukod pinaagi han akon bato, kundi igintukod pinaagi han pundasyon nga baras; ngan kun pumusdak an uran, ngan umabot an baha, ngan humuyop an hangin, ngan umpagan hira, ine in matutumba, ngan an purtahan han empiyerno in andam pagkarawat ha ira.",
                    "Sanglit bulahan kamo kun iyo pagsusundon an akon mga kasugoanan, nga iginsugo han Amay ha akon nga akon ighatag ha iyo.",
                    "Kamatuoran, kamatuoran, nasiring ako ha iyo, nga angay kamo magbantay ngan permi magampo, kay bangin kamo masulay han yawa, ngan kamo in madara nga bihag niya.",
                    "Ngan ha sugad han akon pag-ampo ha mga hugpo niyo magin sugad nga kamo in mag-ampo ha akon simbahan, ha butnga han akon mga tawo nga nagbasul ngan nagpabunyag han akon ngaran. Kamatuoran ako an lamrag; iginhatag ko an usa nga sosbaranan para ha iyo.",
                    "Ngan ine nahitabo nga han igyakan ni Jesus ine nga mga tugon hadton iya mga disipolo, umatubang liwat hiya han kadam-an ngan sumiring:",
                    "Pamati, kamatuoran, kamatuoran, nga nasiring ako ha iyo, nga kinahanglan kamo nga magbantay ngan permi mag-ampo kay bangin kamo in sumulod ha pagsulay; kay karuyag ni Satanas nga kamo in magin iya, agud matahop niya kamo sugad hin trigo.",
                    "Sanglit angay kamo nga permi mag-aampo ha Amay ha akon ngaran;",
                    "Ngan ano man nga aro-on niyo ha Amay pinaagi ha akon ngaran, kun ito in tama, ngan natuod nga iyo kakarawaton, kamatuoran ine in ighahatag ha iyo.",
                    "Pag-ampo ha iyo mga pamilya ngadto ha Amay, nga permi ha akon ngaran, nga mabendisyonan an iyo mga asawa ngan mga anak.",
                    "Ngan kamatuoran, kamo in magkatitirok hin sukot; ngan ayaw niyo pagdid-i an hin-o man nga tawo nga umupod ha iyo kun kamo in nagkakaurosa hin pagkatitirok, kun dire pabay-i niyo nga hira in kumada ha iyo ngan ayaw niyo pagdid-i;",
                    "Kundi kun kamo in mag-aampo para ha ira, ayaw hira paiwasa hin tipagawas; ngan kun mahinabo nga hira in maupod ha iyo hin masukot ig-ampo niyo hira ha Amay, pinaagi ha akon ngaran.",
                    "Sanglit, alsaha adton iyo mga suga agud ine in makalamrag ha kalibutan. Kitaa Ako an lamrag nga iyo aalsahon — adton iyo nakita nga akon ginbuhat. Tan-awa nakita niyo nga nagampo ako ha Amay, ngan ngatanan kamo in nakakita.",
                    "Ngan nakita niyo nga ginsugo ko nga waray usa man nga maiwas, kun dire ginsusugo ko nga kamo in angay dumaop ha akon, nga iyo maabat ngan makita; sugad man iyo bubuhaton ha kalibutan; ngan hin-o man nga tumalapas hine nga kasugoanan in ginpapabay-an an iya kalugaringon nga madara ha pagsulay.",
                    "Ngan yana ine nahitabo nga han igluwas ni Jesus ine nga mga tugon, sumiplat liwat hiya han iya mga disipolo ngan iya ginpili, nga sumiring ha ira:",
                    "Pamati kamatuoran, kamatuoran, nagsiring ako ha iyo, gintatagan ko kamo hin usa pa nga kasugoanan, ngan kahuman ako in kinahanglan nga pumakadto ha akon Amay agud akon matuman an iba nga mga kasugoanan nga iya iginhatag ha akon.",
                    "Ngan yana pamati, amo ine an kasugoanan nga ighahatag ko ha iyo, nga dire niyo tugotan nga hin-o man nga kumaon han akon unod ngan dugo nga dire kaangayan, kun iyo igdudurot ine;",
                    "Kay hin-o man nga kumaon ngan uminom han akon unod ngan dugo nga dire angay in makaon ngan mainom ha karat-an han iya kalag; sanglit kun maaram kamo nga hin-o man nga tawo an makaon ngan mainom han akon unod ngan dugo nga dire angay iyo hiya pagdid-an.",
                    "Kun sugad man, ayaw niyo hiya paiwasa tipagawas ha iyo hugpo, kundi iyo hiya pagserbihan ngan ig-ampo hiya ngadto ha Amay, pinaagi han akon ngaran; ngan kun masugad nga hiya in magbasul ngan mabunyagan ha akon ngaran, iyo hiya kakarawaton, ngan igdudurot ha iya adton akon unod ngan dugo.",
                    "Kun dire hiya magbabasul dire hiya mahiuupod hadton akon mga tawo, nga dire niya mabungkag adton akon mga tawo, kay kitaa maaram ako han akon mga karnero, ngan ine in akon inihap.",
                    "Masugad man, ayaw niyo hiya pagpaiwasa tipagawas han iyo mga sinagoga, o ha iyo mga lugar han pag-ampo, kay ha ira in padayon kamo nga magseserbi; kay dire kamo maaram kun hira in mabalik ngan magbabasul, ngan madaop ha akon nga may bug-os nga panuyo, nga paguupayon ko hira; ngan kamo in magigin dalan han pagdara han katalwasan ngadto ha ira.",
                    "Sanglit, pagtipigi ine nga mga pulong nga iginsugo ko ha iyo agud kamo in dire mailarum ha paghukom hin sirot; kay kairo niya nga paghuhukman hin sirot han Amay.",
                    "Ngan iginhahatag ko ha iyo ine nga mga kasugoanan tungod han paglalantugi ha butnga niyo. Ngan bulahan kamo kun waray paglalantugi ha butnga niyo.",
                    "Ngan yana ako in mapakadto ha Amay, tungod kay ine in kinahanglan nga ako in pumakadto ha Amay mahitungod ha iyo.",
                    "Ngan ine nahitabo nga kahuman ni Jesus magyakan hine nga mga pulong, iya ginbutang adton iya kamot ha ulo hadton mga disipolo nga iya ginpili, kada usa, bisan ngada han kaubos, nga hiya in nagyayakan ha ira samtang nga gintulpok hira.",
                    "Ngan an kadam-an in waray makabati hadton mga tugon nga iya ginyakan, sanglit waray ine igsurat; kundi adton mga disipolo in nagpamatuod nga hiya in naghatag ha ira hin gahum paghatag han Espiritu Santo. Ngan akon igpapakita ha iyo kahuman hine nga ine nga mga sinurat in matuod.",
                    "Ngan ine nahitabo nga han kahuman ni Jesus gintulpok hira ngatanan, may umabot nga dampog nga nagpasirum hadton kadam-am sugad nga waray na nira mahikit-i hi Jesus.",
                    "Ngan samtang nga hira nasisidman hiya in lumakat tikang ha ira, ngan sumaka ngadto ha langit. Ngan an mga disipolo in nakakita ngan nagpamatuod nga hiya in sumaka na liwat ngadto ha langit."
                ]
            },
            {
                "url": "https://www.lds.org/scriptures/bofm/3-ne/19?lang=eng&clang=war",
                "number": 19,
                "name": "Capitulo 19",
                "summary": [
                    "An 12 nga mga disipolo in nagserbi ha mga tawo ngan nag-ampo para han Espiritu Santo — An mga disipolo in nabunyagan ngan nakakarawat han Espiritu Santo ngan han pag-alagad han mga anghel — Nag-ampo hi Jesus nga ginamit adton mga pulong nga dire angay igsurat — Hiya in naabuyon hadton kadako nga pagtuo han mga Nephite."
                ],
                "verses": [
                    "Ngan yana ine nahitabo nga han hi Jesus in nakasaka ha langit, an kadam-an in nagburublag, an kada tigurang nga lalaki in kunuha han iya asawa ngan han iya mga anak, ngan umoli ngadto han ira mga panimalay.",
                    "Ngan ine in nagsarang dayon ha mga tawo, san-o pa magsirum, nga an kadam-an in nakakita kan Jesus, ngan hiya in nagserbi ha ira, ngan ha kinabuwasan hiya in nagpakita na liwat ngadto han mga hugpo.",
                    "Oo, ngan bisan ha bug-os nga mag-aga nagsarang an hiunong kan Jesus; ngan sanglit hira in nagsugo han mga tawo nga kadam-an; oo, duro hin kadamo, nga nagbuhat hin duro ha bug-os nga mag-aga, agud hira in mahingada kinabuwasan han lugar nga diin hi Jesus in magpapakita han iya kalugaringon ngadto ha kadaman.",
                    "Ngan ine nahitabo nga han kinabuwasan, han nagkakatitirok adton kadam-an nga mga tawo, kamatuoran, hi Nephi ngan han iya bugto nga diin iya ginpabuhat tikang han kamatayon, nga an ngaran amo hi Timoteo, ngan an iya anak, nga hi Jonas, ngan hi Mathoni, ngan hi Mathoninah, an iya bugto nga lalaki, ngan hi Kumen, ngan hi Kumenonhi, ngan Jeremias, ngan Shemnon, ngan Jonas, ngan Sedekia, ngan Isaias — ngan yana amo ine hira an mga ngaran han mga disipolo nga diin ginpili ni Jesus — ngan nahitabo nga hira in pumakadto ngan tumukdaw ha butnga han kadam-an.",
                    "Ngan kamatuoran, an mga hugpo in duro hin kadamo, ngan ira ginhimo nga paglain-lain ngadto ha 12 ka grupo.",
                    "Ngan an 12 in nagtutdo han kadam-an; ngan kamatuoran, ira ginhimo nga an mga tawo in angay lumuhod ha bawbaw han tuna, ngan angay mag-ampo ha Amay ha ngaran ni Jesus.",
                    "Ngan an mga disipolo in nag-ampo han Amay ha ngaran ni Jesus. Ngan nahitabo nga hira in tumukdaw ngan nagserbi ngadto han mga tawo.",
                    "Ngan hira in nagserbi hadton pareho nga mga tugon nga iginyakan ni Jesus — nga waray pagkaiba tikang han tugon ni Jesus — kamatuoran, hira liwat in lumuhod ngan nag-ampo ha Amay ha ngaran ni Jesus.",
                    "Ngan nag-ampo hira hadton ira duro nga gin-uungara; ngan ira gin-uungara nga an Espiritu Santo in ighatag ngadto ha ira.",
                    "Ngan han hira in mag-ampo hin sugad pumakadto hira han ligid han tubig, ngan an kadam-an in sumunod ha ira.",
                    "Ngan ine nahitabo nga hi Nephi in lumusad ha tubig ngan ginbunyagan.",
                    "Ngan hiya in humaw-as ha tubig ngan nagtikang hin pagbunyag. Ngan iya ginbunyagan adton mga ginpili ni Jesus.",
                    "Ngan ine nahitabo nga han hira in ngatanan mabunyagan nga makahaw-as ha tubig, an Espiritu Santo in lumusad ngada ha ira, ngan hira in napuno han Espiritu Santo ngan kalayo.",
                    "Ngan dagmit, hira in napalibotan hin baga hin kalayo; ngan ine in lumusad tikang ha langit, ngan adton kadam-an in nakakita hine, ngan hira in nagpamatuod; ngan an mga anghel in lumusad tikang ha langit ngan nagserbi ha ira.",
                    "Ngan ine nahitabo nga samtang an mga anghel in nagseserbi hadton mga disipolo, dagmit, umabot hi Jesus ngan tumukdaw ha butnga ngan nagserbi ha ira.",
                    "Ngan ine nahitabo nga hiya in nagyakan ngadto han kadam-an, ngan nagsugo ha ira nga kinahanglan hira in lumuhod liwat dida ha tuna, ngan an iya mga disipolo in lumuhod liwat dida ha tuna.",
                    "Ngan ine nahitabo nga ngatanan in nanluhod ha tuna, iya ginsugo adton mga disipolo nga hira in mag-ampo.",
                    "Ngan kamatuoran, hira in nagtikang pag-ampo; ngan hira in nag-ampo ngadto kan Jesus, gintawag hiya nga ira Ginoo ngan ira Diyos.",
                    "Ngan ine nahitabo nga hi Jesus in umiwas ha butnga nira, ngan humarayo hin gutiay tikang ha ira nga iginduko an iya kalugaringon ha tuna, ngan nagsiring:",
                    "Amay, ko nagpapasalamat ako ha imo nga imo iginhatag adton Espiritu Santo hine nga akon mga pinili; ngan ine in tungod han ira pagtuo ha akon salit ginpili ko hira dida ha kalibutan.",
                    "Amay, nag-aampo ako ha imo nga imo ighatag adton Espiritu Santo han ngatanan nga matuo han ira mga tugon.",
                    "Amay, iginhatag mo an Espiritu Santo tungod kay natuo hira ha akon; ngan imo nakita nga hira in natuod ha akon tungod kay ikaw in nakabati ha ira, ngan hira in nag-ampo ha akon; ngan hira in nag-aampo ha akon tungod kay ako in kaupod nira.",
                    "Ngan yana Amay, nag-aampo ako ha imo para ha ira, ngan hadton mga matuod han ira mga tugon, nga hira in tumuod ha akon, nga ako mapahaira, sugad ha imo, Amay, nga aada ha akon, ngan hi kita in magkausa.",
                    "Ngan ine nahitabo nga hi Jesus in makag-ampo hin sugad ha Amay, hiya in humarani han iya mga disipolo, ngan kamatuoran, hira in nagpadayon, hin waray pag-ukoy, ha pag-ampo ngada ha iya; ngan waray magpadamo hin mga pulong, kay iginhatag ha ira an angay nira ig-ampo, ngan hira in puno hin ungara.",
                    "Ngan ine nahitabo nga hira in ginbendisyonan ni Jesus samtang nga hira in nag-aampo ha iya; ngan an iya nawong in pumahiyom ha ira, ngan an kalamrag nga natikang ha iya nawong in sumirang ha ira, ngan kaorusahon, hira in nagin sugad kabusag ha iya nawong ngan han panapton ni Jesus; ngan kamatuoran an kabusag hadto in labaw pa hin kamabusag han ngatanan nga magbusag, sugad man, bisan ngani waray makakasugad ha bawbaw han tuna hadto hin kabusag.",
                    "Ngan yana hi Jesus nagsiring ha ira: Pag-ampo; sugad man waray hira omukoy hin pagampo.",
                    "Ngan tumalikod ngahaw hiya ha ira, ngan humirayo hin gutiay ngan lumuhod hiya ha tuna; ngan nag-ampo ngahaw ha Amay, nga nasiring:",
                    "Amay, nagpapasalamat ako ha imo nga imo ginpakabaraan adton akon mga ginpili, tungod han ira pagtuo, ngan ako in nag-aampo para ha ira, ngan hadton mga matuod han ira mga tugon, nga hira magin baraan ha akon, pinaagi ha pagtuo han ira mga tugon, bisan nga ginpakabaraan ko hira.",
                    "Amay, ako in nag-aampo dire para ha kalibutan, kundi hadton mga iginhatag mo ha akon nga aada ha gawas han kalibutan, tungod han ira pagtuo, ngan hira in magin baraan ha akon, nga ako in maaada ha ira sugad ha imo, Amay, nga aada ha akon, agud kita in magkausa, nga ako in paghimayaon ha ira.",
                    "Ngan han hi Jesus in nagyakan hine nga mga tugon humarani hiya pag-otro ha iya mga disipolo; kamatuoran hira in nag-ampo hin tim-os, ngan waray paghunong, ngadto ha iya; ngan hiya in napahiyom ha ira hin otro; ngan kamatuoran hira in nagin mabusag, sugad kan Jesus.",
                    "Ngan ine nahitabo nga hiya in humirayo na liwat ha ira hin gutiay ngan nag-ampo ha Amay;",
                    "Ngan dire poydi nga luwason adton mga tugon nga iya gingamit han iya pag-ampo, bisan ngani igsurat hin katawhan adton mga tugon nga iya iginluwas.",
                    "Ngan an mga hugpo in nakabati ngan nagpamatuod; ngan an ira mga abilidad in abrengan ira nahisabotan ha ira mga abilidad adton mga tugon nga iya igin-ampo.",
                    "Bisan pa man, duro hin kadarayawon ngan urusahon adton mga tugon nga iya ginpangadi samtang nga hiya in nag-aampo nga ine dire kaangayan igsurat, ngan bisan ngani igluwas hin katawhan.",
                    "Ngan ine nahitabo han kahuman ni Jesus mag-ampo hiya in pumakadto ha iya mga disipolo, ngan nagsiring ha ira: Kadako hin pagtuo nga bisan san-o waray ko pa kakita ha mga Judiyo; sanglit waray ko maipakita ha ira an sugad hin kadarayawon nga mga milagro, tungod han ira kawaray pagtuo.",
                    "Kamatuoran nga nasiring ako ha iyo, waray usa man ha ira an nakakita hin sugad nga kadarayawon nga mga bisyon nga iyo nakita; bisan ngani an pakabati han darayawon nga mga bisyon nga iyo nabati."
                ]
            },
            {
                "url": "https://www.lds.org/scriptures/bofm/3-ne/20?lang=eng&clang=war",
                "number": 20,
                "name": "Capitulo 20",
                "summary": [
                    "Hi Jesus in urusahon nga kumuha hin tinapay ngan tubig ngan nagdumara hin sakramento ngadto han mga tawo — Adton mga nahisalin nga tulin ni Jakob in maabot ha kinaadman han Ginoo nga ira Diyos ngan panonondon an America — Hi Jesus amo an propeta nga sugad kan Moises, ngan an mga Nephite amo an mga anak han mga propeta — An iba nga mga tawo han Ginoo in titirokon ha Jerusalem."
                ],
                "verses": [
                    "Ngan ine nahitabo nga ginsugo niya an kadam-an nga omukoy hin pag-ampo, sugad man an iya mga disipolo. Ngan ginsugo niya ha ira nga dire hira omukoy pag-ampo ha ira mga abilidad.",
                    "Ngan iya ginsugo hira nga bumuhat ngan tumukdaw ha ira mga tiil. Ngan hira in bumuhat ngan tumukdaw ha ira mga tiil.",
                    "Ngan ine nahitabo nga iya liwat ginpinit-pinit an tinapay ngan ginbendisyonan ine, ngan iginhatag ngadto ha mga disipolo para kumaon.",
                    "Ngan han hira in makakaon iya ginsugo hira nga angay nira pagpinit-piniton adton tinapay, ngan ighatag ngadto ha kadam-an.",
                    "Ngan han maihatag na ine ngadto han kadam-an iginhatag liwat niya ha ira an tubig agud imnon, ngan ginsugo hira nga ighatag ngadto han kadam-an.",
                    "Yana, waray gud tinapay, bisan ubig, nga gindara han mga disipolo o han kadam-an;",
                    "Kundi ungod nga iya iginhatag ha ira an tinapay agud kaonon, ngan sugad man adton tubig agud imnon.",
                    "Ngan hiya in nagsiring ha ira: Hiya nga makaon hine nga tinapay in nakaon han akon lawas ha iya kalag; ngan hiya nga nainom hine nga tubig in nainom han akon dugo ha iya kalag; ngan an iya kalag in dire magugutom o mauuhaw, kundi mabubusog.",
                    "Ngan yana, han an kadam-an in nakakaon ngan nakainom, dagmit, nga hira in na puno hin Espiritu; ngan hira in nanginyupo hin uusa la nga tingog, ngan naghatag hin himaya kan Jesus, nga diin ira nakita ngan nahibatian.",
                    "Ngan ine nahitabo nga han hira ngatanan in maghatag hin himaya kan Jesus, hiya in nagsiring ha ira: Kamatuoran yana nahuman ko na an mga kasugoanan nga ginsugo han Amay ha akon hiunong hine nga mga tawo, nga amo an salin han sulod balay ni Israel.",
                    "Nahinunumduman ba niyo, nga nagyakan ako ha iyo, ngan nagsiring nga adton mga panagna ni Isaias in matutuman — kamatuoran adto in iginsurat, kamo in mayada hadto, sanglit pamilnga niyo adto —",
                    "Ngan kamatuoran, kamatuoran, nasiring ako ha iyo, nga kun adto in matutuman adto in katumanan han mga kauyonan nga ginhimo han Amay ngada hine nga mga tawo, O sulod balay ni Israel.",
                    "Ngan adton mga nahisalin, nga nagsarang ha bawbaw han tuna, in titirokon tikang ha sinirangan ngan ha katundan, ngan tikang ha timogan ngan tikang ha amihanan; ngan hira in maabot ha hibaro han Ginoo nga ira Diyos, nga amo an nagtubos ha ira.",
                    "Ngan an Amay in nagsugo ha akon nga ighatag ko ha iyo ine nga katunaan, agud iyo panondon.",
                    "Ngan nasiring ako ha iyo, nga kun an mga Gentil in dire magbasul kahuman han mga bendisyon nga ira nakarawat, kahuman nira igpasarang adton akon mga tawo —",
                    "Ngan kun sugad kamo, nga nahisalin han tulin ni Jakob, in mapakadto ha ira; ngan kamo in mahingangadto han butnga nira nga kadam-an; ngan kamo in mahihiupod ha ira sugad hin usa nga leon ha butnga han mga hayop han kagurangan, ngan sugad hin batan-on nga leon ha butnga han mga karnero, nga diin, kun makasulod hiya in pagtatamakan ngan pagpinitpiniton, ngan waray makakatalwas.",
                    "Ngan an iyo kamot in ig-aalsa ha iyo mga kaaway, ngan an ngatanan nga iyo kakontra in mamamatay.",
                    "Ngan akon titirokon an akon mga tigurang nga mga lalaki sugad han usa nga tawo nga nagtitirok han upong ha salog.",
                    "Kay hihimoon ko an akon mga tawo nga kan kanay nakig-uyon han Amay, oo, hihimoon ko nga an iyo sungay nga puthaw, ngan an iyo mga kulo nga tumbaga. Ngan iyo pagkakastigohon an damo nga mga tawo; ngan iglalain adton ira mga kapulsanan ha Ginoo, ngan an ira mga katigayonan ngadto ha Ginoo ha bug-os nga kalibutan. Ngan kamatuoran, Ako adto nga nagbuhat hito.",
                    "Ngan ine nahitabo, nga siring han Amay, ngan an espada han akon hustisya in ibibitay ha bawbaw han ira ulohan hadto nga tiarabot nga adlaw; ngan labot kun hira in magbasul ine in mahuhulog ha ira, siring han Amay, ngan liwat, magin ha ngatanan nga mga nasud han mga Gentil.",
                    "Ngan ine mahitatabo nga akon ititindog an akon mga tawo, O sulod balay ni Israel.",
                    "Ngan kamatuoran, akon ititindog ine nga mga tawo hine nga katunaan, ha katumanan han akon kauyonan nga ginhimo han iyo Amay nga hi Jakob; nga ine in magigin Bag-o nga Jerusalem. Ngan an mga gahum han kalangitan in mahingangada ha butnga hine nga mga tawo; sugad man, bisan ngani ako in mahingangada ha butnga niyo.",
                    "Kamatuoran, Ako adton iginyakan ni Moises, nga nasiring: Usa nga propeta an iaandam han Ginoo nga Diyos ha iyo tikang han iyo mga kabugtoan, sugad ha akon; hiya an iyo pamamatian han ngatanan nga pulong kun ano man an igsisiring niya ha iyo. Ngan ine mahitatabo nga kada kalag nga dire manmati hadto nga propeta in igbubulag tikang ha mga hugpo han mga tawo.",
                    "Kamatuoran nga nasiring ako ha iyo, sugad man, ngan ngatanan nga mga propeta tikang kan Samuel ngan han mga sumunod, pagkahuman kun ano an kadamo an nagyakan, in nagpamatuod ha akon.",
                    "Ngan tinuod, kamo in mga anak han mga propeta; ngan kamo in tikang han sulod balay ni Israel; kamo in api han kauyonan nga ginhimo han Amay ha iyo kaapoy-apoyan, nga ginsisiring kan Abraham: Ngan ha imo tulin in an ngatanan nga mag ugropod ha tuna in pagbibendisyonan.",
                    "An Amay in igin-andam ako para ha iyo ha una, ngan ginsugo ako agud mabendisyonan ko ha pagtalikod pahirayo han kada usa ha iyo han iyo mga karatan; ngan ine in tungod kay kamo in mga anak han kauyonan —",
                    "Ngan kahuman nga kamo in mabendisyonan tutumanon han Amay an kauyonan nga ginhimo niya kan Abraham, nga nasiring: Ha imo tulin an ngatanan nga mag-ugropod ha kalibutan in mabibendisyonan — ngadto ha paghatag han Espiritu Santo pinaagi ha akon ngadto han mga Gentil, ngan diin adton bendisyon para han mga Gentil in makakahimo nga hira in magin makusog labaw ha ngatanan, ngadto ha pagpasarang han akon mga tawo, O sulod balay ni Israel.",
                    "Ngan hira in magigin panlapdos ha mga tawo hine nga katunaan. Bisan pa man, kun ira kakarawaton adton kabug-osan han akon ebanghelyo, ngan kun hira in magmatig-a han ira mga kasingkasing kontra ha akon igbabalik ko an ira mga karaotan ha ira mga kalugaringon nga mga ulo, siring han Amay.",
                    "Ngan akon hinunumduman adton mga kauyonan nga ginhimo ko ha akon mga tawo; ngan ako in nakig-uyon ha ira nga akon hira titirokon ha akon kalugaringon nga takna, ngan akon ighahatag ha ira hin otro adton katunaan han ira mga kaapoy-apoyan agud panondon, nga amo an tuna han Jerusalem, nga amo an iginsaad nga katunaan ha ira hin kadayonan, siring han Amay.",
                    "Ngan ine nahitabo nga maabot in takna, diin an kabug-osan han akon ebanghelyo in igpapasamwak ngadto ha ira;",
                    "Ngan hira in matuod ha akon, nga ako amo hi Jesucristo, an Anak han Diyos, ngan mag-aampo ha Amay pinaagi han akon ngaran.",
                    "Ngan sugad nga adton ira mga bantay in mag-aalsa han ira tingog, ngan ha usa nga tingog hira in magkakanta; kay hira in makita mata ha mata.",
                    "Ngan pagkahuman an Amay in urosa nga titirokon hira hin otro, ngan ighahatag ha ira an Jerusalem nga amo an katunaan nga ira panonondon.",
                    "Ngan hira in magkakalilipay — Magkanta hin urosa, kamo nga nakarag nga mga lugar han Jerusalem; kay an Amay in ginliaw an iya mga tawo, iya gintubos an Jerusalem.",
                    "Iginpakita han Amay an iya baraan nga butkon ha panan-aw han ngatanan nga nasud; ngan an ngatanan nga katubtuban han kalibutan in makikita an pagtalwas han Amay; Ngan an Amay ngan hi ako in uusa.",
                    "Ngan ha sugad mahihitabo adton nahisurat: Pagmata, pagmata ngahaw, ngan tiroka an iyo kusog, O Sion; igsul-ot an imo mahusay nga panapton, O Jerusalem, an baraan nga siyudad, kay tikang yana waray na mahirani ha iyo nga dire tore ngan malimpyo.",
                    "Paspasi an imo kalugaringon tikang ha tapo-tapo; tukdaw, lingkod, O Jerusalem; buhi-i an imo kalugaringon ha gapos han imo liog, O bariga nga anak nga babaye han Sion.",
                    "Kay sugad han siring han Ginoo: Iyo iginbaligya an iyo mga kalugaringon hin waray presyo, ngan kamo in tutubuson hin waray salapi.",
                    "Kamatuoran, kamatuoran, nga nasiring ako ha iyo, an ngaran ko in mahibabaroan han akon mga tawo; oo, ngan hadto nga tiarabot nga adlaw mahibabaroan nira nga Ako adto nga nagyayakan.",
                    "Ngan kahuman ira igsisiring: Ano an kahusay ha mga bukid an tiil hadton nagdadara han maupay nga mga sumat ha ira, ngan nagpapasamwak han kamurayaw; ngan nagdadara han maupay nga sumat ha ira nga mag-upay, ngan nagpapasamwak han katalwasan; nga nagsisiring ha Sion: An iyo Diyos in maghahadi!",
                    "Ha pagkahuman usa nga proklamasyon in mahibabatian: Lakat kamo, lakat kamo, kagawas kamo dida, ayaw kamo pagkamkam han butang nga mahugaw; gawas kamo ha butnga niya; magin malimpiyo kamo nga nagdadara han surodlan han Ginoo.",
                    "Kay dire kamo magawas nga nagdadali o malakat nga mapalagiw; kay an Ginoo in mag-uuna ha iyo, ngan an Diyos han Israel an magigin bantay niyo ha talikuran.",
                    "Kamatuoran, an akon suruguon in makikigsabot hin tiupay; ngan hiya in may hataas nga kahimtang ngan dadayawon ngan magigin duro hin ka labaw.",
                    "Kun ano hin kadamo han mahipapausa ha iyo — an iya pagkita in magraraot, labaw kontra han hin-o man nga tawo, ngan an iya hulagway in labaw han mga anak han tawo —",
                    "Salit hiya in magwiwirik ha damo nga mga nasud; an mga hadi in magtitik-om han ira mga baba ha iya, kay adton waray igsiring ha ira in ira makikita; ngan adton waray pa nira hibatii in ira paghuhuna-hunaon.",
                    "Kamatuoran, kamatuoran, nagsisiring ako ha iyo, ine ngatanan nga hitabo in sigurado maabot, bisan an iginsugo han Amay ha akon. Pagkahuman ine nga kauyonan nga ginhimo han Amay hine nga mga tawo in matutuman; ngan kahuman an Jerusalem amo an pagpupuy-an liwat han akon mga tawo, ngan ine in magigin katunaan nga ira panonondon."
                ]
            },
            {
                "url": "https://www.lds.org/scriptures/bofm/3-ne/21?lang=eng&clang=war",
                "number": 21,
                "name": "Capitulo 21",
                "summary": [
                    "An Israel in titirokon ha paggawas han Libro ni Mormon — An mga Gentil in matindog nga usa nga libre nga mga tawo ha America — Hira in matatalwas kun hira in matuod ngan magsusunod; kun dire hira in mahihirayo ngan mabubungkag — Igtutukod han Israel and Bag-o nga Jerusalem, ngan adton nawawara nga mga tribu in mabalik."
                ],
                "verses": [
                    "Ngan kamatuoran nasiring ako ha iyo, maghahatag ako ha iyo hin tigaman, nga iyo hibabaroan an takna kun san-o ine nga mga hitabo in matutuman — nga akon titirokon, tikang ha maiha nga pagkaburublag, an akon mga tawo, O sulod balay ni Israel, ngan otro igtutukod ha butnga nira an akon Sion;",
                    "Ngan pamati, ine an hitabo nga ighahatag ko ha iyo nga usa nga tigaman — tungod kay kamatuoran nga nasiring ako ha iyo nga ine nga mga nahuna-huna in iginpasamwak ko ha iyo, nga ipapasamwak an akon kalugaringon kahuman hine, ngan pinaagi han gahum han Espiritu Santo nga ighahatag ha iyo han Amay, in ipapasabot ha mga Gentil nga ira hibaroan an mahitungod hine nga mga tawo nga nahibilin han sulod balay ni Jakob, ngan mahitungod han akon mga tawo nga igpapasarang nira;",
                    "Kamatuoran, kamatuoran, nasiring ako ha iyo, kun san-o ine nga mga nahuna-huna in igpapahibaro ha ira han Amay, ngan maabot tikang han Amay, tikang ha ira ngada ha iyo;",
                    "Tungod kay ine an kinaadman han Amay nga hira in kaangayan matukod hine nga katunaan, ngan tumindog nga usa nga libre nga mga tawo pinaagi han gahum han Amay, nga ine nga mga nahuna-huna in matikang ha ira ngadto han nahibibilin han iyo tulin, ngan an mga kauyonan han Amay in matuman nga an iya kauyonan han iya mga tawo, O sulod balay ni Israel;",
                    "Sanglit, kun san-o ine nga mga buruhaton ngan han mga buruhaton nga hihimoon ha butnga niyo kahuman hine in matikang ha mga Gentil, ngada han iyo tulin nga nagtika-inos ngadto ha kawaray hin pagtuo tungod han mga karaotan;",
                    "Tungod hine naangay ha Amay nga ine in magtikang ha mga Gentil, agud niya ipakita an iya gahum ha mga Gentil, ngan hine nga hinungdan nga an mga Gentil, kun dire patig-ahon an ira mga kasingkasing, ngan hira in magbasul ngan dumaop ha akon ngan magpabunyag ha akon ngaran ngan hibaro han tinuod nga puntos han akon doktrina, nga hira in mahiupod ha butnga han akon mga tawo, O sulod balay han Israel;",
                    "Ngan kun ine nga mga hitabo in mahitabo nga an imo tulin in magtikang pag hibaro hine nga mga nahuna-huna — ine an tigaman ngadto ha ira, nga ira hibaroan an buruhaton han Amay in nagtikang na katuman hadton mga kauyonan nga iya ginhimo ngadto han mga tawo nga kaapi han sulod balay ni Israel.",
                    "Ngan kun adto nga tiarabot nga adlaw in umabot, ine in mahitatabo nga an mga hadi in pupugngan an ira mga baba; kay adto nga iginsumat ha ira in makikita; ngan adton waray nira hibatii in ira pagtatagaron.",
                    "Kay hadto nga tiarabot nga adlaw, tungod ha akon an Amay in maghihimo hin buhat nga buruhaton, nga dako ngan urusahon nga buhat ha butnga nira; ngan may ada ha butnga nira adton diri natuod hito, bisan an tigurang nga lalaki nagsumat hito ngadto ha ira.",
                    "Kundi sigurado, an kinabuhi han akon suruguon in aada han akon pagtimangno; sanglit dire hiya pasasakitan nira, bisan kun hiya in gugubaon tungod ha ira. Kundi akon hiya pagtatambalon, kay igpapakita ko ha ira nga an akon kinaadman in darodako kontra han pagkatuso han yawa.",
                    "Tungod hine ine in mahinanabo nga hin-o man nga dire matuod han akon mga tugon, ako nga hi Jesucristo, nga hihimoon han Amay nga dad-on ngadto han mga Gentil, ngan tatagan ko hiya hin gahum nga iya ine pagdad-on ngadto ha mga Gentil, (ine matutuman subay han ginyakan ni Moises) hiya in mahigagawas ha butnga han akon mga tawo nga kaupod han ginkauyonan.",
                    "Ngan adton akon mga tawo nga nahisalin tikang kan Jakob in mahiuupod han mga Gentil, oo, ngan ha butnga nira sugad hin leon ha butnga han mga hayop ha kagurangan, sugad hin batan-on nga leon ha butnga han mga panon hin mga karnero, diin, kun makasulod in iya pagtatamakan ngan titipiktipikon nga magin gudti, nga diin waray makakatalwas.",
                    "An ira kamot in ig-aalsa ngadto han ira mga kaaway, ngan an ngatanan nga ira mga kaaway in mamamatay.",
                    "Oo, ngan kairo han mga Gentil ngan labot la nga hira in magbabasul; tungod kay ine in mahinanabo hadto nga tiarabot nga adlaw, siring han Amay, nga akon pamamatayon an mga kabayo ha kabutngaan niyo, ngan akon gugubaon adton iyo mga karuwahe;",
                    "Ngan akon igbubulag an mga siyudad han iyo katunaan, ngan akon gugubaon an iyo mga kuta;",
                    "Ngan akon igbubulag an mga barangan dida ha iyo katunaan, ngan dire na kamo magkakaada pa hin parupanigo;",
                    "Ngan an iyo inukit nga mga imahen in akon liwat igbubulag, ngan adton natukdaw nga mga imahen ha butnga niyo, ngan dire kamo magaampo hadton mga binuhat ha iyo mga kamot;",
                    "Ngan akon gagaboton adton mga puno ha butnga niyo; tungod kay akon gugubaon an iyo mga siyudad.",
                    "Ngan ine mahitatabo nga an ngatanan nga pagbinuwa, ngan mga panlimbong, ngan mga kaawa, ngan mga pag-aruaragway, ngan an mga dire tinuod nga saserdote, ngan panlilibog, in mauokoy.",
                    "Tungod kay ine in mahinanabo, siring han Amay, nga hadto nga tiarabot nga adlaw an hin-o man nga dire magbasul ngan dumaop ngadto han akon Hinigugma nga Anak, hira igbubulag ha hugpo han akon mga tawo, O sulod balay ni Israel;",
                    "Ngan akon hihimoon an akon pagbulos ngan kasina ha ira, bisan ngadto ha mga pagano, sugad han dire pa nira ine nahibatian.",
                    "Kundi kun hira in magbasul ngan manmati han akon mga tugon, ngan dire patig-ahon an ira mga kasingkasing, igtutukod ko an akon simbahan ha butnga nira, ngan hira in mahisasakop ha kauyonan ngan mahiuupod ha butnga hine adton nahibilin tikang kan Jakob, kun diin akon ighahatag ine nga katunaan agud ira panondon;",
                    "Ngan hira in mabulig han akon mga tawo, an nahibilin tikang kan Jakob, ngan liwat kun tiunan-o kadamo adton sulod balay ni Israel nga maabot, agud nira maitukod an bag-o nga siyudad, nga tatawagon nga Bag-o nga Jerusalem.",
                    "Ngan kahuman hira in mabulig han akon mga tawo agud hira in tirokon, nga nagpatsarang ha bawbaw han tuna, tipakadto ha Bag-o nga Jerusalem.",
                    "Ngan kahuman an gahum han langit in malusad ha butnga nira; ngan ako liwat an aada ha butnga nira.",
                    "Ngan kahuman an buruhaton han Amay in magtitikang hadto nga tiarabot nga adlaw, bisan ine nga ebanghelyo in igpapasamwak ngadto han nahisalin hine nga mga tawo. Kamatuoran nasiring ako ha iyo, hadto nga tiarabot nga adlaw an buruhaton han Amay in magtitikang ha butnga han ngatanan nga nagsarang nga akon mga tawo, ngan liwat, bisan adton tribu nga nawawara, nga ginpamunoan han Amay tipagawas han Jerusalem.",
                    "Oo, ngan an buruhaton in magtitikang ha butnga hadton nagsarang nga akon mga tawo, nga an Amay in nagandam han dalan diin hira in madaop ha akon, ngan hira in matawag han Amay pinaagi han akon ngaran.",
                    "Oo, ngan kahuman an buruhaton in magtitikang, ha Amay ngadto ha ngatanan nga nasud ha pagandam han dalan diin an iya mga tawo matitirok ha balay ngadto han tuna nga ira panunundon.",
                    "Ngan hira in magawas tikang ha ngatanan nga mga nasud; ngan hira in magawas nga dire magmamadali, o mapalagiw, tungod kay akon hira paguunahan, siring han Amay, ngan ako an ira magigin bantay ha talikuran."
                ]
            },
            {
                "url": "https://www.lds.org/scriptures/bofm/3-ne/22?lang=eng&clang=war",
                "number": 22,
                "name": "Capitulo 22",
                "summary": [
                    "Ha urhi nga mga adlaw, an Sion ngan han iya mga stake in igtutukod, ngan an Israel in titirokon ha kaluoy ngan paghigugma — Hira in magdadaog — Itanding ha Isaias 54."
                ],
                "verses": [
                    "Ngan pagkahuman adton mga iginsurat in mahinanabo: Pagkanta, O baog, ikaw nga waray pagaanak; tikangi an pagkanta, panginyupo hin makusog, ikaw nga waray umabat panganak; kay darodamo an mga anak han binayaan kontra hadton mga anak han babaye nga may asawa, siring han Ginoo.",
                    "Padakoa an lugar han imo tolda, ngan ipaunat ha ira an mga biray han imo puroy-anan; ayaw paghipos, pahalabaa an imo higot ngan pakusga an imo mga stake;",
                    "Kay ikaw in magtitikang ha too nga kamot ngan ha wala, ngan an imo tulin in manununod han mga Gentil ngan hihimoon an binayaan nga mga siyudad nga maokyan.",
                    "Ayaw kahadlok, kay dire ka maawod; kay dire ka malilipong, ikaw in dire pakakaalohan; kay imo hingangalimtan an pagkaalo han imo pagkabatan-on, ngan dire mo hinunumduman an pagsusun han imo kabatan-on, ngan dire mo hinunumduman an kaalohan han imo pagkabalo.",
                    "Kay an imo maghirimo, an imo asawa, an Ginoo han mga Kasundaluhan in amo an iya ngaran; ngan an iyo Manurubos, an Usa nga Baraan ha Israel — An Diyos ha bugos han kalibutan in hiya tatawagon.",
                    "Kay gintawag kamo han Ginoo sugad han babaye nga binayaan nga nagmamabido ha espiritu, ngan asawa han pagkabatan-on, han kamo in pagdireon, siring han iyo Diyos.",
                    "Tungod kay ha halipot nga panahon ginsikway ko kamo, kundi ha kadako nga kaluoy in titirokon ko kamo.",
                    "Ha gutiay nga kasina gintago ko an akon kahimo ha kadaliay, kundi ha waray katapusan nga kaluoy ako in mapaid ha iyo, siring han Ginoo nga iyo Manurubos.",
                    "Tungod hine, an tubig ni Noe in para ha akon, kay nagsumpa ako nga an tubigan ni Noe in dire na malapwas ha tuna, kun sugad ako in magsasaad nga dire na masisina ha iyo.",
                    "Tungod kay an mga bukid in mababalhin ngan an mga tayod in makukuha, kundi an akon kaluoy in dire maharayo tikang ha iyo, bisan an kauyonan han kamurayaw in dire mababalhin, siring han Ginoo nga may kaluoy ha iyo.",
                    "O ikaw nga sinasakitan, nga ipinaled han unos, nga waray kaliaw! Kamatuoran, ipapahimutang ko ha imo an mga bato nga may mahapsay nga kolor, ngan ipapahimutang adton tukuran nga may lakip nga mga sapiro.",
                    "Ngan akon hihimoon an imo mga bintana nga agata, ngan an mga purtahan han karbonkulo, ngan an ngatanan nga pag-ultan han mag-upay nga mga bato.",
                    "Ngan an ngatanan nga imo mga anak in pagtututdoan hiunong han Ginoo; ngan dako an magigin kamurayaw han imo mga anak.",
                    "Ngan ha pagkamatadong ikaw in pagtutukuron; ngan ikaw in mahihirayo tikang han pagtalumpigos kay ikaw in dire mahadlok, ngan ha kalisang kay dire ine maabot ha imo.",
                    "Kamatuoran, hira in piho nga magtitirok kontra ha imo, kundi dire ha akon; an hin-o man nga magtitirok kontra ha imo in mapupukan para ha imo kaupayan.",
                    "Kamatuoran, ako an naghimo han panday nga naghuhuyop han baga han kalayo, nga nagdadara han garamiton ha iya buruhaton; ngan akon ginhimo an pagkarag agud magruba.",
                    "Waray hinagiban in ginhimo kontra ha imo in mauswag; ngan an tagsa-tagsa nga dila magpaparaot ha imo ha paghukom in pagsasayupon. Amo ine an panorondon han mga suruguon han Ginoo, ngan an ira pagkamatadong in matikang ha akon, nasiring an Ginoo."
                ]
            },
            {
                "url": "https://www.lds.org/scriptures/bofm/3-ne/23?lang=eng&clang=war",
                "number": 23,
                "name": "Capitulo 23",
                "summary": [
                    "Gin-uyonan ni Jesus an mga pulong ni Isaias — Iya ginsugo adton mga tawo nga mag-usisa han mga propeta — An mga pulong ni Samuel nga Lamanite mahitungod han Pagkabanhaw in igindugang han ira mga sinurat."
                ],
                "verses": [
                    "Ngan yana, kamatuoran, nasiring ako ha iyo, nga kaangayan niyo nga usisahon ine nga mga butang. Oo, ngan usa nga kasugoan an ighahatag ko ha iyo nga usisahon niyo ha kamadoroto ine nga mga pulong; tungod kay mahinungdanon adton mga tugon ni Isaias.",
                    "Kay piho nga hiya in nagyakan nga nahidadabi an ngatanan nga mga nahuna-huna mahitungod han akon mga tawo tikang ha sulod balay ni Israel; sanglit kinahanglan nga hiya in magyakan liwat ngadto han mga Gentil.",
                    "Ngan an ngatanan nga nahuna-huna nga iya ginyakan in nahinabo ngan mahinanabo, subay han mga tugon nga iya ginluwas.",
                    "Sanglit pamatii an akon mga tugon; igsurat an mga butang nga iginsumat ha iyo; subay han takna ngan kaburut-on han Amay in mahingangadto ha mga Gentil.",
                    "An hin-o man nga manmamati han akon mga tugon ngan magbasul ngan mabunyagan, hiya in matatalwas. Pag-usisahon adton mga propeta, tungod kay damo ha ira an nagpamatuod hine nga mga nahuna-huna.",
                    "Ngan yana ine nahitabo nga han igyakan ni Jesus ine nga mga tugon hiya in nagsiring hin otro ha ira, kahuman niya ig-isplikar adton ngatanan nga baraan nga mga kasuratan ngadto ha ira nga ira kinarawat, hiya in nagsiring ngadto ha ira: Kitaa, an iba nga baraan nga mga kasuratan karuyag ko nga iyo igsurat, kundi waray kamo.",
                    "Ngan ine nahitabo nga hiya in nagsiring kan Nephi: Dad-a ngadi an mga sinurat nga iyo gintatago.",
                    "Ngan han pagdad-a ni Nephi han mga sinurat, ngan gintaltag ha iya atubangan, iya ginsiplatan adto ngan nagsiring:",
                    "Kamatuoran nasiring ako ha iyo, akon ginsugo an akon suruguon nga hi Samuel, an Lamanite, nga hiya in magpamatuod ngadto hine nga mga tawo, ngan hadto nga panahon nga paghimayaon han Amay an iya ngaran ha akon nga diin damo nga mga baraan in mabuhat tikang ha kamatayon, ngan magpapakita ngadto ha kadam-an, ngan magtututdo ngadto ha ira. Ngan hiya in nagsiring ngadto ha ira: Dire ba ine sugad hadto?",
                    "Ngan adton iya mga disipolo in bumaton nga nagsiring: Oo, Ginoo, hi Samuel in nagtagna subay han imo mga tugon, ngan adto in natuman ngatanan.",
                    "Ngan hi Jesus in nagsiring ngadto ha ira: Paonan-o nga waray niyo igsurat ine nga mga nahuna-huna, nga damo an mga baraan in nabanhaw ngan nagpakita ngadto ha kadam-an ngan nagtutdo ngadto ha ira?",
                    "Ngan ine nahitabo nga nahinumduman ni Nephi nga ine nga mga nahuna-huna in waray igsurat.",
                    "Ngan ine nahitabo nga hi Jesus in nagsugo ha ira nga ine in kinahanglan nga igsurat; sanglit ine in iginsurat subay han iya pagsugo.",
                    "Ngan yana nahitabo nga igin-isplikar ni Jesus adton mga baraan nga kasuratan ha usa la, ngan ira iginsurat adto, ngan hiya in nagsugo ha ira nga igtutdo ine nga mga nahuna-huna nga iya igin-isplikar ngadto ha ira."
                ]
            },
            {
                "url": "https://www.lds.org/scriptures/bofm/3-ne/24?lang=eng&clang=war",
                "number": 24,
                "name": "Capitulo 24",
                "summary": [
                    "An mga sinugo han Ginoo in nag-andam han dalan han iya ikaduha nga pagkanhi — Hi Cristo in malingkod ha paghukom — An Israel in ginsugo nga magbayad han ikanapulo nga bahin nga bahin ngan maghatag hin mga halad — An libro han pagpahinumdum in ginhimos — Itanding ha Malakias 3."
                ],
                "verses": [
                    "Ngan ine nahitabo nga iya ginsugo hira nga igsurat adton mga tugon nga iginhatag han Amay ngadto kan Malakias, nga iya igsisiring ha ira. Ngan nahitabo nga kahuman ine igsurat iya ine igin-isplikar ha ira. Ngan amo ine an mga tugon nga iya iginsumat ha ira, nga nasiring: Amo ine an siring han Amay ngadto kan Malakias — Kitaa, igpapadara Ko an akon sinugo, ngan hiya in mag-aandam han dalan ha akon atubangan, ngan an Ginoo nga iyo ginpipinamiling in maabot hin tigda ngada han iya templo, bisan an sinugo han kaoyunan, nga iyo ikinalilipay; kitaa, hiya in makanhi, siring han Ginoo han mga Kasundaluhan.",
                    "Kundi hin-o an masunod han panahon han iya pag-abot, ngan hin-o an matukdaw kun hiya in magpakita? Kay hiya in sugad hin kalayo han hamili, ngan sugad han sabon han parapamunak.",
                    "Ngan hiya in malingkod sugad hin hamili ngan pagpuputlion nga salapi; ngan iya puputlion an mga anak nga lalaki ni Levi, ngan paglilimpiyohan sugad han bulawan ngan salapi, ngan hira in maghahalad ngadto ha Ginoo han halad ha pagkamatadong.",
                    "Ngan adto nga mga halad ni Juda ngan Jerusalem in matahom ngadto ha Ginoo, sugad hadto yana han kadaan, ngan han nakalabay nga mga katuigan.",
                    "Ngan ako in mahirani ha iyo ha paghukom; ngan ako in madagmit nga testigos kontra hadton mga barangan, ngan kontra hadton parapanlibog, ngan hadton paragsumpa hin buwa, ngan hadton magtalumpigos han suhol han magtratrabaho, hadton mga balo ngan mga ilo, ngan hadton iginbabale waray an estranghero, ngan hadton dire nahadlok ha akon, siring han Ginoo ha mga Kasundaluhan.",
                    "Tungod kay ako an Ginoo, nga dire nagbabag-o; sanglit kamo nga anak nga mga ni Jakob in dire mapupuo.",
                    "Bisan tikang hadton mga oras nga an iyo mga Amay in humirayo tikang han akon mga ordinansa, ngan waray pagsunod hadto. Balik ngadi ha akon ngan mabalik liwat ako ngadto ha iyo, siring han Ginoo han mga Kasundaluhan. Kundi kamo in masiring: Hain an amon igbabalik?",
                    "Matitikasan ba han tawo an Diyos? Kundi ako in iyo gintikasan. Kundi masiring kamo: Ha diin ikaw amon gintikasan? Ha ikapulo nga bahin ngan han mga halad.",
                    "Kamo in nahigabaan hin usa nga gaba, kay iyo ako gintikasan, bisan ine nga bug-os nga nasud.",
                    "Dad-on niyo ngatanan adton mga ikapulo nga bahin ngadto ha bodega, agud mamayada karaonon dida ha akon balay; ngan probare ako yana dayon hine, siring han Ginoo han mga Kasundaluhan, kun dire ko abrehan ngada ha iyo an mga bintana han langit, ngan igbuhos ko ngada ha iyo an bendisyon nga diin waray naigo nga sulod ha pagkarawat hito.",
                    "Ngan akon pagsasawayon tungod ha iyo adton mga kumaraon, ngan hiya in dire mangguguba han mga bunga han iyo tuna; ngan bisan an iyo ubasan in dire magkakapurak an mga bunga kun dire pa angay ha kapatagan, siring han Ginoo han mga Kasundaluhan.",
                    "Ngan an ngatanan nga nasud in matawag ha iyo nga bulahan, tungod kay kamo in magigin makalilipay nga tuna, siring han Ginoo han mga Kasundaluhan.",
                    "An iyo mga tugon in nagin madig-on kontra ha akon, siring han Ginoo. Kundi kamo in masiring: Ano an amon ginyakan kontra ha imo?",
                    "Kamo in nagsiring: Waray pulos an pagserbi ha Diyos, ngan ano an kapulsanan han aton pagtuman han iya mga ordinansa kun kita in naglalakat nga mabidoon ha atubangan han Ginoo han mga Kasundaluhan?",
                    "Ngan yana tatawagon naton adton palabi-labihon nga malipayon; Oo, ngan hira nga nagbubuhat hin karat-an in naghingaupay; Oo, ngan hira nga nagaayat han Diyos in natalwas pa.",
                    "Ngan adton mga nahadlok ha Ginoo in sukot nga nagkakarukayakan ha kada usa, ngan an Ginoo in nanmati ngan nakabati; ngan an libro han pagpahinumdum in iginsurat ha atubangan niya para hadton mga nahadlok han Ginoo, ngan nakakahinumdum hadton iya ngaran.",
                    "Ngan hira in magigin akon, siring han Ginoo han mga Kasundaluhan, hadto nga urhi nga adlaw nga akon hihimoon an akon mga alahas; ngan akon hira igsasalin sugad han tigurang nga lalaki nga nagsasalin hadton iya anak nga nagserbi ha iya.",
                    "Ngan kahuman kamo in mabalik ngan mahihibaro hadton magtadong ngan magraot, ngan hadton nagseserbi han Diyos ngan han dire."
                ]
            },
            {
                "url": "https://www.lds.org/scriptures/bofm/3-ne/25?lang=eng&clang=war",
                "number": 25,
                "name": "Capitulo 25",
                "summary": [
                    "Han Ikaduha nga Pagkanhi an mga parayawnon ngan makasasala in masusunog sugad hin dagami — Hi Eliseo in mabalik san-o umabot adton mahinungdanon ngan makalililisang nga adlaw — Igtanding ha Malakias 4."
                ],
                "verses": [
                    "Kundi kitaa, maabot an urhi nga adlaw nga maglalaga sugad hin hudno; ngan an ngatanan nga parayawnon, Oo, ngan an ngatanan nga nagbubuhat hin karaotan, in magigin dagami; ngan an urhi nga adlaw in maabot ngan hira in susunogon, siring han Ginoo han mga Kasundaluhan, ngan waray mahisasalin ha ira bisan gamot o sanga.",
                    "Kundi kamo nga nahadlok han akon ngaran, in pagpapakitaan han Anak han Katadungan nga may dara nga panambal ha iya mga pako; ngan kamo in malakat tipaunhan nga matubo sugad han nati nga baka ha toril.",
                    "Ngan iyo pagtatamakan adton magraot; kay hira in magigin agbon ha ilarum han rapadapa han iyo tiil hadton panahon nga akon buhaton ine, siring han Ginoo han mga Kasundaluhan.",
                    "Hinumdumi niyo adton balaod ni Moises, an akon suruguon, ngan akon iginsugo ngadto ha iya didto ha Horeb para han ngatanan nga Israel, bisan an mga kasugoanan ngan mga paghukom.",
                    "Kitaa, akon igpapadara ngada ha iyo hi Eliseo an propeta san-o umabot adton mahinungdanon ngan makalilisang nga urhi nga adlaw han Ginoo;",
                    "Ngan iya ibabalik adton kaburut-on han mga Amay ngadto ha mga anak, ngan an kaburuton han mga anak ngadto ha mga Amay, kun dire ako in maabot ngan kastiguhon an tuna hin usa nga sumpa."
                ]
            },
            {
                "url": "https://www.lds.org/scriptures/bofm/3-ne/26?lang=eng&clang=war",
                "number": 26,
                "name": "Capitulo 26",
                "summary": [
                    "Iginisplikar ni Jesus an ngatanan nga butang tikang pa ha tinikangan ngada ha katapusan — An mga minasus-an ngan han mga bata in magyayakan hadton mga urusahon nga mga butang nga dire kaangayan igsurat — Hira nga kaapi han Simbahan ni Cristo ni mayada paropareho ngatanan nga butang nga ira gintatag-iya."
                ],
                "verses": [
                    "Ngan yana ine nahitabo nga han igyakan ni Jesus ine nga mga nahuna-huna ngan iya iginisplikar ngadto han kadam-an; ngan iya iginisplikar an ngatanan nga nahuna-huna, ha ira, magin dako man o gutiay.",
                    "Ngan hiya in nagsiring: Ine nga mga baraan nga kasuratan, nga waray dida ha iyo, in iginsugo han Amay nga kaangayan ko ihatag ha iyo; tungod kay ine in iya kinaadman nga ighatag ine hadton mga tiarabot nga mga katulinan.",
                    "Ngan iya iginisplikar adton ngatanan nga butang, bisan pa han tinikangan ngada han takna nga hiya in maabot ha kahimayaan — ngan liwat, bisan an ngatanan nga butang nga kaangayan matuman ha bawbaw han tuna, bisan ngada hadton mga elemento nga natutunaw dara ha sobra nga kapaso, ngan an kalibutan in mapuputos sugad hin linikid nga papel, ngan an kalangitan ngan an tuna in maaanaw;",
                    "Ngan bisan an mahinungdanon ngan katapusan nga urhi nga adlaw, diin an ngatanan nga katawhan, ngan ngatanan nga katulinan, ngan ngatanan nga nasud ngan mga pinulungan in matukdaw ha atubangan han Diyos, agud paghukman subay han ira mga binuhatan, kun maupay ba o maraot —",
                    "Kun hira in magin maupay, ngadto ha pagkabanhaw ha waray katapusan nga kinabuhi; ngan kun hira in magraot, ngadto ha pagkabanhaw ha karat-an; ha magtupad, an usa ha usa nga butang ngan an iba ha iba nga butang, subay ha kaluoy, ngan hustisya, nga kabaraan nga aada kan Cristo, nga amo hiya san-o pa magtikang an kalibutan.",
                    "Ngan yana dire ngani mahisusurat hine nga libro bisan an ikausa ka gatos nga kaparte hadton mga nahuna-huna nga igintutdo ni Jesus ngadto han mga tawo;",
                    "Kundi kitaa an mga lamina ni Nephi in aadto an damo nga parte han mga nahuna-huna nga igintutdo niya ngadto han mga tawo.",
                    "Ngan ine nga mga nahunahuna in akon iginsurat, nga guru-gutiay hadton mga nahunahuna nga iya igintutdo han mga tawo; ngan akon iginsurat adto ha panuyo nga ine in madara liwat ngadto han mga tawo, tikang ha mga Gentil, subay han mga saad nga iginyakan ni Jesus.",
                    "Ngan kun ira na ine makarawat, nga kaangayan nga hira anay, in magkaada agud probaran an ira pagtuo, ngan kun masugad nga hira in tumuod hine nga mga nahuna-huna adton darodako pa nga mga nahunahuna in ighahatag ngadto ha ira.",
                    "Ngan kun masugad nga hira in dire tumuod hine nga mga nahuna-huna, adton darodako nga mga nahuna-huna in igtatago tikang ha ira, ngadto ha karat-an.",
                    "Kitaa, akon na unta igsusurat adto, an ngatanan nga iginokit dida ha lamina ni Nephi, kundi an Ginoo in nagdire ha akon, nagsiring: Akon proprobaran adton pagtuo han akon mga tawo.",
                    "Sanglit ako, hi Mormon, in nagsurat la hadton mga nahuna-huna nga iginsugo ha akon han Ginoo. Ngan yana ako, hi Mormon, in nagtatapos han akon mga pulong, ngan nagpadayon pagsurat hadton mga nahuna-huna nga iginsugo ha akon.",
                    "Sanglit, karuyag ko nga iyo pamatian nga tinuod gud nga gintutdoan han Ginoo an mga tawo, ha sakob hin tulo kaadlaw; ngan kahuman hadto iginpakita niya an iya kalugaringon hin masukot ngadto ha ira, ngan masukot nga hiya in nagpipinitpinit han tinapay, ngan ginbibendisyonan ito, nga iginhahatag ngadto ha ira.",
                    "Ngan ine nahitabo nga hiya in nagtutdo ngan nagserbi ngadto han mga anak han mga kadam-an nga nahidabihan, ngan iya ginbuhian an ira mga dila, ngan hira in nakagyakan ngadto han ira mga amay hin mahinungdanon ngan urusahon nga mga nahuna-huna, bisan darodako pa hadton iginpadayag ngadto han mga tawo; ngan iya ginbuhian an ira mga dila nga hira in nakakapagyakan.",
                    "Ngan ine nahitabo nga kahuman niya sumaka ngadto ha langit — ha ikaduha nga higayon nga nagpakita hiya ha ira, hiya in nagsingadto ha Amay kahuman magbulong hadton ngatanan nga mga magsakit, adton mga piay, ngan abrehan an mga mata han mga buta ngan kuhaon adton sarop han talinga han mga bungol, ngan buhaton adton ngatanan nga pagpaupay ha ira, buhion an patay nga tigurang nga lalaki tikang ha kamatayon, nga nagpakita han iya gahum ha ira, ngan sumaka ngadto ha Amay —",
                    "Kitaa, ine nahitabo nga kinabuwasan an kadam-an in nagkatitirok hin urusa, ngan ira nakita ngan nahibatian an mga bata; sugad man, bisan adton mga minasus-an in ginbuka an ira mga baba ngan nagyakan hin mga nahuna-huna nga mga urusahon; ngan an mga nahuna-huna nga ira ginluwas in igindire niya han mga tigurang nga lalaki nga igsurat adto.",
                    "Ngan ine nahitabo nga adton mga disipolo nga ginpili ni Jesus in nagtikang hadto nga takna hin pagbunyag ngan magtutdo hadton damo nga nadaop ha ira; ngan kadam-an hadton mga nabunyagan ha ngaran ni Jesus in napuno hin Espiritu Santo.",
                    "Ngan damo ha ira in nakakita ngan nakabati hin dire igyayakan nga mga kiritaon, ngan dire liwat subay ha balaod nga igsurat.",
                    "Ngan hira in nagtutdo, ngan nagserbi ha tagsa-tagsa; ngan mayada nira ngatanan nga butang nga gintatag-iya, kada tawo in nahatag subay ha igo ngadto han usa.",
                    "Ngan yana ine nahitabo nga ira ginbuhat adton ngatanan nga hitabo nga iginsugo ni Jesus ha ira.",
                    "Ngan adton mga nabunyagan ha ngaran ni Jesus in gintawag nga simbahan ni Cristo."
                ]
            },
            {
                "url": "https://www.lds.org/scriptures/bofm/3-ne/27?lang=eng&clang=war",
                "number": 27,
                "name": "Capitulo 27",
                "summary": [
                    "Ignisugo ni Jesus ha ira nga tawagon an Simbahan ha iya ngaran — An iya misyon ngan han pagbayad han sala amo an kabug-osan han iya ebanghelyo — An mga tawo in ginsugo nga magbasul ngan magpabunyag agud hira in pakabaraanon han Espiritu Santo — Hira in magigin sugad kan Jesus."
                ],
                "verses": [
                    "Ngan ine nahitabo nga samtang an mga disipolo ni Jesus in naglalakaton nga iginpapasamwak adton mga nahuna-huna nga ira nahibatian ngan nakita, ngan nagbubunyag ha ngaran ni Jesus, ine nahitabo nga adton mga disipolo in nagka-urosa pagkatitirok ngan nagkausa hin makusog nga pag-ampo ngan pagpuasa.",
                    "Ngan hi Jesus in otro nga nagpakita ha ira, kay nag-aampo hira ngadto ha Amay ha iya ngaran; ngan hi Jesus in umabot ngan tumukdaw ha ira butnga, ngan nagsiring: Ano an iyo karuyag nga ihahatag ko ha iyo?",
                    "Ngan hira in nagsiring ha iya: Ginoo, karuyag namon nga hibaroan kun ano an igngangaran hine nga simbahan; tungod kay mayada mga paglantugi dida han katawhan hiunong hine nga butang.",
                    "Ngan an Ginoo in nagsiring ha ira: Kamatuoran, kamatuoran, nga nasiring ako ha iyo, kay ano nga an mga tawo in nagngongorotob ngan naglalantugi hiunong hine nga nahuna-huna?",
                    "Waray ba nira mabasa ha baraan nga mga kasuratan, nga nasiring nga kinahanglan dad-on niyo an ngaran ni Cristo, nga amo an akon ngaran? Kay amo ine nga ngaran kamo in tatawagon ha mga urhi nga adlaw;",
                    "Ngan hin-o man nga magdadara han akon ngaran, ngan mag-antos tubtub ha katapusan, hiya in pareho nga matatalwas ha urhi nga adlaw.",
                    "Sanglit, ano man nga iyo bubuhaton, buhata ine pinaagi han akon ngaran; sanglit iyo tatawagon an simbahan ha akon ngaran; ngan kamo in matawag han Amay pinaagi han akon ngaran agud iya bendisyonan an simbahan para ha akon kaupayan.",
                    "Ngan paonan-o ine in magigin akon simbahan labot la kun ine in tawagon ha akon ngaran? Tungod kay kun an simbahan in tawagon ha ngaran ni Moises’ adto amo an simbahan ni Moises’; o kun ito in tawagon ha ngaran hin usa nga tigurang nga lalaki adto liwat amo an simbahan hadto nga tigurang nga lalaki; kundi kun adto in tawagon ha akon ngaran adto liwat an akon simbahan, kun adto in igintindog dida han akon ebanghelyo.",
                    "Kamatuoran nasiring ako ha iyo, nga kamo in igintindog dida han akon ebanghelyo; sanglit iyo tatawagon, an bisan ano nga mga butang nga iyo bubuhaton ha akon ngaran; sanglit kun kamo in tumawag ha Amay, para ha simbahan, kun pinaagi ha akon ngaran an Amay in manmamati ha iyo;",
                    "Ngan kun ine in mahinabo nga an simbahan in igintindog dida han akon ebanghelyo, hadto la ngahaw in igpapakita han Amay an iya mga kalugaringon nga mga buruhaton dida hito.",
                    "Kun ito in igintindog nga dire subay han akon ebanghelyo, kundi subay han mga buruhaton han tawo, o subay han gawi han yawa, kamatuoran nasiring ako ha iyo hira in malilipay dida han ira mga binuhatan ha halipot nga panahon, ngan ha dinaginot an katapusan in maabot, ngan hira in pupudlon ngan iglalabog ngadto ha kalayo, nga diin dire na makakabalik.",
                    "Tungod kay an ira mga binuhatan in magsusunod ha ira, kay ine tungod han ira mga binuhatan nga hira in pagpupudlon; sanglit hinumdumi hadton mga nahuna-huna nga akon iginsumat ha iyo.",
                    "Kitaa iginhahatag ko ha iyo an akon ebanghelyo, nga amo ine adton ebanghelyo nga akon iginhatag ha iyo — ngan ako in kumanhi ha kalibutan agud sundon adton kaburut-on han Amay, tungod kay ako in ginsugo han Amay.",
                    "Ngan ako in iginpadara han Amay agud ig-alsa ako ha krus; ngan kahuman nga ako igin-alsa ngada ha krus, ngan akon madara an ngatanan nga mga tawo ngadi ha akon, nga sugad han pag-alsaha ha akon han mga tawo sugad man adton mga tawo nga kinahanglan liwat ig-alsa han Amay, agud tumukdaw ha atubangan ko, agud paghukman hadton ira mga binuhatan, kun adto in maupay o kun adto in maraot —",
                    "Ngan tungod hine nga hinungdan ako in gin-alsa; sanglit, subay han gahum han Amay akon madadara adton ngatanan nga tawo ngadi ha akon, agud hira paghukman subay han ira mga binuhatan.",
                    "Ngan ine nahitabo, nga hino man nga magbabasul ngan mabunyagan ha akon ngaran in mapupuno; ngan kun hiya in mag-antos ngada ha katapusan, kitaa, hiya in pawawarayan ko sala ha atubangan han Amay hadto nga panahon kun diin ako in matukdaw agud paghukman an kalibutan.",
                    "Ngan hiya nga waray pag-antos ngada ha katapusan, hiya adton pagpupudlon ngan iglalabog ngadto ha kalayo, kun diin hira in dire na makakabalik pa, tungod han hustisya han Amay.",
                    "Ngan amo ine adton mga mensahe nga iya iginhatag ngadto ha anak han katawhan. Ngan tungod hine hiya in nagtutuman han mga panagna nga iya iginhatag, ngan dire hiya nagbubuwa, kundi nagtutuman ngatanan han iya mga saad.",
                    "Ngan waray mahugaw nga butang nga makakasulod ngadto han iya ginhadian; sanglit waray makakasulod ngadto ha iya pahuwayan labot adton naghugas han ira panapton pinaagi han akon dugo, tungod han ira pagtuo, ngan pagbasul hadton ngatanan nga ira sala, ngan pagigin matinomanon ngada ha katapusan.",
                    "Yana amo ine an kasugoanan: Magbasul, kamo ngatanan nga aada han katubtuban han kalibutan, ngan daop ha akon ngan magpabunyag ha akon ngaran, agud kamo in magin baraan ha pagkarawat han Espiritu Santo, nga kamo in tumukdaw nga waray dukit ha akon atubangan ha urhi nga adlaw.",
                    "Kamatuoran, kamatuoran, nasiring Ako ha iyo, amo ine an akon ebanghelyo; ngan kamo in maaram hadton mga buruhaton nga ginbubuhat dida han akon simbahan; kay adton buruhaton nga nakita niyo nga akon ginbuhat in iyo buhaton liwat; tungod kay nakita niyo nga akon ginbuhat in iyo liwat bubuhaton;",
                    "Sanglit, kun iyo bubuhaton ine nga mga buruhaton bulahan kamo, tungod kay kamo in pag-aalsahon ha urhi nga adlaw.",
                    "Igsurat adton mga nahuna-huna nga iyo hinkit-an ngan nahibatian, labot adton igindidire.",
                    "Igsurat adton mga buruhaton hine nga mga tawo, nga amo an mahinanabo, bisan sugad hadton iginsurat na, ngan sugad hadton mga nahinabo na.",
                    "Kay kitaa, subay han mga libro nga iginsurat na, nga igsusurat pa, ine nga mga tawo in paghuhukman, kay tungod hine adton ira mga binuhatan in hibabaroan ngada ha mga tawo.",
                    "Ngan kitaa, an ngatanan nga hitabo in iginsurat han Amay; sanglit subay hadton mga libro nga iginsurat paghuhukman an kalibutan.",
                    "Ngan hibaroi niyo nga kamo in magigin hukom hine nga mga tawo, subay han mga paghukom nga akon ighahatag ha iyo, nga amo in makatadungan. Sanglit, ano nga klase hin mga tawo kamo in magigin sugad? Kamatuoran nasiring ako ha iyo, bisan sugad ha Akon.",
                    "Ngan yana makadto ako ha Amay. Ngan kamatuoran nga nasiring ako ha iyo, ano man nga mga nahuna-huna nga aaroon niyo ha Amay pinaagi ha akon ngaran in ighahatag ko ha iyo.",
                    "Sanglit, pangaro, ngan kamo makakakarawat; pagtuktok, kay kamo in aabrehan; kay hiya nga naaro, in makakakarawat; kay hiya nga nagtutuktok, in aabrehan.",
                    "Ngan yana, kitaa, an akon kalipay in dako, bisan ngada ha kapuno, tungod ha iyo, ngan liwat hine nga katulinan; oo, ngan bisan adton Amay in nalilipay, ngan upod adton mga anghel nga baraan, tungod ha iyo ngan hine nga katulinan; tungod kay waray ha ira mawawara.",
                    "Kitaa, karuyag ko nga iyo mahibaroan; tungod kay adton nahidadabihan ko amo adton hira nga yana mga buhi hine nga katulinan; ngan waray ha ira mawawara; ngan tungod ha ira ako in puno hin kalipay.",
                    "Kundi kitaa, nabibido ako tungod han ikaupat nga katulinan tikang hine nga katulinan, kay hira in gintugwayan ngadto ha pagkabariga sugad han anak han karat-an; kay ira ako iginbaligya tungod han salapi ngan bulawan, ngan adto nga ginbubukbuk ngan adto nga ginbubungkag han mga tikasan agud mangawat. Ngan hadto nga panahon ako in mabisita ha ira, ngada ha pagbalik ha ira mga binuhatan ngadto han ira kalugaringon nga mga ulo.",
                    "Ngan ine nahitabo nga kahuman ni Jesus magyakan hine nga mga pulong hiya in nagsiring ngadto han iya mga disipolo: Sumakob kamo han suok nga purtahan; tungod kay suok an purtahan, ngan haligot an dalan ngadto ha kinabuhi, ngan gutiay adton makakasulod ngadto; kundi haluag an purtahan, ngan haluag an dalan tipakadto ha kamatayon, ngan damo an magtitipakadto, ngada han pag-abot han gab-i, diin waray na tawo nga makakagtrabaho."
                ]
            },
            {
                "url": "https://www.lds.org/scriptures/bofm/3-ne/28?lang=eng&clang=war",
                "number": 28,
                "name": "Capitulo 28",
                "summary": [
                    "Siyam han 12 in naghingyap ngan ginsaaran nga manuod han ginhadian ni Cristo kun hira in mamatay — Adton Tulo nga mga Nephite in naghingyap ngan gintagan hin gahum kontra han kamatayon para hira in magpabilin ha tuna ngada han pagbalik utro ni Jesus — Hira in nagbag-o adton ira mga hulagway ngan nakita adton mga butang nga dire angay igyakan, ngan yana nagseserbi ngadto ha mga tawo."
                ],
                "verses": [
                    "Ngan ine nahitabo nga han igyakan ni Jesus ine nga mga tugon, hiya in nanmulong ngadto han iya nga mga disipolo, kada usa, ngan nagsiring ngadto ha ira: Ano an iyo gin-uungara ha akon, kahuman nga ako in pumakadto ha Amay?",
                    "Ngan hira ngatanan in nagyakan, labot la han tulo, nagsiring: Karuyag namon nga kahuman namon mabuhi tubtub ha edad han katawhan, an amon pagserbi nga diin kami in tinawag, in matatapos, agud kami in madali nga makakadto han imo ginhadian.",
                    "Ngan hiya in nagsiring ha ira: Bulahan kamo tungod kay ginhingyap niyo ine nga nahuna-huna ha akon; sanglit, katapos niyo umabot ngada ha 72 katuig nga pangidaron kamo in mapakadi ha akon ginhadian; ngan ha akon iyo hiaagian an pagpahuway.",
                    "Ngan kahuman niya magyakan ngadto ha ira, lumingi hiya ngadto ha tulo, ngan nagsiring ngadto ha ira: Ano an karuyag niyo nga akon bubuhaton ngadto ha iyo, kun ako in pumakadto na ha akon Amay?",
                    "Ngan hira in nabido ha ira mga kaburut-on, tungod kay dire nira naisisiring ngadto ha iya an nahuna-huna nga ira gin-uungara.",
                    "Ngan hiya in nagsiring ngadto ha ira: Kitaa, maaram ako hadton iyo ginhihinuna-huna, ngan iyo ginhingyap adton nahuna-huna nga diin hi Juan, an akon hinigugma, ngan akon kaupod han akon pagministro, san-o ako ig-alsa han mga Judiyo, in gin-ungara ha akon.",
                    "Sanglit, kamo in labis ka bulahan, tungod kay kamo in bisan san-o pa man in dire makakatilaw hin kamatayon; kundi, kamo in mabubuhi agud makita an ngatanan nga buruhaton han Amay ngadto han anak han katawhan, bisan ngada han katuman han ngatanan nga nahuna-huna subay ha kaburut-on han Amay, kun diin ako in maabot han akon himaya upod han mga gahum ha langit.",
                    "Ngan dire niyo bisan san-o pa man aabaton an kaul-ol han kamatayon; kundi ha akon pagabot ha akon kahimayaan kamo in magbabag-o ha usa la nga pagpirok han mata tikang ha pagigin may kamatayon ngadto ha pagigin waray kamatayon; ngan kahuman kamo in pagbebendisyonan ha ginhadian han akon Amay.",
                    "Ngan liwat, dire kamo maabat hin kaul-ol samtang nga aada kamo ha unod, bisan kabido labot la tungod han mga sala han kalibutan; ngan ine ngatanan in akon bubuhaton tungod han nahuna-huna nga iyo gin-ungara ha akon, mahitungod kay karuyag niyo nga bangin makapagdara hin mga kalag hin tawo ngadi ha akon, samtang nga an kalibutan in aada pa.",
                    "Ngan hine nga hinungdan kamo in magkakaada hin bug-os nga kalipay; ngan kamo in malingkod ha ginhadian han akon Amay; oo, ngan puno kamo hin kalipay, bisan sugad han Amay nga naghatag ha akon hin bug-os nga kalipay; ngan kamo in magigin sugad ha akon, ngan ako in sugad han Amay; ngan an Amay ngan hi ako in uusa la;",
                    "Ngan an Espiritu Santo in nagpapamatuod han Amay ngan ha Akon; ngan iginhatag han Amay an Espiritu Santo ngadto han anak han katawhan, tungod ha akon.",
                    "Ngan ine nahitabo nga kahuman igluwas ni Jesus ine nga mga tugon, pagkapot niya adton iya mga tudlo ha kada usa ha ira labot hadton tulo nga mahibibilin, ngan hiya in lumakat.",
                    "Ngan kitaa, naabre adton kalangitan, ngan hira in nagtipalangit, nga nakita ngan nakabati hadton mga kiritaon nga dire angay pagyaknon.",
                    "Ngan adto in igindire ha ira nga ira pagyaknon; ngan waray liwat tagi hin gahum agud ira pagyaknon an mga kiritaon nga ira nakita ngan nahibatian;",
                    "Ngan kun hira man in aada ha lawas o waray ha lawas, dire nira maisisiring ine; tungod kay ine in para la ha ira nga nagbag-o an hulagway, nga hira in nagbag-o tikang han lawas nga may unod ngadto hin kahimtang nga waray kamatayon, salit ira nahikikit-an an mga butang han Diyos.",
                    "Ngan ine nahitabo nga hira in nagpadayon hin pagministro ha bawbaw han tuna; kundi waray hira pagministro hadton mga bisyon nga ira hinkit-an ngan nahibatian, tungod han kasugoan nga iginhatag ha ira han langit.",
                    "Ngan yana, kun hira man in mortal o imortal, tikang han adlaw han ira pagbag-o han hulagway, dire ako maaram;",
                    "Kundi ine la an nahibaroan ko, subay hadton sinurat nga iginhatag na — ngan hira in naglalakaton ha bawbaw han tuna, ngan nagministro ngadto han ngatanan nga mga tawo, gin-urosa ngadto ha simbahan nga natuo han ira pagpasamwak; pagbunyag ha ira, ngan adton kadam-an nga nabunyagan in kumarawat han Espiritu Santo.",
                    "Ngan hira in iginlabog ngadto ha prisohan hadton dire mga kaapi han simbahan. Ngan an prisohan in waray makagpugong ha ira, kay adto in natunga.",
                    "Ngan hira in iginlabog ngadto ha tuna; kundi ira ginsirotan an tuna han mando han Diyos, ngan tungod han iya gahum hira in nahigawas tikang han kahiladman han tuna; ngan sanglit waray hira pakahimo hin pag-okab hin buho nga igo nga bubutangan ha ira.",
                    "Ngan nakatulo nga hira iginlabog ngadto ha hudno ngan waray hira u-ul-uli.",
                    "Ngan nakaduha nga iginlabog hira ngadto ha lungib han maisog nga mga hayop; ngan kitaa hira in nakipagmulay han mga hayop sugad han bata ngan han nati nga karnero, ngan waray u-ul-uli.",
                    "Ngan ine nahitabo nga hira in nagsingadto ha butnga han ngatanan nga mga tawo han Nephite, ngan iginpasamwak adton ebanghelyo ni Cristo ngadto han ngatanan nga mga tawo dida ha bawbaw han tuna; ngan hira nakonbertir ngadto ha Ginoo, ngan nakig-usa ngadto han simbahan ni Cristo, ngan nasugad nga an mga tawo hadton nga katulinan in nabendisyonan, subay han mga saad ni Jesus.",
                    "Ngan yana ako, Mormon, gintatapos ko an akon pamulong mahitungod hine nga mga nahuna-huna yana nga takna.",
                    "Kitaa, akon na unta igsusurat adton mga ngaran han dire makakatilaw han kamatayon, kundi igindire ha akon han Ginoo; tungod hine waray ko na adto igsurat, kay adto in igintago na ha kalibutan.",
                    "Kundi kitaa, nakita ko hira, ngan nagsipagserbi ngadto ha akon.",
                    "Ngan kitaa hira in makadto ha mga Gentil, ngan an mga Gentil in dire makilala ha ira.",
                    "Hira liwat in aadto ha mga Judiyo, kundi an mga Judiyo in dire makilala ha ira.",
                    "Ngan ine nahitabo, nga an Ginoo ha iya kinaadman in kaangayan nga hira in magministro ngadto han nagsasarang nga mga tribu ha Israel, ngan ngadto han ngatanan nga mga nasud, mga katulinan, mga pinulungan ngan katawhan, ngan magdadara tikang ha ira ngadto kan Jesus hin damo nga mga kalag, ngan adton ira hingyap in matuman, ngan liwat tungod han gahum han pagkumbensir han Diyos nga aada ha ira.",
                    "Ngan hira in sugad han mga anghel han Diyos, nga kun hira in nag-aampo ngadto han Amay ha ngaran ni Jesus in mahihimo nira ipakita an ira mga kalugaringon ha hin-o man nga tawo nga kaangayan nira pakitaan.",
                    "Sanglit, dako ngan urusahon nga mga buruhaton in ira paghihimoon, san-o an mahinungdanon ngan tiarabot nga urhi nga adlaw diin an ngatanan nga katawhan in sigurado nga matukdaw ha atubangan han hukmanan nga lingkuran ni Cristo;",
                    "Oo ngan bisan ha butnga han mga Gentil in dako ngan urusahon nga buruhaton in paghihimoon nira, san-o an urhi nga adlaw han paghukom.",
                    "Ngan kun mayada kamo han ngatanan nga mga baraan nga kasuratan nga naghahatag han pangasoy han ngatanan nga mga urusahon nga mga buruhaton ni Cristo, kamo in kinahanglan, subay han mga tugon ni Cristo, in mahibabaro nga ine nga mga hitabo in piho nga maabot.",
                    "Ngan kairo niya nga dire mamati han mga tugon ni Jesus, ngan adto liwat nga iya mga pinili ngan ginpadara ngadto ha butnga nira; ngan kun hin-o man an dire makarawat han mga tugon ni Jesus ngan han mga tugon hadton iya iginpadara in dire nakarawat ha iya; ngan sanglit dire niya hira kakarawaton ha urhi nga adlaw;",
                    "Ngan maupay pa unta kun waray hira ig-anak. Kay kasiring ba niyo nga makakaiwas kamo han hustisya han pagtalapas ha Diyos, nga gintamak-tamakan ha ilarum han rapadapa han mga tawo, agud umabot la an katalwasan?",
                    "Ngan yana kitaa, magyayakan ako mahitungod hadton mga ginpili han Ginoo, ngan liwat, bisan adton tulo nga nadara ngadto ha kalangitan, ngan dire ako maaram kun nahugasan hira tikang han pagigin mortal ngadto ha pagigin imortal —",
                    "Kundi kitaa, tikang han akon pagsurat, nagpakiana ako han Ginoo, ngan hiya in nagpasabot ha akon nga kaangayan nga may mabag-o dida han ira mga lawas, o kun dire ginkikinahanglan nga ira matilawan an kamatayon;",
                    "Sanglit, para nira dire matilawan an kamatayon an ira mga lawas in kaangayan nga may pagbag-o, nga dire hira mag-antos han ul-ul ngan kabidoon labot la tungod hadton mga sala han kalibutan.",
                    "Ngan yana ine nga pagbag-o in dire pareho hadton mahinanabo ha urhi nga adlaw; kundi mayada pagbag-o nga nahinabo han ira mga lawas, nga diin hi Satanas in mawawaray gahum kontra ha ira, ngan dire hiya makakapagsulay ha ira; ngan hira in nahimo nga baraan ha unod, ngan hira in mga baraan, ngan an mga gahum han kalibutan in dire makakagkapot ha ira.",
                    "Ngan ha hine nga kahimtang hira in nagpabilin ngada han urhi nga adlaw nga paghukom ni Cristo; ngan hadto nga urhi nga adlaw hira in makakakarawat hin darodako pa nga pagbag-o, ngan kakarawaton ngadto han ginhadian han Amay nga dire na magawas, kundi mag-uukoy kaupod an Diyos nga waray katapusan didto ha kalangitan."
                ]
            },
            {
                "url": "https://www.lds.org/scriptures/bofm/3-ne/29?lang=eng&clang=war",
                "number": 29,
                "name": "Capitulo 29",
                "summary": [
                    "An pag-abot han Libro ni Mormon amo an tigaman nga an Ginoo in nagtikang ni hin pagtirok han Israel ngan tumanon adton iya mga kauyonan — Adton dire nakarawat han iya mga padayag ha urhi nga mga adlaw ngan hadton iya mga hatag in susumpaon."
                ],
                "verses": [
                    "Ngan yana kitaa, nasiring ako ha iyo nga kun an Ginoo kumita nga angay na, dida ha iya kinaadman, nga ine nga mga panaad in maabot ngadto ha mga Gentil subay han iya pulong, ngan mahibabaroan niyo nga an kauyonan nga ginhimo han Amay ngadto han mga anak ni Israel, mahitungod han pagpahiuli ngadto han katunaan nga ira panorundon, in yana nagtitikang hin pagkatuman.",
                    "Ngan iyo hibabaroan nga an mga saad han Ginoo, nga iginluwas han iya mga baraan nga mga propeta, in ngatanan matutuman; ngan dire kamo makakasiring nga an Ginoo in naglalangan han iya pag-abot ngadto han mga anak han Israel.",
                    "Ngan dire niyo kinahanglan paghuna-hunaon ha iyo mga kaburut-on nga adto nga mga saad nga iginyakan in kawang la, kay kitaa, hinunumduman han Ginoo adton iya mga kauyonan nga iya ginhimo ngadto han sulod balay ni Israel.",
                    "Ngan kun makita niyo nga ine nga mga pulong in umabot ha iyo, sugad dire kaangayan nga kamo in dire kumarawat hadton haruhalaba nga mga buruhaton han Ginoo, kay an iya espada han hustisya in aada han iya too nga kamot; ngan kitaa, hadto nga tiarabot nga adlaw, kun kamo in dire kumarawat han iya mga buruhaton iya hihimoon nga ikaw in mahiabotan hito.",
                    "Kairo hadton nagdudumire han mga buruhaton han Ginoo; oo, ngan kairo niya nga igindidiwara hi Cristo ngan han iya mga buruhaton!",
                    "Oo, ngan kairo hadton iginbabali-waray adton mga pahayag han Ginoo, ngan nasiring nga an Ginoo in dire na naghihimo hin mga pahayag, o panagna, o adton mga regalo, o mga pinulungan, o mga pagtambal, o an gahum han Espiritu Santo!",
                    "Oo, ngan kairo hiya nga nasiring hadto nga tiarabot nga adlaw, agud makakuha hin pulos, nga waray na milagro nga ginhimo ni Jesucristo; kay hiya nga magbubuhat hine in magigin sugad han anak han karat-an, nga diin hiya in waray na kaluoy, subay han tugon ni Cristo!",
                    "Oo, ngan dire na kinahanglan mag-iha nga kamo in magsinggit pa, ngan magdumire, ngan pagmolayan adton mga Judiyo, ngan bisan ano man nga nahisalin hadton sulod balay ni Israel; kay kitaa, an Ginoo in nahinunumdum han iya mga kauyonan ngadto ha ira, nga iya bubuhaton ngadto ha ira an subay han iya iginsaad.",
                    "Sanglit dire niyo maisisiring nga iyo mahimo lisoon adton too nga kamot han Ginoo ngadto ha wala, nga dire niya buhaton adton paghukom ha pagtuman han mga kauyonan nga iya ginhimo ngadto ha sulod balay ni Israel."
                ]
            },
            {
                "url": "https://www.lds.org/scriptures/bofm/3-ne/30?lang=eng&clang=war",
                "number": 30,
                "name": "Capitulo 30",
                "summary": [
                    "An mga Gentil ha urhi nga mga adlaw in ginsugo nga magbasul, dumaop kan Cristo, agud mahiupod han sulod balay ni Israel."
                ],
                "verses": [
                    "Panmati, O kamo nga mga Gentil, ngan pamatii adton mga tugon ni Jesucristo, an Anak han buhi nga Diyos, nga iya iginsugo ha akon nga Ako in kinahanglan magyakan hiunong ha iyo, tungod, kay kitaa ako in iya ginsugo nga ako in kaangayan magsurat, nga nagsisiring:",
                    "Baya-i, kamo ngatanan nga mga Gentil, tikang han iyo magraot nga mga pamatasan; ngan magbasul hadton iyo magraot nga mga binuhatan, an iyo mga pagbinuwa ngan mga panlimbong, ngan an iyo mga panlilibog, ngan an iyo mga tinago nga mangil-ad nga mga buruhaton, ngan an iyo pag-ampo han mga diyos-diyosan, ngan an iyo mga pagpatay, ngan an iyo mga dire tinuod nga pagsaserdote, ngan an iyo mga pagkaipa, ngan an iyo mga pag-away-away, ngan tikang han iyo ngatanan nga magraot ngan mangil-ad nga mga binuhatan, ngan dumaop ha akon, ngan magpabunyag ha akon ngaran, kay kamo in makarawat han kapasayloan han iyo mga sala, ngan mapuno han Espiritu Santo, agud kamo in mahiupod han akon mga tawo nga kaapi han sulod balay ni Israel."
                ]
            }
        ],
        "summary": [
            "Hi Helaman nga anak ni Helaman, nga anak ni Alma, ngan anak ni Alma, nga tulin ni Nephi nga anak ni Lehi, nga iniwas ha Jerusalem ha una nga tuig han pagdumara ni Sedekia, an hadi han Juda."
        ],
        "text": null
    },
    {
        "url": "https://www.lds.org/scriptures/bofm/4-ne/1?lang=war",
        "id": "4-ne",
        "full_localized_name": "4 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/4-ne/1?lang=war",
                "number": 1,
                "name": "Capitulo 1",
                "summary": [
                    "An mga Nephite ngan mga Lamanite in nakombertir ngadto han Ginoo — Hira in mayada parupareho nga mga butang han kadam-an, nagbubuhat hin mga milagro, ngan nagin mainoswagon ha katunaan — Pagkahuman han 200 katuig, in pagkabulag-bulag, mga karaotan, dire tinuod nga mga simbahan, ngan pagtimaraot in lumutaw — Paglabay hin 300 katuig, an mga Nephite ngan mga Lamanite in nagmaraot — Ginhihimos ni Ammaron an mga sagrado nga sinurat."
                ],
                "verses": [
                    "Ngan ine nahitabo nga an ika 34 katuig in naglabay, ngan sugad man adton ika 35, ngan kamatuoran an mga disipolo ni Jesus in nagtukod han simbahan ni Cristo ha ngatanan nga katunaan ha palibot. Ngan kun ano kadamo an umapi ha ira, nga ungod nga nagbasul hadton ira mga sala, in ginbunyagan ha ngaran ni Jesus; ngan hira liwat in kumarawat han Espiritu Santo.",
                    "Ngan ine nahitabo nga ha ika 36 katuig, an mga tawo ngatanan in bumalik ha Ginoo, ha ngatanan nga katunaan, an mga Nephite ngan mga Lamanite, ngan waray paglalantugi ngan pagtipa-tipa ha butnga nira, ngan kada tawo in maupay an pagkasarosarabot ha kada tagsa.",
                    "Ngan hira in nagkamayada han ngatanan nga butang paropareho nga aada ha ira; sanglit waray riko ngan kablas, uripon o libre, kundi hira ngatanan in nagin libre, ngan kasaro hadton langitnon nga hatag.",
                    "Ngan ine nahitabo nga lumabay adton ika 37 katuig, ngan nagpadayon adton kamurayaw han katunaan.",
                    "Ngan mayada dako ngan urusahon nga mga buruhaton nga ginhimo han mga disipolo ni Jesus, salit hira in nagpaupay hadton may mga sakit, ngan nagpabuhat hadton mga patay, ngan ginhimo adton mga piay nga makalakat, ngan an mga buta in makakita, ngan an mga bungol in makabati; ngan an ngatanan nga klase hin mga milagro in ira ginbuhat ha anak han katawhan; ngan waray hira ginhimo nga milagro labot la pinaagi han ngaran ni Jesus.",
                    "Ngan ha sugad nga lumabay an 38 katuig, ngan sugad adton ika 39, ngan ika 41, ngan ika 42, oo, ngan bisan an ika 49 katuig in lumabay, ngan sugad man an ika 51, nga an ika 52; oo, ngan bisan ngada han ika 59 katuig in lumabay.",
                    "Ngan hira in ginpamainoswagon gud han Ginoo ha katunaan; oo, ngan salit nagtukod na liwat hira hin mga siyudad didto kun diin an mga siyudad in nasunog.",
                    "Oo, ngan bisan an dako nga siyudad han Zarahemla in ira ginhimo nga matukod ngahaw.",
                    "Kundi damo nga mga siyudad an nalunod, ngan an tubig an sumaliwan hadto nga mga lugar; sanglit ine nga mga siyudad in waray mahibalik.",
                    "Ngan yana, kitaa, ine nahitabo nga an mga tawo han Nephi in nagin makusog, nga duro hin kadagmit an pagdamo, ngan nagin duro hin kamaanyag ngan makalilipay nga mga tawo.",
                    "Ngan hira in nag-asawa, ngan iginhatag ha pag-aasawa, nga ginbendisyonan sugad han kadam-an nga mga saad nga ginhimo han Ginoo ngadto ha ira.",
                    "Ngan waray na hira lumakat pa ha pagsunod han mga pagtuman ngan mga ordinansa han balaod ni Moises; kundi hira in naglakat subay han mga kasugoanan nga ira kinarawat tikang han ira Ginoo ngan ira Diyos, nagpadayon hin pagpuasa ngan pag-ampo, ngan masukot nga pagka-urosa hin katitirok agud mag-ampo ngan manmati han mensahe han Ginoo.",
                    "Ngan ine nahitabo nga waray magkaada hin paglantugi han ngatanan nga mga tawo, ha bug-os nga katunaan; kundi mayada makusog nga mga milagro nga ginhimo hadton mga disipolo ni Jesus.",
                    "Ngan ine nahitabo nga an ika 71 katuig in lumabay, ngan adton ika 72 katuig, oo, ha halipot nga pulong, ngada han ika 79 katuig in lumabay; oo, bisan adton ika 100 katuig in lumabay na, ngan adton mga disipolo ni Jesus, nga iya ginpili, in pumakadto ha paraiso han Diyos, labot hadton tutulo nga magpapabilin; ngan mayada liwat iba nga mga disipolo nga naordinahan saliwan ha ira; ngan damo liwat hadto nga katulinan in nagkamatay na.",
                    "Ngan ine nahitabo nga waray paglalantugi dida han katunaan, tungod han paghigugma han Diyos nga aada han mga kaburut-on han mga tawo.",
                    "Ngan waray mga pagkaawa, ngan mga pagkabirubingkil, ngan mga kasamok, ngan mga paglilibog, ngan mga pagbinuwa, ngan mga panmatay, ngan bisan ano nga malaw-ay nga mga binuhatan; ngan segurado nga waray na gud iba pa nga maglipayon nga mga tawo labot han mga tawo nga ginhimo han kamot han Diyos.",
                    "Ngan waray mga tikasan, ngan bisan mga parapanmatay, nagkamayada hin mga Lamanite, o ano man nga klase hin mga -ites; kundi hira in nagkakaurosa, an mga anak ni Cristo, ngan mga tagasunod han ginhadian han Diyos.",
                    "Ngan ano nga mga bendisyon an nahingada ha ira! Kay an Ginoo in nagbendisyon han ira ngatanan nga mga binuhatan; oo, bisan hira in ginbendisyonan ngan ginpauswag ngada han ika 110 katuig in naglabay; ngan an una nga katulinan tikang kan Cristo in nagkamatay na, ngan waray liwat naglalantugi ha ngatanan nga katunaan.",
                    "Ngan ine nahitabo nga hi Nephi, hiya nga naghihimos han katapusan nga mga sinurat, (ngan iya igin-ukit ha mga lamina ni Nephi) namatay, ngan an iya anak nga hi Amos in naghimos nga saliwan ha iya; ngan igin hipos liwat adto dida han mga lamina ni Nephi.",
                    "Ngan gintipigan niya ine hin 84 katuig, ngan mayada pa kamurayawan ha katunaan, labot la nga adton gutiay nga bahin han tawo in nakiglaris ha simbahan ngan gin-angkon nira adton ngaran han mga Lamanite; sanglit nagtikang liwat hin mga Lamanite han katunaan.",
                    "Ngan ine nahitabo nga hi Amos in namatay liwat, (ngan ine in 194 katuig tikang han pagabot ni Cristo) ngan an iya anak nga hi Amos in sumaliwan ha iya paghipos han mga sinurat; ngan ginhipos liwat niya adto dida han mga lamina ni Nephi; ngan adto in iginsurat liwat ha libro ni Nephi, nga amo ine nga libro.",
                    "Ngan ine nahitabo nga 200 katuig in lumabay; ngan adton ikaduha nga mga katulinan in nagkamatay ngatanan labot la han pipira pa.",
                    "Ngan yana ako, hi Mormon, in naruruyag nga angay niyo mahibaroan nga an mga tawo in nagtikadamo, salit hira in nagsarang ha bawbaw han tuna, ngan hira in nagin duro hin kariko, tungod han ira kauswagan kan Cristo.",
                    "Ngan yana, dinhe ha ika 201 katuig nagtikang an iba ha ira hin paghataas an mga bout, sugad han pagsusul-ot hin mga marahalon nga mga panapton, ngan ngatanan nga klase hin mahusay nga mga perlas, ngan hadton mga mag-upay nga waray kinabuhi nga mga butang ha kalibutan.",
                    "Ngan tikang hadto nga panahon an ira mga propyedad ngan mga katigayonan in dire pareho ha tagsa-tagsa ha ira.",
                    "Ngan hira in nagtikang hin pagkabahin-bahin; ngan nagtikang hin pagtukod hin mga simbahan ha ira mga kalugaringon agud makakuha hin tubo, ngan nagtikang hin igwaray bale adton tinuod nga simbahan ni Cristo.",
                    "Ngan ine nahitabo nga lumabay adton ika 210 katuig ngan damo adton mga simbahan ha katunaan; oo, damo nga mga simbahan adton nag-aangkon nga maaram hira kan Cristo, kundi iginbabali-waray adton damo nga bahin han iya ebanghelyo, salit nasugad nga ira kinakarawat an ngatanan nga mga binuhatan hin karaotan, ngan nagdudumara hira han mga sagrado nga mga butang ngadto ha iya bisan kun hiya in gindidid-an tungod han iya ka dire angay.",
                    "Ngan ine nga simbahan in nagtikadamo hin duro tungod han karaotan, ngan tungod han gahum ni Satanas nga nagkakapot han ira mga abilidad.",
                    "Ngan liwat, mayada iba nga simbahan nga iginbali-waray hi Cristo; nga ginpapakaraot adton tinuod nga simbahan ni Cristo, tungod han ira pagigin mainobsanon ngan pagtuo kan Cristo; hira in gintatamay tungod han damo nga mga milagro nga ginbuhat ha butnga nira.",
                    "Sanglit hira in gumamit han gahum ngan katungod ha bawbaw hadton mga disipolo ni Jesus nga nagpabilin dida ha ira, ngan hira in iginlabog ngadto ha prisohan; kundi pinaagi han gahum han pulong han Diyos, nga nakada ha ira, an mga prisohan in natunga, ngan hira in nagpadayon pagbuhat hin dagko nga mga milagro ha butnga nira.",
                    "Masugad man, ngan ha luyo hine han ngatanan nga mga milagro, ginpatig-a han mga tawo an ira mga kasingkasing, ngan karuyag nga hira in patayon, bisan sugad hadton mga Judiyo ha Jerusalem nga nag-ungara hin pagpatay kan Jesus, subay hadton iya tugon.",
                    "Ngan hira in iginlabog ngadto han hudno han kalayo, ngan hira in gumawas nga waray ul-uli.",
                    "Ngan hira liwat in iginlabog ngadto han lungib han maisog nga mga hayop, kundi hira in nakigmolay sugad han bata ngan han usa nga nati nga karnero; ngan hira in gumawas tikang ha ira, ngan waray ul-uli.",
                    "Bisan pa man, adton mga tawo in ginpatig-a an ira mga kasingkasing, kay hira in ginmamangolohan hadton damo nga mga saserdote ngan mga dire tinuod nga mga propeta agud magtukod hin damo nga simbahan, ngan pagbuhaton an ngatanan nga klase hin karaotan. Ngan hira in nagpasakit han mga tawo ni Jesus; kundi adton mga tawo ni Jesus in waray bumulos. Sanglit hira in nagtikainos ngadto ha kawaray hin pagtuo ngan nagin magraot, ha kada tuig bisan ngadto han ika 230 katuig in lumabay.",
                    "Ngan yana ine nahitabo hine nga tuig, oo, han ika 231 katuig, nagkamayada hin dako nga pagkabahin dida han mga tawo.",
                    "Ngan ine nahitabo nga hine nga tuig lumutaw in mga tawo nga gintatawag nga mga Nephite, ngan hira in tinuod nga mga natuo kan Cristo; ngan ha hugpo nira mayada gintatawag nga mga Lamanite — mga Jakobite, ngan mga Josephite, ngan mga Zoramite;",
                    "Sanglit adton tinuod nga nanunuod kan Cristo, ngan an tinuod nga nag-aampo kan Cristo, (kaupod hine adton tulo nga disipolo ni Jesus nga nagpabilin) in gintawag nga mga Nephite, ngan mga Jakobite, ngan mga Josephite, ngan mga Zoramite.",
                    "Ngan ine nahitabo nga adton waray kumarawat han ebanghelyo in gintatawag nga mga Lamanite, ngan mga Lemuelite, ngan mga Ismaelite; ngan hira waray pagtikainos han ira pagtuo, kundi hira in tinuyo nga nakiglaris kontra han ebanghelyo ni Cristo; ngan ira gintutdoan an ira mga anak nga dire tumuod, sugad han ira mga kaapoy-apoyan, tikang ha tinikangan, in nagtikawaray pagtuo.",
                    "Ngan ine tungod hadton karaotan ngan kamalaris han ira mga kaapoy-apoyan, bisan sugad han tinikangan. Ngan hira in gintutdoan nga masina ngadto han mga anak han Diyos, bisan sugad han mga Lamanite nga gintutdoan nga masina hadton mga anak ni Nephi tikang ha tinikangan.",
                    "Ngan ine nahitabo nga 244 katuig an nakalabay, nga amo adton nabuhat han mga tawo. Ngan adton damo nga magraot nga parte han mga tawo in nagtikakusog, ngan nagtikadamo kontra hadton mga tawo han Diyos.",
                    "Ngan hira in nagpadayon hin pagtukod hin mga simbahan para ha ira kalugaringon, ngan ginbutangan nira adto hin ngatanan nga klase hin marahalon nga waray kinabuhi nga mga butang. Ngan nasugad nga an ika 250 katuig in lumabay, ngan liwat an 260 katuig in lumabay.",
                    "Ngan ine nahitabo nga adton magraot nga bahin han mga tawo in nagtikang pagtukod hin sekreto nga pagsumpa ngan pagkunsabo sugad han kan Gadianton.",
                    "Ngan liwat adton mga tinatawag nga mga tawo ni Nephi in nagtikang magin mapinahitas-on ha ira mga abilidad, tungod han ira duro nga karikohan, ngan nagin mapinahitas-on sugad han ira mga kabugtoan, an mga Lamanite.",
                    "Ngan tikang yana nga takna an mga disipolo nagtikang magmabido para han mga sala han kalibutan.",
                    "Ngan ine nahitabo nga han paglabay hadton ika 300 katuig, an mga tawo ni Nephi ngan mga Lamanite in nagin duro hin kamagraot sugad han kada tagsa.",
                    "Ngan ine nahitabo nga an mga tikasan ni Gadianton in nagsarang ha bug-os nga katunaan; ngan waray man usa nga matadong labot la hadton mga disipolo ni Jesus. Ngan hira in naghimos hin damo nga bulawan ngan salapi nagnegosyo hin ngatanan nga klase hin negosyo.",
                    "Ngan ine nahitabo nga kahuman han ika 305 katuig nga naglabay, (ngan an mga tawo in nagpadayon hin kamagraot) hi Amos namatay; ngan an iya bugto, Ammaron, in sumaliwan hin paghimos han sinurat.",
                    "Ngan ine nahitabo nga paglabay han ika 320 katuig, hi Ammaron, napirit pinaagi han Espiritu Santo, gintago adton mga mga sinurat nga mga sagrado — Oo, bisan adton ngatanan nga mga sagrado nga sinurat nga ginpanunod tikang han katulintulinan, nga mga sagrado — bisan ngadto han ika 320 katuig tikang han pag-abot ni Cristo.",
                    "Ngan iya gintago ngadto ha Ginoo, agud mahibalik hira hin otro ngadto han nahisalin han sulod balay ni Jakob, subay han mga panagna ngan mga panaad han Ginoo. Ngan asya ine an katapusan han sinurat ni Ammaron."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/morm?lang=war",
        "id": "morm",
        "full_localized_name": "Mormon",
        "has_chapters": true,
        "chapters": [
            {
                "url": "https://www.lds.org/scriptures/bofm/morm/1?lang=eng&clang=war",
                "number": 1,
                "name": "Capitulo 1",
                "summary": [
                    "Gintugon ni Ammaron hi Mormon hiunong han sagrado nga mga sinurat — Nagtikang an kagubot ha butnga han mga Nephite ngan mga Lamanite — Ginkuha tikang ha ira adton Tulo nga mga Nephite — Nalabaw adton karaotan, kawaray pagtuo, mga panbabarang, ngan parupangaswang an nagpasige."
                ],
                "verses": [
                    "Ngan yana ako, Mormon, nagsusurat han mga nahuna-huna nga kamatuoran ngan akon nahibatian, ngan ginngaranan ine an Libro ni Mormon.",
                    "Ngan ha takna nga ginhimos ni Ammaron adton mga sinurat ngadto ha Ginoo, hiya in kumadto ha akon, (ako napulo pala katuig adton pangidaron, ngan ako in nagtikang paghibaro ha bisan paonan-o subay ha pamaagi ngan pagkahibaro han akon mga tawo) ngan hi Ammaron nagsiring ha akon: Maaram ako nga ikaw in usa nga bata nga buotan, ngan madagmit ka mahibaro;",
                    "Sanglit, kun ikaw in umabot na ngadto ha 24 an panuigon karuyag ko nga imo hinumduman adton mga nahuna-huna nga nahikit-an nimo hiunong hine nga mga tawo; ngan kun ikaw in aada na hito nga panuigon masingadto ka ha katunaan han Antum, ha usa nga tayod nga gintatawag nga Shim; ngan didto akon gintago ngadto ha Ginoo an ngatanan nga sagrado nga mga sinurat hiunong hine nga mga tawo.",
                    "Ngan kitaa, kukuhaon mo adton mga lamina ni Nephi para ha imo kalugaringon, ngan adton nahibibilin in imo babaya-an ha lugar nga kinamumutangan hadto; ngan imo iuukit ha mga lamina ni Nephi an ngatanan nga nahuna-huna nga imo naobserbahan hiunong hine nga mga tawo.",
                    "Ngan ako, hi Mormon, nga tikang han tulin ni Nephi, (an ngaran han akon Amay amo hi Mormon) nahinumduman ko adton mga pulong nga iginsugo ha akon ni Ammaron.",
                    "Ngan ine nahitabo nga ako, 11 an pangidaron, in gindara han akon amay ha timog nga katunaan, bisan ngadto han katunaan han Zarahemla.",
                    "An bug-os nga katunaan in napuno hin mga balay, ngan duro hin kadamo han mga tawo nga haros, sugad hin baras ha dagat.",
                    "Ngan ine nahitabo nga hine nga tuig nagtikang in kagubot ha butnga han mga Nephite, nga ginsasakopan han mga Nephite ngan han mga Jakobite ngan han mga Josephite ngan mga Zoramite; ngan ine nga kagubot in ha butnga han mga Nephite, ngan mga Lamanite ngan mga Lemuelite ngan mga Ismaelite.",
                    "Ngan yana an mga Lamanite ngan mga Lemuelite ngan mga Ismaelite in gintatawag nga mga Lamanite, ngan an duha nga partido in amo an mga Nephite ngan mga Lamanite.",
                    "Ngan ine nahitabo nga an kagubot in natikang ha butnga nira ha ka-ultan ha Zarahemla, ha may katubigan han Sidon.",
                    "Ngan ine nahitabo nga an mga Nephite in nagkaurosa ngan nagtirok hin duro kadamo nga sundalo nga mga lalaki, bisan sobra pa kadamo hin 30,000. Ngan ine nahitabo nga ha pareho nga tuig hira in nagkamayada hin pipira nga pag-away, nga diin adton mga Nephite in ginperdi an mga Lamanite ngan ginpatay an damo ha ira.",
                    "Ngan ine nahitabo nga ginukoy han mga Lamanite an ira plano, ngan nagkamayada hin kamurayaw han tuna; ngan an kamurayaw in nagpabilin ha sakob hin upat katuig, ngan waray umawas nga dugo.",
                    "Kundi adton karaotan in nagpasige ha bawbaw han tuna, sanglit ginkuha han Ginoo adton iya mga minayuyu nga mga disipolo, ngan an mga pagbuhat han mga milagro ngan han mga pagtambal in naukoy tungod han karaotan han mga tawo.",
                    "Ngan waray na mga gasa tikang ha Ginoo, ngan an Espiritu Santo in waray mahingadto bisan kan kanay, tungod han ira karaotan ngan kawaray pagtuo.",
                    "Ngan ako, 15 adton pangidaron ngan mayada igo nga panhuna-huna, sanglit ako in ginbisita han Ginoo, ngan naprobaran ngan nahibaroan adton kaupayan ni Jesus.",
                    "Ngan ako in nagtalingoha nga magtutdo ngadto hine nga mga tawo, kundi an akon baba natak-om, ngan gindid-an ako nga magtutdo ha ira; kay makabirido hira in tinuyo nga nakiglaris kontra han ira Diyos; ngan an minayuyu nga mga disipolo in ginkuha tikang ha katunaan, tungod han ira karaotan.",
                    "Kundi ako in nagpabilin nga upod ha ira, kundi ako in gindid-an nga magtutdo ngadto ha ira, tungod han kamatig-a han ira mga kasingkasing; ngan tungod kay matig-a man an ira mga kasingkasing an katunaan in ginsumpa tungod ha ira.",
                    "Ngan ine nga mga tikasan nga Gadianton, nga nakada ha hugpo han mga Lamanite, in nag-uukoy ha katunaan, nga nasugad nga adton nanngongukoy didto in nagtikang pagtago han ira mga karikohan ha ilarum han tuna; ngan adto in nagin mahanglas, tungod kay an katunaan in ginsumpa han Ginoo, nga dire na nira adto makaptan, ngan dire na adto mahingangada ha ira liwat.",
                    "Ngan ine nahitabo nga mayada mga panbabarang, ngan mga parupangaswang, ngan mga mehiko; ngan an gahum hadton usa nga panulay in ginbuhat dida han bawbaw han katunaan, bisan ngada han katuman hadton ngatanan nga panagna ni Abinadi, ngan liwat hi Samuel nga Lamanite."
                ]
            },
            {
                "url": "https://www.lds.org/scriptures/bofm/morm/4?lang=eng&clang=war",
                "number": 4,
                "name": "Capitulo 4",
                "summary": [
                    "Padayon an kagubot ngan damo nga pagpatay — Ginsisirotan an magraot hadton magraot — Duro nga karaotan an magpapabilin hin mas labaw han bug-os nga Israel — An mga babaye ngan mga bata in ginhahalad han mga diyos-diyosan — An mga Lamanite in nagtikang pag-ubos hadton mga Nephite."
                ],
                "verses": [
                    "Ngan yana ine nahitabo nga ha 363 katuig an mga kasundaluhan han mga Nephite in nakipag-away han mga Lamanite, ha gawas han katunaan han Pagkaguba.",
                    "Ngan ine nahitabo nga an kasundaluhan han mga Nephite in gintabog pabalik tikang han katunaan han Pagkaguba. Ngan samtang hira in guol pa, usa nga bag-o nga mga sundalo han mga Lamanite in nag-abot ha ira; ngan nagkaada hin mahugot nga pagaway, salit nasakop han mga Lamanite an siyudad han Pagkaguba, ngan ginpatay adton kadam-an nga mga Nephite, ngan damo an gindara nga bariga.",
                    "Ngan adton mga nanhibilin in pumalagiw ngan umupod han mga nanngongukoy ha siyudad han Teancum. Ngan yana an siyudad han Teancum in aada ha pag-ultan ha ligid han dagat; ngan adto in harani ha siyudad han Pagkaguba.",
                    "Ngan adto tungod han mga sundalo han mga Nephite an nagsulong ha mga Lamanite salit hira in nagtikang hin pagkalupig; kay kun dire tungod hadto, dire magkakamayada hin gahum an mga Lamanite ngadto ha ira.",
                    "Kundi, kamatuoran, an mga paghukom han Diyos in maabot ha magraot; ngan ito in pinaagi han magraot nga adton mga magraot in ginsisirotan; kay adton magraot in nag-aaghat han mga kasingkasing han anak han katawhan hin pagpaawas han dugo.",
                    "Ngan ine nahitabo nga an mga Lamanite in nagbuhat hin mga pag-andam ha pagkontra ha siyudad han Teancum.",
                    "Ngan ine nahitabo nga ika 364 ka tuig an mga Lamanite in sinmulong kontra ha siyudad han Teancum, agud ira liwat maangkon an siyudad han Teancum.",
                    "Ngan ine nahitabo nga hira in nasupil ngan natabog pabalik han mga Nephite. Ngan han nakita han mga Nephite nga ira napa-atras an mga Lamanite hira in nagpamahitas-on han ira mga kalugaringon nga kakusog; ngan hira in sinmulong han ira kalugaringon nga mga kusog, ngan naangkon na liwat nira adton siyudad han Pagkaguba.",
                    "Ngan yana an ngatanan hine nga hitabo in nahinabo, ngan yukot-yukot adton nagkamatay ha magpaluyo nga bahin, ha duha han mga Nephite ngan mga Lamanite.",
                    "Ngan ine nahitabo nga han paglabay han ika 366 katuig an lumabay, sinmulong liwat an mga Lamanite han mga Nephite agud makipag-away; ngan an mga Nephite an waray pa magbasul han ira mga magraot nga ira nabuhat, kundi in nagpirit ngan nagpadayon hadton ira karaotan.",
                    "Ngan dire akus igsaysay pinaagi ha mga pulong, o para maisurat han katawhan an hingpit nga pangilal-an han kamakaharadlok nga kiritaon han dugo ngan panmatay ha butnga han mga tawo, ha hugpo han mga Nephite ngan mga Lamanite; ngan an kada abilidad in tumig-a, salit hira in nahingaruyag hin padayon nga pagpaawas hin dugo.",
                    "Ngan waray pa magkaada hin sugad kadako nga karaotan han hugpo han ngatanan nga mga anak ni Lehi, o bisan han hugpo han ngatanan nga sulod balay ni Israel, subay han mga tugon han Ginoo, ngan sugad han aada ha hugpo hine nga mga tawo.",
                    "Ngan ine nahitabo nga naangkon han mga Lamanite an siyudad han Pagkaguba, ngan ine mahitungod nga an ira kadamo in somobra han kadamo han mga Nephite.",
                    "Ngan hira liwat in sinmulong kontra han siyudad ha Teancum, ngan gintabog paggawas adton nanngungukoy didto, ngan damo an gindara nga bariga pareho nga mga kababayen-an ngan kabataan, ngan ginpanhalad hira ngadto han ira mga diyosdiyosan.",
                    "Ngan ine nahitabo nga han ika 367 katuig, an mga Nephite in nasisina tungod nga an mga Lamanite in ginhalad an ira mga kababayen-an ngan an ira mga kabataan, salit hira in sinmulong kontra han mga Lamanite nga duro gud in kasina, salit ira ngahaw ginperdi an mga Lamanite, ngan gintabog hira pagpagawas han katunaan.",
                    "Ngan an mga Lamanite in waray na sumulong hin otro han mga Nephite tubtub han ika 375 katuig.",
                    "Ngan hine nga tuig hira in sumulong na liwat ha mga Nephite ha bug-os nira nga mga kusog; nga waray hira kaihap tungod hin kadamo nira.",
                    "Ngan tikang hine nga panahon adton mga Nephite waray pagkaada hin gahum kontra ha mga Lamanite, ngan nasugad nagtikang nga hira in ginpadpad sugad hadton tun-og ha atubangan hadton adlaw.",
                    "Ngan ine nahitabo nga an mga Lamanite an sumulong kontra han siyudad han Pagkaguba; ngan nagkamayada hin duro kahugot nga pag-away ha katunaan han Pagkaguba, nga diin ginperdi adton mga Nephite.",
                    "Ngan pumalagiw hira ha atubangan nira, ngan hira in nasingadto ha siyudad han Boaz; ngan didto hira in nakipag atubang kontra han mga Lamanite nga mayada duro nga kakusog, salit waray hira kalupig han mga Lamanite ngada nga gin otro an pagsulong ha ira han ikaduha nga higayon.",
                    "Ngan han hira in sumulong han ikaduha nga higayon, adton mga Nephite in gintabog ngan ginpamatay hin sobra nga kadamo nga pagpatay; adton ira mga kababayen-an ngan mga kabataan in liwat iginhalad ngadto han mga diyos-diyosan.",
                    "Ngan ine nahitabo nga adton mga Nephite in pumalagiw tikang ha ira, gindara adton ngatanan an nangungukoy didto, upod adton mga nakadto han mga bungto ngan mga baryo.",
                    "Ngan yana ako, Mormon, nakikita nga harani na malupig han mga Lamanite an katunaan, sanglit ako in nasingadto ha tayod han Shim, ngan ginkuha an ngatanan nga mga sinurat nga ginhimos ni Ammaron ngadto ha Ginoo."
                ]
            },
            {
                "url": "https://www.lds.org/scriptures/bofm/morm/6?lang=eng&clang=war",
                "number": 6,
                "name": "Capitulo 6",
                "summary": [
                    "Nagkatitirok an mga Nephite ha tuna han Cumorah para han katapusan nga pakig-away — Gintago ni Mormon an mga baraan nga mga sinurat ha tayod han Cumorah — Nagdaug an mga Lamanite, ngan an nasud nga Nephite in naguba — Gatos-gatos kayukot in nagkamagtay han espada."
                ],
                "verses": [
                    "Ngan yana ginhuhuman ko an akon mga sinurat hiunong han pagkamatay han akon mga tawo, an mga Nephite. Ngan ine nahitabo nga kami in nagmartsa ngadto han atubangan han mga Lamanite.",
                    "Ngan ako, Mormon, in naghimo hin surat ngadto han hadi han mga Lamanite, ngan ginhangyo ha iya nga unta tugotan kami nga kun mahimo mag-urosa hin pagtirok adton amon mga tawo ha katunaan han Cumorah, didto hin tayod nga kun tawagon Cumorah, ngan didto kami makikig-away ha ira.",
                    "Ngan ine nahitabo nga igintugot ha akon han hadi han mga Lamanite an nahuna-huna nga akon ginhihingyap.",
                    "Ngan ine nahitabo nga kami in nagmartsa ngadto han katunaan han Cumorah, ngan amon igintindog adton amon mga tolda palibot han tayod han Cumorah; ngan adto in tuna nga may damo nga mga tubig, mga salog, ngan mga burabod; nga dinhe kami nagkaada hin paglaum nga makabintaha ha mga Lamanite.",
                    "Ngan paglabay han 384 katuig, natirok namon an ngatanan nga nahisalin han amon mga tawo ha katunaan han Cumorah.",
                    "Ngan ine nahitabo nga han amon matirok an ngatanan nga amon mga tawo ngadto ha katunaan han Cumorah, kamatuoran ako, hi Mormon, in nagtikang hin pagkatigurang; ngan maaram ako nga ine an katapusan nga pakig-away han akon mga tawo, ngan ginsugo ako han Ginoo nga dire ko pabay-an an mga sinurat diin ginpanonod han amon mga kaapoy-apoyan, nga mga Baraan, nga mahulog ngadto han mga kamot han mga Lamanite, (kay pagrurub-on ine han mga Lamanite) salit ginhimo ko ine nga sinurat tikang han mga lamina ni Nephi, ngan igintago ha tayod han Cumorah an ngatanan nga mga sinurat nga igintapod ha akon pinaagi han kamot han Ginoo, labot la hine nga pipira nga mga lamina nga diin akon iginhatag ha akon anak nga lalaki nga hi Moroni.",
                    "Ngan yana ine nahitabo nga an akon mga tawo, kaupod han ira mga asawa ngan mga anak, in nahikit-an an mga sundalo han mga Lamanite nga nagmamartsa tipakada ha ira; ngan ha makangingirhat nga pagkahadlok han kamatayon nga nakakapuno han dughan han ngatanan nga mga magraot, ira ginhuhulat nga karawaton hira.",
                    "Ngan ine nahitabo nga hira in umabot agud makig-away ha amon, ngan an kada kalag in napuno hin kahadlok tungod hadton ira kadamo.",
                    "Ngan ine nahitabo nga ira ginsulong an akon mga tawo hin espada, ngan han bawog, ngan han pana, ngan han parakol, ngan han ngatanan nga klase hin hinganiban ha pakig-away.",
                    "Ngan ine nahitabo nga an akon mga lalaki nga sundalo in ginpantigbas, ngan liwat, bisan adton akon kaupod nga 10,000, ngan ako in natumba nga may samad ha butnga; ngan ira ako ginlabyan ngan waray taposa adton akon kinabuhi.",
                    "Ngan han kahuman nira magkatitigbas an ngatanan han akon mga tawo labot han 24 ha amon, (kaupod adton akon anak nga hi Moroni) ngan kami in natalwas han pagkamatay kaupod han amon mga tawo, nahikit-an namon kinabuwasan, han makabalik an mga Lamanite ha ira mga kuta, tikang han pinakahitaas nga tayod han Cumorah, an 10,000 hadton akon mga tawo nga ginpantigbas, nga pinangungunahan ko.",
                    "Ngan nahikit-an liwat namon an 10,000 nga mga tawo nga pinangungunahan han akon anak nga hi Moroni.",
                    "Ngan kamakaharadlak, an 10,000 ni Gidgiddonah in namatay, ngan hiya liwat in nakada ha butnga.",
                    "Ngan hi Lamah in namatay kaupod han iya 10,000; ngan hi Gilgal in namatay kaupod han iya 10,000; ngan hi Limhah kaupod han iya 10,000; ngan hi Jeneum in namatay kaupod han iya 10,000; ngan hi Cumenihah, ngan hi Moronihah, ngan hi Antionum, ngan hi Shiblon, ngan hi Shem, ngan hi Josh, in nagkamatay kaupod han tagsa-tagsa nga 10,000 ha ira.",
                    "Ngan ine nahitabo nga mayada pa napulo nga namatay ha espada, kaupod adton ira tagsatagsa nga 10,000; oo, ngan bisan an ngatanan han akon mga tawo, labot la adton 24 nga nakada ha akon, ngan sugad liwat han pipira la nga pumalagiw ngadto ha katimogan nga mga katunaan, ngan sugad man hadton pipira nga mga umapi ha mga Lamanite, in nagkamatay; ngan adton ira mga unod, ngan mga tul-an, ngan dugo in nagsarang ha bawbaw han tuna, nga ginbayaan pinaagi han mga kamot hadton nagpatay ha ira agud madunot ha bawbaw han tuna, ngan maagnas ngan agud bumalik ngadto han iroy nga tuna.",
                    "Ngan an akon kalag in napuno hin pagkabido, tungod han akon mga tawo, ngan ako in nagguliat:",
                    "O kamo nga magpakaruruyag, paonan-o kamo nahibulag han pamaagi han Ginoo! O kamo nga magpakaruruyag, paonan-o nga iyo iginbaliwaray hi Jesus, nga natindog nga abre an iya mga butkon pagkarawat ha iyo!",
                    "Kitaa, kun waray niyo unta ine buhata, dire unta kamo magpapatay. Kundi makabirido, kamo in nagpatay, ngan ako in nagmamasubo han iyo pagkawara.",
                    "O kamo nga magpakaruruyag nga mga anak nga lalaki ngan mga babaye, kamo nga mga amay ngan mga iroy, kamo nga mga asawa nga lalaki ngan babaye, kamo nga magpakaruruyag paonan-o nahitabo nga kamo in nagpatay!",
                    "Kundi sigurado, kamo in waray na, ngan an akon kabidoan in dire makakagpabalik ha iyo.",
                    "Ngan an panahon in maabot nga an iyo pagka-mortal in pagsusul-otan han pagka-imortal, ngan ine nga mga lawas nga yana nadudunot in magigin lawas nga waray pagkadunot; ngan kamo in matukdaw ha atubangan han lingkuran nga hukmanan ni Cristo, agud hukman subay han iyo mga binuhatan; ngan kun kamo in magtadong, dida la kamo pagbebendisyonan kaupod an iyo mga kaapoy-apoyan kun diin amo hira adton nanhiuna ha iyo.",
                    "O kun kamo la in nanagbasul san-o umabot ine nga dako nga karat-an ha iyo. Kundi makabirido, kamo in waray na, ngan an Amay, sugad man, an waray Katapusan nga Amay ha langit, in maaram han iyo kamutangan; ngan bubuhaton niya ha iyo subay han iya katadungan ngan kaluoy."
                ]
            },
            {
                "url": "https://www.lds.org/scriptures/bofm/morm/7?lang=eng&clang=war",
                "number": 7,
                "name": "Capitulo 7",
                "summary": [
                    "Gin-iimbitar ni Mormon an mga Lamanite ha urhi nga mga adlaw nga tumuod kan Cristo, ngan karawaton an iya ebanghelyo, ngan matalwas — An ngatanan nga natuod han Biblia in natuod liwat ha Libro ni Mormon."
                ],
                "verses": [
                    "Ngan yana, kamatuoran, ako in magyayakan bisan mapationano ha mga nahisalin hine nga mga tawo nga nahibilin, nga kun baga igtugot han Diyos nga ihatag ha ira an akon mga tugon, agud ira mahibaroan an hiunong han mga butang han ira kaapoy-apoyan; oo, ngan ako in nagyayakan ha iyo, kamo nga mga nahisalin han sulod balay ni Israel; ngan ine an mga tugon nga akon igsisiring:",
                    "Hibaroi niyo nga kamo in tikang ha sulod balay ni Israel.",
                    "Hibaroi niyo nga angay kamo magbasul, o dire kamo matatalwas.",
                    "Hibaroi niyo nga angay niyo igtago adton iyo mga hinganiban ha pakig-away, nga dire na niyo igkalipay adton pag-awas han dugo, ngan ayaw niyo ine pagkuha-a, ngahaw, labot la kun igsugo han Diyos.",
                    "Hibaroi niyo nga angay kamo magkaada hin hibaro han iyo mga kaapoy-apoyan, ngan magbasul han ngatanan han iyo mga sala ngan mga karat-an, ngan tumuod kan Jesucristo, nga hiya an Anak han Diyos, ngan hiya in ginpatay han mga Judiyo, ngan pinaagi han gahum han Amay hiya in binmuhat ngahaw, kun diin iya naangkon an pagdaug kontra han lubnganan; ngan ha iya liwat an kaul-ul han kamatayon in natuman.",
                    "Ngan iya ginpahitabo adton pagkabanhaw han mga patay, nga diin an katawhan in angay bumuhat para tumukdaw ha atubangan han iya lingkuranan han paghukom.",
                    "Ngan iya ginpahitabo an pagtubos han kalibutan, ha diin hiya nga mabibilngan nga waray sala ha atubangan niya ha urhi nga adlaw han iya paghukom maihahatag ngadto ha iya nga makag-ukoy ha kinamumutangan han Diyos ha iya ginhadian, kumanta hin waray katapusan nga pagdayaw kaupod adton mga koro ha kahitas-an, ngadto ha Amay, ngan ngadto ha Anak, ngan ngadto han Espiritu Santo, nga uusa nga Diyos, ha malipayon nga kamutangan nga waray katapusan.",
                    "Salit pagbasul, ngan magpabunyag ha ngaran ni Jesus, ngan kumapot han ebanghelyo ni Cristo, nga amo an ig-aandam ha atubangan niyo, dire la ha hine nga sinurat kundi liwat dida ha sinurat nga maabot liwat ha mga Gentil tikang ha mga Judiyo, nga amo an mga sinurat nga matikang ha mga Gentil ngadto ha iyo.",
                    "Kay kamatuoran, ine in iginsurat ha panuyo nga kamo in tumuod hadto; ngan kun kamo in tumuod hadto matuod liwat kamo hine; ngan kun kamo in tumuod hine mahibabaroan niyo an hiunong han iyo mga kaapoy-apoyan, ngan sugad man an mga urusahon nga mga buruhaton nga ginbuhat pinaagi han gahum han Diyos ha hugpo nira.",
                    "Ngan mahibabaroan liwat niyo nga kamo in mga salin nga tulin ni Jakob; salit kamo in maiihap ha mga hugpo han mga tawo han una nga kauyonan; ngan kun baga kamo in tumuod kan Cristo, ngan magpapabunyag, una ha tubig, ngan kahuman ha kalayo ngan ha Espiritu Santo, nga ginsusunod an susbaranan han aton Manluluwas, subay ha iya mga iginsugo ha aton, ito in makakaupay para ha iyo ha urhi nga adlaw han paghukom. Amen."
                ]
            },
            {
                "url": "https://www.lds.org/scriptures/bofm/morm/8?lang=eng&clang=war",
                "number": 8,
                "name": "Capitulo 8",
                "summary": [
                    "Ginbibiling han mga Lamanite ngan ginpupuo adton mga Nephite — An Libro ni Mormon in magawas pinaagi han gahum han Diyos — Iginpasabot adton kasakitan ngadto hadton naggiginhawa hin kasina ngan pakiglaris kontra han buruhaton han Ginoo — An sinurat han Nephite in magwas ha mga adlaw han karaotan, pagkamaluya, ngan pagtalikod ha relihiyon."
                ],
                "verses": [
                    "Pamati ako, hi Moroni, in ginhuhuman adton sinurat han akon amay, nga hi Mormon. Kamatuoran, mayada ako pipira nga mga nahuna-huna nga igsusurat, mga nahuna-huna nga iginsugo han akon amay.",
                    "Ngan yana in nahitabo nga paglabay han dako ngan makalilisang nga aragway ha Cumorah, kamatuoran, an mga Nephite nga pumalagiw ha katunaan nga aada ha timog in ginbibiling han mga Lamanite, ngada nga hira in ngatanan mapuo.",
                    "Ngan adton akon amay in ira liwat ginpatay, ngan ako la nga usa in nahisalin agud igsurat adton masubo nga estorya han pagkapuo han akon mga tawo. Kundi sigurado, hira in waray na, ngan akon gintuman adton kasugoanan han akon amay. Ngan bisan kun ako in papatayon liwat nira, dire ako maaram.",
                    "Sanglit ako in magsusurat ngan tatagoon ko adton mga sinurat ha ilarom han tuna; ngan bisan kun diin ako mapakadto in dire na importante.",
                    "Kamatuoran, an akon amay an naghimo hine nga sinurat, ngan an panuyo hito. Ngan kamatuoran, igsusurat ko liwat ine kun mayada pa lugar ha mga lamina, kundi waray na; ngan iba nga susuratan nga mga tumbaga in waray ako, kay naguusahan la ako. An akon amay in namatay ha pag-awayan, ngan an ngatanan nga akon kauropdan, ngan waray ako mga kasangkayan nga kakadtuan; ngan kun ano kaiha nga an Ginoo in tutugotan nga mabuhi ako dire ako maaram.",
                    "Kamatuoran, 400 na katuig adton nakalabay tikang han pag-abot han aton Ginoo ngan Manluluwas.",
                    "Ngan makaparaid, an mga Lamanite in ginbubukod an akon mga tawo, an mga Nephite, tikang han usa nga siyudad ngadto han usa nga siyudad ngan tikang han usa nga lugar ngadto han usa nga lugar, magin tubtub nga hira in mawaray na; ngan damo an nagkamatay ha ira; oo, dako ngan urusahon adton pagkabungkag han akon mga tawo, an mga Nephite.",
                    "Ngan kamatuoran, an kamot han Ginoo, an nagbuhat hine. Ngan makabirido liwat, an mga Lamanite in nakig-away liwat ha kada tagsa-tagsa ha ira; ngan bug-os han bawbaw han katunaan in padayon han paglibot ha pagpatay ngan pagpaawas han dugo; nga waray usa man nga maaram han katapusan han kagubot.",
                    "Ngan yana, kamatuoran, waray na ako igsisiring hiunong ha ira, tungod kay waray na iba labot la han mga Lamanite ngan mga tikasan an nabubuhi ha bawbaw han tuna.",
                    "Ngan waray na nahibabaro han ungod nga Diyos labot la han mga disipolo ni Jesus, nga nagpabilin ha tuna ngada han an karaotan han mga tawo in duro ka dako ngan an Ginoo in dire matugot nga magpabilin hira upod han mga tawo; ngan kun hira man aada ha bawbaw han tuna waray tawo nga maaram.",
                    "Kundi kamatuoran, an akon amay ngan ako in nakakita ha ira, ngan hira in nagserbi ngada ha amon.",
                    "Ngan hin-o man nga makakakarawat hine nga sinurat, nga ine huhukman tungod kay may kakulangan hine, hiya in mahihibaro hin labaw nga darayawon nga mga nahuna-huna kontra hine. Pamati, Ako hi Moroni; ngan kun mahimo, igpapasabot ko an ngatanan nga nahuna-huna ha iyo.",
                    "Nag-aalang, ako hin paghuman han akon pagyakan hiunong hine nga mga tawo. Ako in anak ni Mormon, ngan an akon amay in tulin ni Nephi.",
                    "Ngan ako la gihapon in nagtatago hine nga sinurat ngadto han Ginoo; adto nga mga lamina in waray kapulsanan, tungod han kasugoanan han Ginoo. Kay ungod nga hiya in nagyakan nga waray hin-o man nga makakakuha hine agud pagpulsan; kundi adto nga mga sinurat in dako an kapulsanan; nga hin-o man nga magdadara hine ha kalamragan hiya in pagbebendisyonan han Ginoo.",
                    "Tungod kay waray hin-o man nga magkakaada hin gahum nga madara adto ha kalamrag labot nga adto in iginhatag ha iya han Diyos; mahitungod kay karuyag han Diyos nga adto in paghimoon nga an iya mata in tim-os ngada la han iya kahimayaan, o han kaupayan han mga nanhiuna nga maiha na nga nahibulag nga mga tawo nga ginkauyonan han Ginoo.",
                    "Ngan bebendisyonan hiya nga magdadara hadto nga pulong ha kalamragan; kay mahigagawas adto tikang ha kasisidman ngadto ha kalamragan, subay han mga saad han Diyos; oo, ngan adto in igagawas tikang ha tuna, ngan adto in masiga tikang ha kasisidman, ngan maabot ngadto han kaaraman han tawo; ngan adto in mahitatabo pinaagi han gahum han Diyos.",
                    "Ngan kun mayada man mga kasaypanan adto in kasaypanan han mga tawo. Kundi kitaa, waray kami nahibabaroan nga sayop; bisan kun sugad an Diyos in maaram han ngatanan nga butang; sanglit, hiya nga nagtatamay, pabay-e hiya nga mayhibaro nga bangin hiya in mahingada ha kataragman han kalayo ha empyerno.",
                    "Ngan hiya nga nagsisiring: Ipakita mo ha akon, o ikaw in mamama-ul-ul — pabay-e nga hiya in maghirot kay bangin an iya iginsusugo in igindidire han Ginoo.",
                    "Kay kamatuoran, adton naghuhukom hin apurado in paghuhukman liwat hin apurado; ngan subay hadton iya mga binuhatan amo adton iya magigin suhol; sanglit, adton mga nagpapaul-ul in pao-ul-ulan liwat, han Ginoo.",
                    "Pamati kun ano man adton iginyayakan ha mga baraan nga kasuratanan — an katawhan in dire magpaul-ul, ngan hiya in dire maghukom; kay adton paghukom in para la ha akon, siring han Ginoo, ngan adton pagbulos in akon liwat, ngan ako an magbabayad.",
                    "Ngan hiya nga naginhawa hin kasina kontra hadton buhat han Ginoo, kontra hadton ginkauyonan nga mga tawo han Ginoo tikang ha sulod balay han Israel, nga nasiring: Amon gugubaon adton buhat han Ginoo, ngan dire hinunumduman han Ginoo an iya ginhimo nga kauyonan han sulod balay han Israel — hiya liwat in may kataragman nga pudlon agud iglabog ngadto ha kalayo;",
                    "Kay adton waray katapusan nga panuyo han Ginoo in magpapadayon, ngada nga an ngatanan han iya mga iginsaad in matuman.",
                    "Pamilnga niyo an mga panagna ni Isaias. Makabirido, dire ko adto igsusurat. Oo, ngan ungod nasiring ako ha iyo, nga adton mga baraan nga nanhiuna ha akon, nga nagtatag-iya hine nga katunaan, in makikimaluoy, oo, magin tikang ha tapo-tapo hira in makikimaluoy ha Ginoo; ngan samtang an Ginoo in nabubuhi hinunumduman niya an kauyonan nga ginhimo niya ha ira.",
                    "Ngan iya nahibabaroan adton ira mga pag-ampo, nga adto in para han ira mga kabugtoan. Ngan maaran hiya han ira pagtuo, kay pinaagi ha iya ngaran mababantad nira adton mga bukid, ngan ha iya ngaran mahihimo nira nga mabay-og an tuna; ngan pinaagi han gahum han iya pulong mahihimo nira nga adton mga prisohan nga matumba ngada ha tuna; oo, bisan adton nagsisiga nga hudnohan in dire makakapasakit ha ira, bisan adton magbangis nga hayop ngan maglara nga halas, tungod han gahum han iya pulong.",
                    "Ngan kamatuoran, adton ira mga pag-ampo in ha kaupayan liwat niya nga gintutugotan ha Ginoo nga magdara tipaunhan hine nga mga pulong.",
                    "Ngan waray bisan man usa nga masiring nga dire hira maabot, kay hira in sigurado gud kay adton Ginoo in nagsisiring hito; kay tikang ha tuna hira in magawas, pinaagi han kamot han Ginoo, ngan waray makakagpugong hadto; ngan adto in maabot ha panahon nga igsisiring nga an mga milagro in waray na; ngan ito in maabot magin sugad ha usa nga magyayakan tikang han mga patay.",
                    "Ngan ito maabot ha panahon nga an dugo han mga baraan in makikimaluoy ha Ginoo, tungod han sekreto nga mga pagsarosarabot ngan mga buruhaton ha kasisidman.",
                    "Oo, ngan ine in maabot ha panahon kun san-o an gahum han Diyos in iglilirong, ngan an mga simbahan in mahuhugawan ngan magigin mapahitas-on ha ira mga abilidad, oo, ngan bisan an panahon nga an mga magmamangulo han mga simbahan ngan an mga magturutdo in maalsa han kamapahinitas-on ha ira mga abilidad; bisan an pagpaawaawa ha ira nga kaapi han ira mga simbahan.",
                    "Oo, ngan ine in maabot an panahon nga diin mahibabatian an mga sunog, ngan mga unos, ngan mga alisngaw hin aso ha langyaw nga mga katunaan;",
                    "Ngan makakabati liwat hin mga kagubot, notisya hin mga kagubot ngan mga linog ha magkaderodilain nga mga lugar.",
                    "Oo, ngan ito in maabot ha panahon nga magkakamayada hin grabe nga mga hugaw ha bawbaw han tuna; magkakamayada hin mga pagpatay, ngan mga panikas, ngan mga pagbinuwa, ngan mga panlimbong, ngan mga panlilibog, ngan ngatanan nga klase hin mangil-ad nga mga buruhaton; nga diin damo adton magsisiring, Buhata ine, o buhata adto, ngan igbabale waray la ito, kay aabuyonan adto han Ginoo an sugad ha urhi nga adlaw. Kundi kairo nira, kay hira in aada han sobra nga kapaitan ngan aada ha gapos han karaotan.",
                    "Oo, ngan ine in maabot ha panahon nga magkakamayada hin mga simbahan nga igtutukod ngan masiring: Daop kamo ha akon, ngan tungod han iyo mga kuwarta papasayloon kamo han iyo mga sala.",
                    "O kamo nga magraot ngan maglaris ngan mga magtig-a nga mga tawo, kay ano nga nagtindog kamo hin mga simbahan ha iyo kalugaringon agud makaganansya? Kay ano nga iyo ginbaliko an baraan nga mensahe han Diyos, nga magdadara hin waray katapusan nga kasubo han iyo mga kalag? Pamati, tan-awa niyo an mga pagpadayag han Diyos; kay kamatuoran, may takna nga maabot an tiarabot nga adlaw nga ine ngatanan nga pulong in matutuman.",
                    "Kamatuoran, an Ginoo in nagpakita ha akon hin dagko ngan mga urusahon nga mga butang mahitungod han sigurado nga maabot, hadto nga tiarabot nga adlaw kun ine nga mga pulong in maabot ngada ha iyo.",
                    "Pamati, ako nagyayakan ha iyo nga baga hin aanhi kamo, bisan kun kamo in waray dinhe. Kundi kaurasahon, iginpakita kamo ha akon ni Jesucristo, ngan nahibabaroan ko an iyo ginbuhat.",
                    "Ngan nahibabaroan ko nga kamo in naglalakat ha pagkamapahitas-on han iyo mga abilidad; ngan waray labot han pipira la ha iyo nga dire gin-aalsa an iyo kalugaringon ha pagkamapahitas-on ha ira mga abilidad, ngadto han pagsul-ot hin duro kaangayan nga panapton, ngadto ha pagpaawa-awa, ngan mga paglalantugi, ngan mga malisya, nga mga pagtimaraot, ngan ngatanan nga klase hin karaotan; ngan an iyo mga simbahan, sugad man, bisan kada usa, in nagin mahugaw tungod han kamapahinatas-on han iyo mga abilidad.",
                    "Kay makabirido, hinihigugma niyo adton kuwarta, ngan an iyo mga katigayonan, an iyo mga angayan nga panapton, ngan an mga rayan-dayan han iyo simbahan, hin labaw kontra han iyo paghigugma han mga kablas ngan nanginginahanglan, han magsinakitnon ngan mga nagkukuri.",
                    "O kamo nga mga maghugaw, kamo nga mga epokrito, kamo nga mga magturutdo, nga nagbabaligya hadton iyo kalugaringon nga diin nakakahugaw, kay ano nga iyo ginhugawan adton baraan nga simbahan han Diyos? Kay ano nga kamo in naawod nga dad-on an ngaran ni Cristo? Kay ano nga dire niyo ginhuhuna-huna nga labaw ka mahinungdanon adton waray katapusan nga kalipayan kontra hadton kasakit nga waray katapusan — tungod han pagdayaw han kalibutan?",
                    "Kay ano nga iyo ginrarayandayanan an iyo mga kalugaringon hin waray mga pulos, nga butang kundi ginpabay-an an mga nagugutom, ngan an mga nanginginahanglan, ngan an waray panapton, ngan an mga maysakit ngan an nagkukuri nga lumabay ha iyo, ngan dire hira gin-aasi?",
                    "Oo, ngan kay ano nga iyo gintukod an iyo mga sekreto ngan mangil-ad nga buruhaton agud magbintaha, ngan mahimo nga adton mga balo in magmabido ha atubangan han Ginoo, ngan liwat adton mga ilo ngan magmabido ha atubangan han Ginoo, ngan sugad man an dugo han ira mga amay ngan mga asawa nga lalaki nga makikimaluoy ha Ginoo tikang ha tuna, ha pagbulos ha iyo mga ulo?",
                    "Kadimalas, an espada han pagbulos in nakabitay han ulohan niyo; ngan an takna maabot nga iya igbubuhos adton dugo han mga baraan ha iyo, kay dire niya tutugutan pa an ira mga panginyupo ha kamaihaan."
                ]
            },
            {
                "url": "https://www.lds.org/scriptures/bofm/morm/9?lang=eng&clang=war",
                "number": 9,
                "name": "Capitulo 9",
                "summary": [
                    "Gintatawagan ni Moroni an mga dire natuod kan Cristo agud magbasul — Iya iginpasamwak an Diyos han mga milagro, nga naghahatag hadton mga padayag ngan ginhahatag adton mga regalo ngan mga tigaman ngadto han mga tangkod — Naukoy an mga milagro tungod han kawaray pagtuo — An mga tigaman in masumod hadton mga natuod — An mga tawo an ginsagdonan nga magin maaram ngan tumanon adton mga kasugoanan."
                ],
                "verses": [
                    "Ngan yana, ako in nagyayakan liwat hiunong hadton dire natuod kan Cristo.",
                    "Pagsumat, kamo ba in natuod ha adlaw han iya pagbisita — pagsumat, kun san-o an Ginoo maabot, ngan liwat, bisan adton bantugan nga urhi nga adlaw kun san-o an kalibutan in urosa nga mapuputos hin sugad hin usa nga bug-os nga papel, ngan an mga elemento in matutunaw han sobra hin kapaso, ngan liwat, hadto nga bantugan nga urhi nga adlaw kun san-o kamo in dadad-on agud tumukdaw ha atubangan han Kordero han Diyos — pagkahuman iyo ba sisidngon nga waray Diyos?",
                    "Pagkahuman iyo ba iglilirong hi Cristo, o iyo ba makikita an Kordero han Diyos? Kasiring ba niyo nga kamo in makakaukoy kaupod niya ha ilarum han paghibaro niyo han iyo mga sala? Kasiring ba niyo nga magigin malipayon kamo nga maukoy kaupod adton mga baraan nga Katawhan, kun an iyo mga kalag in nag-aantos hin kaaram han iyo mga sala nga iyo gin-abusaran adton iya mga balaod?",
                    "Ungod, ako nagsusumat ha iyo, nga kamo in magigin kairo nga maukoy upod an usa nga baraan ngan makatadungan nga Diyos, ha ilarom han kaaram han iyo kamaghugaw ha atubangan niya, kontra nga kamo in maukoy upod han mga iginsumpa nga mga kalag ha impyerno.",
                    "Kay kamutuoran, kun kamo in pagdad-on agud makita adton iyo kawarayan sul-ot ha atubangan han Diyos, ngan sugad man adton kahimayaan han Diyos, ngan an kabaraan ni Jesucristo, ito in madagkot hin siga han kalayo nga dire mapaparong ha iyo.",
                    "O pagkahuman kamo nga waray pagtuo, balik kamo ngadto han Ginoo; makimaluoy hin kusog ngadto ha Amay ha ngaran ni Jesus, nga bangin kamo in mahiagian nga waray dumit, uray, makaruruyag, ngan mabusag, nga nalimpyohan pinaagi han dugo han Kordero, hadto nga bantugan ngan urhi nga adlaw.",
                    "Ngan liwat nagyayakan ako ha iyo ngadto ha iyo nga nagdidiwara hadton mga pagpadayag han Diyos, nga nasiring nga waray na adto, nga waray na mga pagpadayag, bisan mga panagna, o mga regalo, o bisan mga pagtambal, o pagyayakan ha mga pulong, ngan mga paghubad han mga pinulungan;",
                    "Ungod ginsisiring ko ha iyo, hiya nga nagsisikway hine nga mga nahuna-huna in dire maaram han ebanghelyo ni Cristo; oo, ngan waray niya kabasa an baraan nga mga kasuratan; o bangin, waray niya mahisaboti.",
                    "Kay waray ba naton mabasa nga an Diyos in amo la gihapon kakulop, yana, ngan ha kadayonan, ngan hiya in waray pag-iiba bisan ngani ha lambong han pagbabag-o?",
                    "Ngan yana, kun iyo nahuna-huna ha iyo mga kalugaringon an usa nga diyos nga nag-iiba, ngan kun hin-o an may lambong han pagbabag-o, kun sugad nahuna-huna ba niyo ngadto ha iyo mga kalugaringon an usa nga diyos nga dire usa nga Diyos han mga milagro.",
                    "Kundi pamati, igpapakita ko ha iyo adton usa nga Diyos han mga milagro, bisan an Diyos ni Abraham, ngan an Diyos ni Isaac, ngan an Diyos ni Jakob; ngan adto nga amo liwat an Diyos nga naghimo han kalangitan ngan kalibutan, ngan adton ngatanan nga butang nga aada hito.",
                    "Kamatuoran, iya ginhimo hi Adan, ngan tikang kan Adan umabot adton pakasala han katawhan. Ngan tungod han pakasala han katawhan umabot hi Jesucristo, bisan an Amay ngan han Anak; ngan tungod kan Jesucristo umabot adton pagtubos han katawhan.",
                    "Ngan tungod han pagtubos han katawhan, nga umabot pinaagi kan Jesucristo, hira in nahibalik ha atubangan han Ginoo; oo, ngan dinhe nga kun hain an ngatanan nga tawo in gintubos, tungod nga an kamatayon ni Cristo an nakagpatuman han pagkabanhaw, ngan nakapagpatuman han pagtubos tikang han waray katapusan nga pagkaturog, ngan adto nga pagkaturog an ngatanan nga tawo in pagpupukawon pinaagi han gahum han Diyos kun an trumpeta in magtunog; ngan hira in mabangon, gudti o dagko man, ngan an ngatanan in matukdaw ha atubangan han iya hukmanan, nga gintubos ngan ginbuhian tikang han waray katapusan nga gapos han kamatayon, ngan adto nga kamatayon in usa nga temporaryo nga kamatayon.",
                    "Ngan kahuman maabot an Usa nga paghukom han usa nga Baraan ha ira; ngan maabot an panahon nga hiya nga mahugaw in mahugaw la gihapon; ngan hiya nga matadong in magigin matadong la gihapon; hiya nga malipayon in magigin malipayon la gihapon; ngan hiya nga masulob-on magigin masulob-on la gihapon.",
                    "Ngan yana, O kamo ngatanan nga naghuhuna-huna han iyo mga kalugaringon hin usa nga diyos nga dire nakakahimo hin usa nga milagro, papakianhan ko kamo, ine ba ngatanan nga hitabo in lumabay na, nga akon iginyakan? An katapusan in umabot na ba? Ungod nasiring ako ha iyo, Dire; an Diyos in dire nahunong ha pagigin Diyos han mga milagro.",
                    "Pagsumat, dire ba an mga hitabo nga ginhimo han Diyos in urusahon ha aton mga mata? Oo, ngan hin-o an makakasabot han urusahon nga mga buruhaton han Diyos?",
                    "Hin-o an makakasiring nga ito in dire milagro nga pinaagi han iya mando an langit ngan han tuna in nahimo; ngan pinaagi han gahum han iya mando an katawhan in nahimo tikang han tapo-tapo ha tuna; ngan pinaagi han gahum han iya mando an mga milagro in nahimo?",
                    "Ngan hin-o an makakasiring nga hi Jesucristo in waray magbuhat hin damo nga mga gamhanan nga mga milagro? Ngan damo nga mga gamhanan nga milagro in ginhimo pinaagi han mga kamot han mga apostoles.",
                    "Ngan kun may mga milagro nga ginhimo nira, kay ano nga humunong an Diyos nga magin usa nga Diyos han mga milagro ngan magpabilin la gihapon nga usa nga dire nagbabag-o nga Diyos? Ngan ungod, nasiring ako ha iyo nga dire hiya nagbabag-o; kun sugad hiya in maukoy pagigin Diyos; kundi hiya in dire naukoy ha pagigin Diyos, ngan hiya amo an Diyos han mga milagro.",
                    "Ngan an hinungdan kun kay ano nga umokoy hiya paghimo hin mga milagro ha hugpo han anak han katawhan in mahitungod han pagtikainos ngadto ha kawaray pagtuo, ngan nabulag han matuod nga dalan, ngan hira in dire maaram hadto nga Diyos nga ira angay pagtaporan.",
                    "Ungod, nasiring ako ha iyo kun hin-o man an matuo kan Cristo, nga waray pagruha-duha, ano man adton ira aaroon ha Amay ha ngaran ni Cristo in ighahatag ha iya; ngan ine nga mga saad in para han ngatanan, bisan tubtub han katapusan han kalibutan.",
                    "Kamatuoran, nasiring hi Jesucristo, an Anak han Diyos, ngadto ha iya mga disipolo nga magpapabilin, oo, ngan liwat ha ngatanan niya nga disipolos, han pamatian han kadam-an: Lakat kamo ha bug-os nga kalibutan, ngan igwali an ebanghelyo ha ngatanan nga tawo;",
                    "Ngan hiya nga natuod ngan nabunyagan in matatalwas, kundi hiya nga dire natuod in pagsusumpaon;",
                    "Ngan ine an mga tigaman in masunod hadton natuod — ha akon ngaran in hira magpapaiwas an mga demonyo; hira in magyayakan ha bag-o nga mga pinulungan; magkakapot hira hin mga halas; ngan kun hira uminom hin makamaratay nga waray kinabuhi nga butang in dire hira pagsasakitan; ngan kun hira in magpatong hadton ira mga kamot ha magsakit ngan hira in mahihiulian;",
                    "Ngan hin-o man nga natuod han akon ngaran, nga waray pagruha-duha, akon pagpapamatuoran ha iya an akon mga saad, bisan tubtub ha katapusan han kalibutan.",
                    "Ngan yana, kitaa, hin-o an makakag-ilob kontra han mga buruhaton han Ginoo? Hin-o an magdidiwara han iya mga pulong? Hin-o an matukdaw kontra han labaw nga gahum han Ginoo? Hin-o an magtatamay han mga buruhaton han Ginoo? Hin-o an magtatamay han mga anak ni Cristo? Pamati, kamo nga magtamay han mga buruhaton han Ginoo, kamo in mahipapausa ngan mamamatay.",
                    "O sanglit ayaw pagtamay, ngan ayaw paghipausa, kundi manmati han mga tugon han Ginoo, ngan mangaro han Amay ha ngaran ni Jesus hadton mga butang nga iyo ginkikinahanglan. Ayaw pagruha-duha, kundi magin matinuohon, ngan pagtikang sugad han una, ngan daop ha Ginoo ha iyo bug-os nga kasingkasing, ngan magbuhat para han iyo kalugaringon nga katalwasan nga may pagkahadlok ngan panngorog ha iya atubangan.",
                    "Magin maaram ha mga henerasyon han iyo pagproyba; kuha-i an iyo mga kalugaringon han ngatanan nga karaotan; ayaw pangaro, agud ubuson la ha iyo mga karuyagon, kundi pangaro nga may kadig-on ngan dire nababantad, nga dire kamo madara ha pagsulay, kundi nga kamo in magserbi ha tinuod ngan buhi nga Diyos.",
                    "Piho-a nga kamo in waray kabunyagi hin dire kaangayan; piho-a nga kamo in dire nakarawat han sakramento ni Cristo nga dire kaaangayan; ngan piho-a nga iyo ginbubuhat adton ngatanan nga buruhaton ha kaangayan, buhata ito ha ngaran ni Jesucristo, an Anak han buhi nga Diyos; ngan kun iyo ine buhaton, ngan mag-antos ngada ha katapusan, kamo in dire pagagawson.",
                    "Ungod, nagyayakan ako ha iyo nga baga ako nagyayakan tikang ha mga patay; kay maaram ako nga mahingangada ha iyo an akon mga pulong.",
                    "Ayaw niyo ako paghukmi tungod han akon dire ka hingpit, bisan an akon amay, tungod han iya dire ka hingpit, bisan adton mga nagsurat nga nanhiuna pa ha iya; kundi magpasalamat ha Diyos nga iya iginhatag ha iyo an dire pagkahingpit namon, ngan mahibaro kamo hin pagigin makinaadmanon labaw ha amon.",
                    "Ngan yana, kamatuoran, iginsurat namon ine nga sinurat subay han amon nahibaroan, dida ha mga litra nga gintatawag nga binag-o nga Egipto, nga iginpasunod ha amon ngan amon ine gin bag-o, subay han paagi han amon pinulungan.",
                    "Ngan kun an amon mga lamina in nagin igo hin kadako iginsurat unta namon ine ha Hebreo; kundi an Hebreo in amon liwat igin bag-o; ngan kun kami in nakagsurat ha Hebreo kitaa, kamo in dire magkakaada hin kakulangan han amon sinurat.",
                    "Kundi maaram an Ginoo han mga nahuna-huna nga amon nahisurat, ngan sugad man waray iba nga tawo an nahibabaro han amon yinaknan; ngan kay waray iba nga mga tawo nga nahibaro han amon yinaknan, sanglit hiya in nag-andam hin mga paagi hin paghubad hadto.",
                    "Ngan ine nga mga nahunahuna in nahisurat agud an amon mga panapton in malimpyohan han dugo han amon mga kabugtoan, nga amo in nawarayan hin pagtuo.",
                    "Ngan kamatuoran, ine nga mga nahuna-huna nga amon kinaruyag hiunong han amon mga kabugtoan, ngan liwat, bisan an ira pagbalik ha kaaram kan Cristo, in subay han mga pag-ampo han ngatanan nga baraan nga nag-uukoy ha katunaan;",
                    "Ngan unta ighatag han Ginoo nga hi Jesucristo nga batonon an ira mga pag-ampo subay han ira pagtuo; ngan unta an Diyos nga Amay in mahinumdum hadton mga kauyonan nga iya ginhimo ngadto han sulod balay ni Israel; ngan unta iya pagbendisyonan hira ha kadayonan, pinaagi han pagtuo han ngaran ni Jesucristo. Amen."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/moro?lang=war",
        "id": "moro",
        "full_localized_name": "Moroni",
        "has_chapters": true,
        "chapters": [
            {
                "url": "https://www.lds.org/scriptures/bofm/moro/1?lang=eng&clang=war",
                "number": 1,
                "name": "Capitulo 1",
                "summary": [
                    "Nagsusurat hi Moroni para ha kaupayan han mga Lamanite — An mga Nephite nga dire magdidiwara kan Cristo in ginpapatay."
                ],
                "verses": [
                    "Ngan yana ako, hi Moroni, kahuman ko mahimo an pagpahalipot hine nga mga pangasoy han mga tawo ni Jared, kasiring ko nga dire na ako makakagsurat pa, kundi ako in dire pa namamatay; ngan ako dire nagpapakita han mga Lamanite kay bangin nira ako patayon.",
                    "Kay makabirido, an ira kagubot in duro kamakusog ha ira hugpo la ngahaw; ngan tungod han ira pagkaurit ira ginpapatay an kada Nephite nga dire nagdidiwara kan Cristo.",
                    "Ngan ako, hi Moroni, in dire magdidiwara kan Cristo; tungod hine, ako in naglilinakat ha bisan diin nga akus ko para han kalibrehan han akon kalugaringon nga kinabuhi.",
                    "Sanglit, ako in magsusurat hin dire na damo nga mga pulong, nga natipa han akon pagbana-bana; kay unta dire na ako magsusurat pa; kundi ako in magsusurat hin dire na damo nga mga pulong, nga bangin dako it kapulsanan ngadto hit akon mga kabugtoan, an mga Lamanite, ha mga tiarabot nga panahon, subay hadton kaburut-on han Ginoo."
                ]
            },
            {
                "url": "https://www.lds.org/scriptures/bofm/moro/2?lang=eng&clang=war",
                "number": 2,
                "name": "Capitulo 2",
                "summary": [
                    "Iginhatag ni Jesus han mga apostoles nga mga Nephite an gahum paghatag han gasa han Espiritu Santo."
                ],
                "verses": [
                    "An mga tugon ni Cristo, nga iya ginyakan ngadto han iya mga disipolo, adton 12 nga iya pinili, samtang nga nakabutang adton iya mga kamot ha ira —",
                    "Ngan iya hira gintawag ha ngaran, nga nagsisiring: Kamo in matawag ha Amay ha akon ngaran, ha hugot nga pag-ampo; ngan kahuman niyo ine buhaton magkakamayada kamo hin gahum ha iya nga ginbutangan han iyo mga kamot, iyo ighatag adton Espiritu Santo; ngan pinaagi ha akon ngaran ighahatag niyo ito, kay ha sugad hine ginbubuhat han akon mga apostoles.",
                    "Ngan yana iginyakan ine nga mga tugon ni Cristo ha ira ha takna han iya siyahan nga pagpakita; ngan waray ine hibatii hadton kadam-an, kundi adton mga disipolo an nakabati hine; ngan kun ano kadamo an ira ginbubutangan han ira mga kamot, in napuno han Espiritu Santo."
                ]
            },
            {
                "url": "https://www.lds.org/scriptures/bofm/moro/3?lang=eng&clang=war",
                "number": 3,
                "name": "Capitulo 3",
                "summary": [
                    "Gin-ordinahan han mga ansiano an mga saserdote ngan mga magturutdo pinaagi han pagbutang han kamot ha ulo."
                ],
                "verses": [
                    "An pamaagi kun tipaunan-o nga an mga disipolo, nga tinatawag nga mga ansiano han simbahan, in nag-ordina han mga saserdote ngan mga magturutdo —",
                    "Kahuman nga hira in mag-ampo ha Amay ha ngaran ni Cristo, ira iginbutang an ira mga kamot ha ira mga ulo, nga nagsisiring:",
                    "Ha ngaran ni Jesucristo gin-oordinahan ko ikaw nga magin usa nga saserdote (o, kun hiya in magigin magturutdo) gin-oordinahan ko ikaw nga magin magturutdo, agud magtutdo han pagbasul ngan kapasayloan han mga sala pinaagi kan Jesucristo, pinaagi han kamabaskug han pagtuo ha iya ngaran tubtub ha katapusan. Amen.",
                    "Ngan ha sugad hine nga pamaagi ira gin-ordinahan an mga saserdote ngan mga magturutdo, subay han mga gasa ngan mga panawag han Diyos ngadto ha tawo; ngan ira gin-ordinahan hira pinaagi han gahum han Espiritu Santo, nga nakada ha ira."
                ]
            },
            {
                "url": "https://www.lds.org/scriptures/bofm/moro/4?lang=eng&clang=war",
                "number": 4,
                "name": "Capitulo 4",
                "summary": [
                    "Tipaunan-o nagasoy an mga ansiano ngan mga saserdote pagdumara han pan sakramento nga tinapay."
                ],
                "verses": [
                    "An pamaagi han mga ansiano ngan mga saserdote han pagdumara han unod ngan dugo ni Cristo ngadto ha simbahan; ngan an pagdumara nira hito subay han mga kasugoanan ni Cristo; sanglit maaram kami nga an pamaagi in tinuod; ngan an mga ansiano o saserdote nagdumara hine —",
                    "Ngan hira in lumuhod upod han simbahan, ngan nangadi ngadto ha Amay ha ngaran ni Cristo, nga nasiring:",
                    "O Diyos, an Waray Katapusan nga Amay, amon pinangangaro ha imo ha ngaran han imo Anak, nga Jesucristo, nga bendisyoni ngan limpyohan ine nga tinapay ngadto han mga kalag han ngatanan nga makaon hine; nga kumaon hira hinumduman han lawas han imo Anak, ngan magpamatuod ngada ha imo, O Diyos, an Waray Katapusan nga Amay, nga maruruyag hira pagdara dida ha ira han ngaran han imo Anak, ngan pirme manumduman hiya, ngan magsunod han iya mga kasugoanan nga iya ginhatag ha ira, nga mahangada unta ha ira pirme an iya Espiritu. Amen."
                ]
            },
            {
                "url": "https://www.lds.org/scriptures/bofm/moro/5?lang=eng&clang=war",
                "number": 5,
                "name": "Capitulo 5",
                "summary": [
                    "An pamaagi han pagdumara han sakramento nga bino in ginhimo."
                ],
                "verses": [
                    "An pamaagi han pagdumara han bino — Ungod, ira ginkuha an kopa, ngan nagsiring:",
                    "O Diyos, an Waray Katapusan nga Amay, amon pinangangaro ha imo, ha ngaran han imo Anak, nga Jesucristo, nga bendisyonan ngan limpyohan ine nga tubig ngadto ha mga kalag han ngatanan nga mainom hine, nga ira unta ine buhaton hinumduman han dugo han imo Anak, nga umawas para ha ira; nga unta hira magpamatuod ngada ha imo, O Diyos, an Waray Katapusan nga Amay, nga hira pirme manumdum ha iya, nga hira unta magkaada han iya Espiritu upod ha ira. Amen."
                ]
            },
            {
                "url": "https://www.lds.org/scriptures/bofm/moro/6?lang=eng&clang=war",
                "number": 6,
                "name": "Capitulo 6",
                "summary": [
                    "An mga nagbasul nga mga tawo in ginbubunyagan ngan ginsasangkay — An mga kaapi han Simbahan nga nagbabasul in ginpapasaylo — An mga katitirok in ginmamangolohan pinaagi han gahum han Espiritu Santo."
                ],
                "verses": [
                    "Ngan yana magyayakan ako mahitungod han pagbunyag. Kamatuoran, an mga ansiano, mga saserdote, ngan mga magturutdo in ginbunyagan; ngan hira in dire ginbubunyagan labot la kun hira in takos ngan naangay hito.",
                    "Dire nakarawat han bisan hin-o nga nagpapabunyag labot la kun hira in nadaop nga may mabidoon nga kaburut-on ngan mabinasulon nga espiritu, ngan nagpamatuod ha simbahan nga hira in tinuod nga nagbasul han ngatanan nga ira mga sala.",
                    "Ngan waray usa nga ginkakarawat ha pagbunyag labot la kun ira kakarawaton adton ngaran ni Cristo, nga may hugot nga desisyon nga magserbi ha iya tubtub ha katapusan.",
                    "Ngan kahuman hira makarawat ngadto ha pagbunyag, nga ginhimo ngan nalimpyohan pinaagi han gahum han Espiritu Santo, ngan hira in nagin kaapi han mga tawo han simbahan ni Cristo; ngan adton ira mga ngaran in ginkuha, agud hira in mahinumduman ngan mabantayan hadton mag-upay nga mensahe han Diyos, agud hira in magpabilin han matadong nga dalan, agud magpadayon hira hin pagbantay ha pag-ampo, nga natapod la ha mga maupay nga buhat ni Cristo, nga amo an taghimo ngan paraghuman han ira pagtuo.",
                    "Ngan adton mga kaapi han simbahan in masukot magkatitirok, para magpuasa ngan mag–ampo, ngan magkurukayakan ha kada usa hiunong han kaupayan han ira mga kalag.",
                    "Ngan hira in masukot magkatitirok agud kumaon han tinapay ngan uminom han bino, hinumduman han Ginoo nga hi Jesus.",
                    "Ngan hira in estrikto ha pagsunod nga mawaray sala ha hugpo nira; ngan hin-o man nga mahisabotan nga magbuhat hin karaotan, ngan tulo nga mga testigo han simbahan in maghuhukom ha ira ha atubangan han mga ansiano, ngan kun dire hira magbasul, ngan dire magangkon, adton ira mga ngaran in paparaon, ngan hira in dire na iihapon kaupod hadton mga tawo ni Cristo.",
                    "Kundi kun ano kamasukot adton ira pagbasul ngan pagpangaro hin pasaylo, nga may tinuod nga panuyo, hira in papasayloon.",
                    "Ngan adton ira mga katitirok in ginhihimo han simbahan ha pamaagi ngan mga buruhaton han Espiritu, nga pinaagi han gahum han Espiritu Santo; kay tungod nga an gahum han Espiritu Santo amo an naggigiya ha ira kun hira in magwawali, o magsasagdon, o mag-ampo, o manginyupo, o magkanta, ngada nga ine in matuman."
                ]
            },
            {
                "url": "https://www.lds.org/scriptures/bofm/moro/7?lang=eng&clang=war",
                "number": 7,
                "name": "Capitulo 7",
                "summary": [
                    "Usa nga pagkumbida in iginhatag nga sumulod ngadto ha kamurayawan ha Ginoo — Mag-ampo nga may tinuod nga panuyo — An Espiritu ni Cristo in naghahatag ha mga tawo nga mahibaroan adton maupay ngan maraot — Gin-aaghat ni Satanas an mga tawo nga igdiwara hi Cristo ngan magbuhat hin maraot — Iginpasabot han mga propeta an pag-abot ni Cristo — Pinaagi han pagtuo an mga milagro in nahihimo ngan adton mga anghel in magseserbi — An mga tawo in kinahanglan nga maglaum hin kinabuhi nga waray katapusan ngan kumapot hin maupay han uray nga paghigugma ni Cristo."
                ],
                "verses": [
                    "Ngan yana ako, hi Moroni, in magsusurat hin pipira hine nga mga tugon han akon amay nga hi Mormon, nga iya iginyakan hiunong han pagtuo, paglaum, ngan paghigugma; kay ha sugad hine nga paagi hiya in nagyayakan ngadto han mga tawo, samtang nga hiya in nagtututdo ha sinagoga nga ira gintindog para lugar han ampoan.",
                    "Ngan yana ako, hi Mormon, nagyayakan nganhi ha iyo, mga hinigugma ko nga kabugtoan; nga pinaagi han grasya han Diyos Amay, ngan an aton Ginoo nga hi Jesucristo, ngan han iya baraan nga kaburut-on, tungod han gasa han iya pagtawag ha akon, nga ako in gintugutan nga makagyakan ha iyo yana nga takna.",
                    "Tungod hine, ako in maghihimangraw ha iyo nga aada ha simbahan, nga mga mamurayaw nga mga tagasunod ni Cristo, nga magkakamayada hin igo nga paglaum nga diin kamo in makakasulod ha kamurayawan han Ginoo, tikang yana nga takna ngada nga kamo in makapahuway kaupod niya didto ha langit.",
                    "Ngan yana mga kabugtoan ko, iginhuhukom ko ine nga mga kinaiya nga gawi ha iyo tungod han iyo mamurayaw nga paagi han kinabuhi kaupod han anak han katawhan.",
                    "Kay akon nahinumduman adton tugon han Diyos nga nagsisiring pinaagi han ira mga binuhatan iyo hira makikilala; kay kun maupay adton ira mga binuhatan, hira in maupay liwat.",
                    "Kay kamatuoran, nasiring an Diyos nga an tawo nga maraot in dire makakagbuhat hin maupay; kay kun hiya in maghahalad hin regalo, o mag-ampo ngadto ha Diyos, labot kun ine in bubuhaton nga may tinuod nga panuyo ine in waray kapulsanan ha iya.",
                    "Kay ungod, dire ine iihapon ha iya kaupayan.",
                    "Kay kamatuoran, kun an usa nga maraot nga tawo naghahatag hin regalo, ginbubuhat niya ine kontra han iya kaburut-on; sanglit ine in iihapon ngadto ha iya nga sugad-sugad la nga ginpabilin la gihapon ha iya an regalo; sanglit ine iihapon nga maraot ha atubangan han Diyos.",
                    "Ngan sugad man ine in iihapon nga maraot ha usa nga tawo, kun hiya in mag-ampo nga waray tinuod nga panuyo ha kaburut-on; Oo, ngan ine in waray kapulsanan ha iya, kay an Ginoo dire makarawat hin sugad hine.",
                    "Sanglit, an tawo nga maraot in dire makakagbuhat hin maupay; bisan ngani an paghatag hin maupay nga regalo.",
                    "Kay kamatuoran, an mapait nga burabod in dire makakaghatag hin maupay nga tubig; o an maupay nga burabod in dire maghahatag hin mapait nga tubig; sanglit, an tawo nga tagasunod han yawa in dire makakagsunod kan Cristo; ngan kun hiya in magsunod kan Cristo hiya in dire magigin taga serbi han yawa.",
                    "Sanglit, adton ngatanan nga butang nga mag-upay in natikang han Diyos; ngan adton maraot in natikang ha yawa; kay an yawa in kaaway ngadto han Diyos, ngan nakikipag-away kontra ha iya hin padayon, ngan nagdadapit ngan naghuhugay nga makasala, ngan padayon hin pagbuhat hin maraot.",
                    "Kundi pamati, adton kanan Diyos in nagdadapit ngan nagkukumbida nga padayon magbuhat hin maupay; sanglit, kada butang nga nagdadapit ngan nag-aaghat hin pagbuhat hin maupay, ngan paghigugma ha Diyos, ngan magserbi ha iya, in tikang han Diyos.",
                    "Sanglit, paghirot, mga hinigugma ko nga kabugtoan, nga dire niyo husgahan an maraot nga magin kanan Diyos, O kun hain adton maupay nga kanan Diyos nga nagtikang ha yawa.",
                    "Kay pamati, kabugtoan ko, adto in iginhatag ha iyo nga maghukom, nga iyo mahibaroan an maupay ha maraot; ngan an paagi hin paghukom in masayon, nga iyo mahibaroan nga may hingpit nga kaaram, nga sugad han kalamrag han adlaw in tikang han kasirum han gab-i.",
                    "Kay kamatuoran, an Espiritu ni Cristo in iginhatag ha kada tawo, agud iya mahibaroan an maupay ha maraot; salit, akon iginpakita ha iyo an paagi han paghukom; kay an kada butang nga diin nagdadapit hin pagbuhat hin maupay, ngan nag-aaghat nga tumuod kan Cristo, in iginhahatag pinaagi han gahum ngan regalo ni Cristo; sanglit hibabaroan niyo hin hingpit nga kaaram nga adto in tikang ha Diyos.",
                    "Kundi an ano man nga butang nga nag-aaghat ha mga tawo nga magbuhat hin maraot, ngan dire tumuod kan Cristo, nga igdiwara hiya, ngan dire magserbi ha Diyos, kun sugad hibabaroan niyo hin hingpit nga kaaram nga adto in tikang ha yawa; kay ha sugad hine nga paagi an pagbuhat han yawa, kay iya gin-aaghat an tawo nga dire magbuhat hin maupay, dire, waray bisan usa; bisan adton iya mga anghel; bisan hira nga nagpapasakop ha iya.",
                    "Ngan yana, mga kabugtoan ko, tungod nga iyo nakita an kalamrag nga diin kamo in maghuhukom, nga ine nga lamrag amo an lamrag ni Cristo, piho-a nga dire kamo maghukom hin sayop; kay ha sugad nga paghukom nga iyo ginhukman kamo in paghuhukman.",
                    "Sanglit, gin-aabi-abi ko kamo, mga kabugtoan, nga iyo pamilngon hin kamadoroto ine nga lamrag ni Cristo nga hibaroan niyo an maupay ha maraot; ngan kun iyo pagkakaptan an kada butang nga maupay, ngan dire magkondena, kamo in piho nga mga anak ni Cristo.",
                    "Ngan yana, mga kabugtoan ko, paonan-o mahitatabo nga kamo in makakakarawat han kada maupay nga butang?",
                    "Ngan yana makadto ako han pagtuo, nga diin akon iginsiring ngan akon pagyayaknon; ngan akon igsusumat an paagi diin kamo in makakakarawat ha kada maupay nga butang.",
                    "Kay kalipay, an Diyos nga nahibabaro han ngatanan nga butang, nga natikang ha waray tinikangan, ngada ha waray katapusan, kamatuoran, iginsugo niya ha mga anghel agud mag-alagad ha anak han katawhan, para igpasabot an hiunong han pag-abot ni Cristo; ngan kan Cristo in angay magtikang an mag-upay nga butang.",
                    "Ngan an Diyos an nagpasabot ngadto han mga propeta, pinaagi han kalugaringon niya nga baba, nga hi Cristo in angay umabot.",
                    "Ngan kamatuoran, mayada iba-iba nga mga paagi diin iya iginpahibaro an mga butang ngadto ha anak han katawhan, kun hain an mga maupay; ngan an ngatanan nga butang nga mag-upay in natikang kan Cristo; kun dire an mga tawo in nakasala, ngan waray mag-upay nga butang in maabot ha ira.",
                    "Sanglit, pinaagi hadton pag-alagad han mga anghel, ngan han kada tugon nga natikang han baba han Diyos, an tawo in nagtikang hin paggamit hin pagtuo kan Cristo; ngan ha sugad pinaagi han pagtuo, hira in makakakarawat han kada butang nga maupay; ngan ine masusugad ngada han pag-abot ni Cristo.",
                    "Ngan kahuman han iya pag-abot an tawo in natalwas liwat pinaagi han ira pagtuo ha iya ngaran; ngan pinaagi han pagtuo, hira in nagin mga anak han Diyos. Ngan sugad nga nabubuhi hi Cristo hiya in nagyakan hine nga mga tugon ngadto han aton kaapoy-apoyan, nga nagsisiring: Bisan ano nga butang nga iyo aaron ha Amay pinaagi han akon ngaran, kun ito in maupay, nga may pagtuo ngan natuod nga ine in iyo makakarawat, kamatuoran, ine in bubuhaton ha iyo.",
                    "Sanglit, mga hinigugma ko nga kabugtoan, umukoy ba adton mga milagro tungod kay hi Cristo in sinmaka na ha langit, ngan lumingkod ha too nga kamot han Diyos, agud angkonon ha Amay adton iya mga katungod han pagkaluoy nga mayada niya ha anak han katawhan?",
                    "Kay iya ginbaton an panuyo han balaod, ngan iya gin-angkon an ngatanan nga may pagtuo ha iya; ngan hira nga mayada pagtuo ha iya in makapot ha kada maupay nga butang; sanglit gin-uugopan niya an kaupayan han mga anak han tawo; ngan hiya in nag-uukoy ha waray katapusan nga kalangitan.",
                    "Ngan tungod kay iya ine ginbuhat, mga hinigugma ko nga kabugtoan, humunong ba adton mga milagro? Ungod nasiring Ako ha iyo, Dire; bisan ngani an mga anghel in waray umokoy ha pagserbi han anak han katawhan.",
                    "Kay kamatuoran, hira in nasasakop niya, agud magserbi subay han pulong ha pagsagdon han iya mando, nga nagpapakita han ira mga kalugaringon ngadto hadton makusog an pagtuo ngan waray kabalhin nga panhuna-huna ha kada pamaagi han ka Diyosnon.",
                    "Ngan an katungdanan han ira pagserbi amo an pagtawag han tawo nga magbasul, ngan tumanon ngan buhaton adton buruhaton han mga kauyonan han Amay, nga iya ginhimo ngadto han anak han katawhan, para ig-andam an dalan ha butnga han anak han katawhan, ha pagpasamwak han mga tugon ni Cristo ngadto han mga pinili nga mga suruguon han Ginoo, agud hira in magpamatuod ha iya.",
                    "Ngan pinaagi han pagbuhat han sugad, igin-andam han Ginoo nga Diyos an dalan agud an nahibibilin han tawo in magkamayada pagtuo kan Cristo, agud an Espiritu Santo in magkamayada hin lugar ha ira mga kaburut-on, subay han gahum hadto; ngan ha sugad hine nga paagi iginpahitabo han Amay, an mga kauyonan nga iya ginhimo ngadto han anak han katawhan.",
                    "Ngan nagsiring hi Cristo: Kun kamo in magkamayada hin pagtuo ha akon kamo in magkakamayada hin gahum nga buhaton adton bisan ano nga buruhaton nga kaangayan ha akon.",
                    "Ngan hiya nagsiring: Magbasul kamo ngatanan nga aada ha katapusan han kalibutan, ngan daop ha akon, ngan magpabunyag ha akon ngaran, ngan magkaada pagtuo ha akon, agud kamo in matalwas.",
                    "Ngan yana, mga hinigugma ko nga kabugtoan, kun masugad hine nga ine nga mga nahuna-huna in tinuod nga iginyakan ko ha iyo, ngan an Diyos in magpapakita ngadto ha iyo, pinaagi hin gahum ngan dako nga himaya ha urhi nga adlaw, nga ine in mga tinuod, ngan kun ine in mga tinuod an panahon ba han mga milagro in naukoy?",
                    "O an mga anghel ba in umokoy ha pagpakita ngadto han anak han katawhan? O iya ba ginpugngan adton gahum han Espiritu Santo ha ira? O hiya ba, samtang nga an takna in mag-iiha, o an kalibutan in magpapabilin, o mayada pa usa nga tawo ha bawbaw han kalibutan nga angay matalwas?",
                    "Ungod nasiring ako ha iyo, Dire; kay ine in tungod han pagtuo nga adton mga milagro in nahihimo; ngan pinaagi hin pagtuo nga an mga anghel in nagpapakita ngan nagseserbi ngadto han tawo; sanglit, kun ine nga mga nahuna-huna in umokoy kairo han anak han katawhan, kay ine tungod han ira kawaray pagtuo, ngan an ngatanan in kawang la.",
                    "Kay waray tawo nga matatalwas, subay han mga tugon ni Cristo, labot la kun hira in magkamayada hin pagtuo ha iya ngaran; sanglit, kun ine nga mga nahuna-huna in umokoy na, adton pagtuo in umokoy liwat; ngan makangingirhat an kamutangan han tawo, kay hira in baga sugad hin waray pagtubos nga nahitabo.",
                    "Kundi pamati, mga hinigugma ko nga kabugtoan, ako in maghuhukom hin labaw pa nga mag-upay nga mga kinaiya nga gawi ha iyo, kay ginhuhukman ko kamo nga may pagtuo kan Cristo tungod han iyo kamapainobsanon; kay kun waray kamo pagtuo ha iya kun sugad dire kamo naangay mahiapi han ihap han mga tawo han iya simbahan.",
                    "Ngan liwat, mga hinigugma ko nga kabugtoan, magyayakan ako ha iyo mahitungod han paglaum. Paunan-o mahitatabo nga kamo in makakaabot hin pagtuo, labot la kun kamo in magkakamayada hin paglaum?",
                    "Ngan ano ine nga iyo ginlalauman? Ungod nasiring ako ha iyo nga kamo in may paglaum pinaagi han pagbayad han sala ni Cristo ngan an gahum han iya pagkabanhaw, nga bumuhat ngadto ha kinabuhi nga waray katapusan, ngan ine in tungod han iyo pagtuo ha iya subay hadton mga panaad.",
                    "Sanglit, kun an tawo in may pagtuo hiya in kinahanglan nga magkaada hin paglaum; kay kun waray pagtuo waray liwat paglaum.",
                    "Ngan liwat, ungod nasiring ako ha iyo nga dire hiya magkakaada hin pagtuo ngan paglaum, labot la kun hiya in magin tinuod nga mapainobsanon, ngan may tinuod mga mapainobsanon nga kaburut-on.",
                    "Kun sugad, adton iya pagtuo ngan paglaum in kawang la, kay waray bisan usa man nga kakarawton ha atubangan han Diyos, labot la adton buotan ngan may tinuod nga mapainobsanon nga kaburut-on; ngan kun an tawo in buotan ngan may tinuod nga mapainobsanon ha iya kaburut-on, ngan nauyon pinaagi han gahum han Espiritu Santo nga hi Jesus amo hi Cristo, kinahanglan hiya in magkamayada hin paghigugma; kay kun waray hiya paghigugma hiya in waray gamit; sanglit kinahanglan gud nga hiya magkaada hin paghigugma;",
                    "Ngan an paghigugma in nakakapag-ilob hin maiha, ngan maloloy-on, ngan waray pagkaawa, ngan dire mapalabi-labihon, dire nag-uungara para la han iya kalugaringon, dire madali masina, dire naghuhuna-huna hin maraot, ngan dire nalilipay ha karaotan kundi nalilipay ha kamatuoran, nag-aantos han ngatanan nga kakurian, natuod han ngatanan nga nahuna-huna, ngan nalaum han ngatanan nga nahuna-huna, nag-iilob han ngatanan nga kakurian.",
                    "Sanglit, mga hinigugma ko nga mga kabugtoan, kun waray kamo gugma, waray kamo kapulsanan, kay an gugma in dire nagkukulang. Sanglit, kumapot hin maupay ha gugma, nga amo an pinakamaupay han ngatanan, kay ngatanan nga butang in mayada pagkulang —",
                    "Kundi an gugma amo an uray nga gugma ni Cristo, ngan ine in nakakag-antos hin kadayonan; ngan hin-o man nga mahibibilngan nga mayada hito ha urhi nga adlaw, ito in magigin maupay para ha iya.",
                    "Sanglit, mga hinigugma ko nga kabugtoan, pag-ampo ha Amay ha bug-os nga abilidad, nga kamo in mapuno hin sugad hine nga gugma, ngan iya iginhatag ha ngatanan nga ungod nga mga sumurunod han iya Anak, nga hi Jesucristo; agud kamo in magin mga anak han Diyos; ngan kun hiya in magpakita kita in magigin sugad ha iya, kay aton hiya makikita nga hiya na; nga magkakaada unta kita hine nga paglaum; agud kita in magin uray bisan sugad ha iya nga uray. Amen."
                ]
            },
            {
                "url": "https://www.lds.org/scriptures/bofm/moro/8?lang=eng&clang=war",
                "number": 8,
                "name": "Capitulo 8",
                "summary": [
                    "An pagbunyag han mga gudti nga kabataan in usa nga sala nga buruhaton — An mga bata nga gudtiay pa in buhi kan Cristo tungod han Pagbayad han Sala — Pagtuo, pagbasul, kamapainobsanon, ngan tinuod nga mapainobsanon nga kasingkasing, pagkarawat han Espiritu Santo, ngan pag-antos tubtub ha katapusan in nakakadara ngadto ha katalwasan."
                ],
                "verses": [
                    "An sinurat han akon amay nga hi Mormon, nga ginsurat para ha akon, hi Moroni; ngan ine in iginsurat ha akon dayon pagkahuman han pagtawag ha akon ha pagkaministro. Ngan ha sugad hine hiya in nagsurat ha akon, nga nagsisiring:",
                    "Hinigugma ko nga anak, Moroni, ako in duro nga nalilipay nga an Ginoo Jesucristo in nagin mahinumdumun ha imo, ngan gintawag ka ha pagkaministro, ngan ha iya baraan nga buruhaton.",
                    "Pirme kita nahinunumduman ha akon pag-ampo, padayon nga nag-ampo ngadto ha Diyos Amay ha ngaran han iya Baraan nga Anak, hi Jesus, nga hiya, pinaagi ha waray katapusan nga kaupayan ngan grasya, in ginpabilin ka pinaagi han mahugot nga pagtuo han iya ngaran tubtub ha katapusan.",
                    "Ngan yana, anak ko, ako innaghihimangraw ha imo hiunong hadton duro gud nga nakakagpabido ha akon; kay ine in nakakagpabido ha akon nga may mga paglalarulantugi nga nahitatabo ha hugpo niyo.",
                    "Kay, kun nahibaroan ko an kamatuoran, nga nagkaada hin mga paglantugi ha hugpo niyo hiunong han pagbunyag han iyo mga gudtiay nga kabataan.",
                    "Ngan yana, anak ko, karuyag ko nga ikaw in magin maduroto hin pagbuhat, nga ine nga dako nga kasaypanan in angay makuha ha hugpo niyo; kay, ha sugad hine nga panuyo ginhimo ko ine nga sinurat.",
                    "Kay kahuman dayon nga akon nahibaroan ine nga mga kabutangan ha iyo ako nagpakiana han Ginoo mahitungod hine nga hitabo. Ngan an tugon han Ginoo in umabot ha akon pinaagi han gahum han Espiritu Santo, nga nagsisiring:",
                    "Pamati han mga tugon ni Cristo, an imo Manurubos, an imo Ginoo ngan iyo Diyos. Kamatuoran, ako in nasinganhi ha kalibutan dire agud tawagon an mga buotan kundi adton magpakasasala nga magbasul; ngan an waray sakit in dire magkikinahanglan hin doktor, kun dire hira adton magsakit la; sanglit, an gudtiay nga mga kabataan in waray sala, kay dire nira akus magbuhat hin sala; tungod hine adton sumpa kan Adan ginkuha tikang ha ira tungod ha akon, ngan adto in waray gahum ha bawbaw nira; ngan adton balaod hin pagturi in natuman na ha akon.",
                    "Ngan ha sugad hine nga pamaagi nagpasabot adton Espiritu Santo han tugon han Diyos ngadto ha akon; sanglit, hinigugma ko nga anak, maaram ako nga ine in mabug-at nga pagtamay ha atubangan han Diyos, kun iyo pagbubunyagan adton gudtiay nga mga bata.",
                    "Ungod nasiring ako ha iyo nga amo ine nga nahuna-huna an iyo angay igtutdo — pagbasul ngan pagbunyag ngadto hadton may baratonon ngan may kapas hin paghimo hin sala; oo, ngan tutdoan adton mga kag-anak nga hira in kaangayan gud magbasul ngan magpabunyag, ngan magpaubos han ira mga kalugaringon sugad han ira gudti nga mga bata, ngan hira ngatanan matatalwas kaupod adton ira gudtiay nga mga anak.",
                    "Ngan an ira gudtiay nga mga anak in dire nanginginahanglan hin pagbasul, bisan hin pagbunyag. Kamatuoran, an pagbunyag in tungod ha pagbasul ngadto ha katuman han mga kasugoanan hiunong han kapasayloan han mga sala.",
                    "Kundi an mga bata nga gudti in buhi kan Cristo, bisan tikang han pagkahimo han kalibutan; kun dire sugad, an Diyos in usa mga may pinaurog nga Diyos, ngan usa liwat nga pabag-o bag-o nga Diyos, nga may tawo nga ginagapilan; patiunan-o kay kadamo han mga bata nga gudti in nagkamatay hin waray mabunyagi!",
                    "Sanglit, kun an mga bata nga gudti in dire matalwas kun waray bunyagi, ine in bangin mahingadto ha waray katapusan nga empiyerno.",
                    "Ungod nagsisiring ako ha iyo, hiya nga naghuhuna-huna nga an gudtiay nga mga bata in nanginginahanglan hin pagbunyag in aada ha kapaitan ngan bariga han pagkamaraot; kay hiya in waray pagtuo, paglaum, o paghigugma; sanglit, kinahanglan nga hiya patayon na samtang nga aada ha sugad nga panhuna-huna, hiya in kinahanglan gud nga kumadto ha impiyerno.",
                    "Kay makaharadlok ine nga karaotan nga paghunahuna-on nga an Diyos in magtatalwas han usa nga bata tungod han pagbunyag, ngan an usa in angay mamatay tungod hiya in waray bunyagi.",
                    "Ngan kairo nira nga nagraraot han plano han Ginoo ha sugad hine nga pamaagi, kay hira in mamamatay labot la kun hira in magbasul. Pamati, ako in nagyayakan hin waray kahadlok, nga may katungod tikang han Diyos; ngan dire ako nahadlok kun ano man an buhaton han katawhan ha akon; kay an hingpit nga paghigugma in nagwawara han ngatanan nga kahadlok.",
                    "Ngan ako in puno hin paghigugma, nga amo adton waray katapusan nga paghigugma; sanglit, an ngatanan nga kabataan in pareho la ha akon; sanglit, hinihigugma ko an gudtiay nga mga kabataan hin hingpit nga paghigugma; ngan hira in paropareho ngatanan ngan makakaangbit han katalwasan.",
                    "Kay maaram ako nga an Diyos in dire usa nga Diyos nga may pinaurog, o pagbag-o bago; kundi hiya in dire nagbabag-o tikang han waray tinikangan ngadto ha waray katapusan.",
                    "An mga bata nga gudtiay in dire makakagbasul; sanglit, ine makaharadlok nga karaotan nga igdiwara adton uray nga mga kaluoy han Diyos ngadto ha ira, kay hira in buhi ha iya tungod han iya kaluoy.",
                    "Ngan hiya nga nagsisiring nga adton mga bata nga gudti in kinahanglan bunyagan in nagdidiwara hadton mga kaluoy ni Cristo, ngan ginpapawaray kapulsanan an iya pagbayad han sala ngan an gahum han iya pagtubos.",
                    "Kairo han sugad, kay hira in aada ha kataragman han kamatayon, empiyerno, ngan waray katapusan nga kasakit. Nagyayakan ako hine hin waray kahadlok; kay adton Diyos an nagsugo ha akon. Pamati ngadto ha ira ngan sunda, o adto in matukdaw kontra ha iyo ha hukmanan nga lingkuran ni Cristo.",
                    "Kay nasayoran an ngatanan nga mga bata nga gudti in buhi kan Cristo, ngan sugad man ha ira ngatanan nga waray balaod. Kay an gahum han pagtubos in maabot ha ira ngatanan nga waray balaod; sanglit, hiya nga waray igkondena, o dire ig-iilarum ha pagkondena, in dire makakagbasul; ngan ha ira an bunyag in waray kapulsanan —",
                    "Kundi ito usa nga pagbiaybiay ha atubangan han Diyos, ha pagdiwara han mga kaluoy ni Cristo, ngan an gahum han Baraan nga Espiritu, ngan pagtapod han waray kapulsanan nga mga buruhaton.",
                    "Pamati, anak ko, ine nga kabutangan in dire angay mahitabo; kay an pagbasul in para ha ira nga aada ha ilarum han pagsirot ngan ha ilarum han sumpa han gintalapas nga balaod.",
                    "Ngan an siyahan nga mga bunga han pagbasul amo an pagbunyag; ngan an pagbunyag in naabot tungod han pagtuo ngada han pagtuman han mga kasugoanan; ngan an pagtuman hadton mga kasugoanan in maghahatag han kapasayloan han mga sala;",
                    "Ngan an kapasayloan han mga sala in naghahatag han kamapainobsanon, ngan tinuod ngan mapainobsanaon nga kaburut-on; ngan tungod han kamapainobsanon ngan kamapainobsanan han kaburut-on maabot adton pagbisita han Espiritu Santo, nga Maglilipay in nagpupuno hin paglaum ngan hingpit nga paghigugma, diin an gugma nag-aantos pinaagi han kamadoroto ha pag-ampo, ngada han pag-abot han katapusan, nga diin ngatanan nga mga baraan in mag-uukoy kaupod an Diyos.",
                    "Pamati, anak ko, ako in magsusurat ngahaw ha imo kun ako in dire dayon magawas kontra han mga Lamanite. Kamatuoran, an kamapalabi-labihon hine nga nasud, o an mga tawo nga mga Nephite, in nagpapamatuod han ira pagkapuo labot la kun hira in magbasul.",
                    "Ig-ampo mo hira, anak ko, agud an pagbasul in umabot ha ira. Kundi sigurado, nahadlok ako bangin an Espiritu in umokoy pagtutdo ha ira; ngan ha parte hine nga katunaan ira liwat karuyag nga malupig an ngatanan nga gahum ngan katungod nga natikang han Diyos; ngan ira gin didiwara adton Espiritu Santo.",
                    "Ngan kahuman dire karawaton an sugad hin kadako nga hibaro, anak ko, hira in angay mamatay dayon, ha katumanan han mga panagna nga ginluwas han mga propeta, sugad han mga saad han aton Manluluwas ngahaw.",
                    "Adyos, anak ko, ngada han akon pagsurat ha imo, o han aton pagkita ngahaw. Amen."
                ]
            },
            {
                "url": "https://www.lds.org/scriptures/bofm/moro/9?lang=eng&clang=war",
                "number": 9,
                "name": "Capitulo 9",
                "summary": [
                    "An mga Nephite ngan han mga Lamanite in pareho nagin magraot ngan nagtikaraot — Ira ginpapakurian ngan ginpapatay adton tagsa-tagsa ha ira — nag-ampo hi Mormon nga an grasya ngan kaupayan in mahingada kan Moroni ha kadayonan."
                ],
                "verses": [
                    "Hinigugma ko nga anak, ako in nagsusurat na liwat ha imo nga mahibaroan mo nga ako in buhi pa; kundi ako in magsusurat hadton nakakabido.",
                    "Kay makabirido, ako in nagkaada hin duro nga pakig-away ha mga Lamanite, nga kun diin waray kami makalupig; ngan hi Archeantus in namatay pinaagi han espada, ngan sugad man hi Luram ngan hi Emron; Oo, ngan nawara ha amon adton kadam-an han pinili nga mga lalaki nga sundalo.",
                    "Ngan yana sigurado, anak ko, nahadlok ako nga bangin mapuo han mga Lamanite ine nga mga tawo; kay dire hira nagbabasul, ngan hi Satanas in padayon nga nagsusulsul ha ira nga masina ha tagsa-tagsa.",
                    "Kamatuoran, ako in padayon nga nagtatrabaho kaupod nira; ngan kun ako in nagyayakan han tugon han Diyos nga may kaestriktohan hira in nanngungurog ngan nasisina kontra ha akon; ngan kun dire ako nagamit hin kaestriktohan ginpapatig-a nira an ira mga kasingkasing kontra hine; sanglit, nahadlok ako nga bangin an Espiritu han Ginoo in umokoy na pagtutdo ha ira.",
                    "Kay duro gud adton ira kasina nga ha akon pagsabot hira in dire na nahadlok han kamatay; ngan nawara na ha ira an paghigugma, ha kada tagsa-tagsa; ngan hira in padayon nga nauuhaw han dugo ngan pagbulos nga waray katapusan.",
                    "Ngan yana, hinigugma ko nga anak, bisan hadton ira kamagtig-a, padayon kita pagtrabaho hin waray hunong; tungod kun kita in maukoy pagtrabaho, kita in pagsisirotan; tungod kay mayada kita trabahuon nga angay buhaton samtang nga kita in aanhi pa hine nga tunan-on nga lawas, nga aton unta maperdi an kaaway han ngatanan nga kaupayan, ngan igpahuway an aton mga kalag ha ginhadian han Diyos.",
                    "Ngan yana ako in magsusurat bisan tipaunan-o hiunong han kakurian hine nga mga tigurang nga lalaki. Kay subay han akon pagkahibaro nga akon kinarawat tikang kan Amoron, makabirido, an mga Lamanite in damo an mga bihag, nga ira gindara tikang han tore han Sherrizah; ngan adto in mayada mga kalalakin-an, mga kababayen-an, ngan mga kabataan.",
                    "Ngan an mga asawa ngan mga amay han mga kababayen-an ngan hadton mga kabataan in ginpatay; ngan ira ginpakaon an mga kababayen-an han unod han ira mga asawa, ngan an mga bata an unod han ira mga amay; ngan waray tubig, labot han talagudti, nga iginhahatag ngadto ha ira.",
                    "Ngan ha luyo hine han duro ka mangil-ad nga buruhaton han mga Lamanite, dire ine malabaw han aton mga tawo ha Moriantum. Kay makaharadlok, damo nga mga anak nga babaye han mga Lamanite in gindara nira nga bihag; ngan kahuman nga kuhaan hira han pinakamahal ngan pinakaimportante ha bawbaw han ngatanan nga butang, nga amo an pagkauray ngan kadarayawon —",
                    "Ngan kahuman nira buhata ine nga hitabo, ira adto ginpapatay hin waray kapaid nga paagi hin pagpatay, ginpapakurian adton ira mga lawas ngada han kamatay; ngan kahuman hira ine buhata, ginkakaon nira ine nga mga unod sugad han mga mabangis nga mga hayop, tungod han kamatig-a han ira mga kasingkasing; ngan ira ine ginbubuhat nga tigaman han ira kamaisog.",
                    "O hinigugma ko nga anak, paonan-o an sugad hine nga mga tawo, nga mawaray sibilisasyon —",
                    "(Ngan han pira la katuig nga naglabay, hira in magnanong ngan magpakaruruyag nga mga tawo)",
                    "Kundi O akon anak, paonan-o an mga tawo nga sugad hine, nga nalilipay hadton mangil-ad nga buruhaton —",
                    "Paonan-o kita makakaglaum nga pupugngan han Diyos an iya kamot han paghukom kontra ha aton?",
                    "Kamatuoran, an akon kaburut-on nanginginyupo: Kairo ine nga mga tawo. Gawas ikaw ha paghukom, O Diyos, ngan tagoa adton ira mga sala, ngan mga karaotan, ngan adton ira mangil-ad nga mga buruhaton tikang ha imo atubangan!",
                    "Ngan liwat, anak ko, damo pa nga mga balo nga kababayen-an ngan an ira mga anak nga babaye in nagpapabilin ha Sherrizah; ngan an bahin han ira tinirok nga mga pagkaon in waray pagdad-a han mga Lamanite, kundi ine in ginkuha han sundalo ni Zenephi, ngan ginbayaan hira nga maglinakat bisan diin agud makakuha hin pagkaon; ngan damo nga kalagsan nga mga babaye in nanluluya ha dalan ngan namamatay.",
                    "Ngan an sundalo nga aadi ha akon in maluya; ngan an mga sundalo han mga Lamanite in aada ha butnga han Sherrizah ngan ha akon; ngan kun diin damo adton pumalagiw ngadto han mga sundalo ni Aaron in nagin mga biktima han ira makaharadlok nga pagdarahog.",
                    "O an kalurongan han akon mga tawo! Hira in waray katuhayan ngan waray kaluoy. Makabirido, ako in usa la nga tigurang nga lalaki, ngan ako in may kusog ha usa la nga tawo, nga dire ko akus igpatuman adton akon mga kasugoanan.",
                    "Ngan hira in nagin makusog ha paglaris; ngan hira duro hin kamadarahog, waray ginpapasaylo, bisan adton lagas o bata; ngan hira in nalilipay han ngatanan nga mga butang labot la adton maupay; ngan an paghimakuri han aton kababayen-an ngan aton mga kabataan ha ngatanan nga bawbaw han tuna in labaw pa han bisan ano nga butang; oo, ngan dire akus igluwas han dila, say pa ito in suraton.",
                    "Ngan yana, anak ko, dire ako mag-uukoy hin maiha hine nga makaharadlok nga kiritaon. Tuod, ikaw in maaram han karaotan hine nga mga tawo; ngan ikaw in maaram nga hira waray prinsipyo, ngan pag-abat; ngan an ira karaotan in labaw hadton mga Lamanite.",
                    "Kamatuoran, anak ko, dire ko hira akus igtubyan ha Diyos bangin ako in iya pagdarahogan.",
                    "Kundi pamati, anak ko, igtutubyan ko ikaw ngadto ha Diyos, ako in natapod kan Cristo nga ikaw matatalwas; ngan nag-ampo ako ngadto ha Diyos nga iya tatalwason an imo kinabuhi, agud makita adton pagbalik han iya mga tawo ngadto ha iya, o adton ira bug-os nga kapirdihan; kay maaram ako nga hira in kinahanglan mamatay labot la kun hira in magbasul ngan bumalik ngadto ha iya.",
                    "Ngan kun hira in mamatay magigin sugad hira hadton mga Jaredite, tungod han kamatig-a han ira mga kaburut-on, nga naghingyap han dugo ngan pagbulos.",
                    "Ngan kun masugad nga hira in mamatay, mahibabaroan naton nga damo hadton aton mga kabugtoan in ginmapil ha mga Lamanite, ngan damo liwat in magapil ngadto ha ira; sanglit, pagsurat bisan la magutiay hine nga mga nahuna-huna, kun ikaw in mabuhi pa ngan ako in mamatay na ngan dire na kita magkita; pero natapod ako nga magkikita pa kita hin gilayon; kay mayada ako mga sagrado nga mga sinurat nga igdudulong ko ngadto ha imo.",
                    "Anak ko, magin tangkod ka kan Cristo; ngan unta dire makagpasubo ha imo an mga nahuna-huna nga akon iginsurat, ngan makapabug-at ha imo ngadto ha kamatayon; kundi ikaw unta in alsahon ni Cristo tipa-igbaw; ngan unta adton iya mga pagsakit ngan kamatayon, ngan an pagpakita han iya lawas ngadto han aton kaapoy-apoyan, ngan an iya kaluoy ngan halaba nga pag-antos, ngan an paglaum han iya kahimayaan ngan kinabuhi ngan waray katapusan, in magpabilin ha imo huna-huna ha kadayonan.",
                    "Ngan unta an grasya han Diyos an Amay, nga an trono in aadto ha hataas nga kalangitan, ngan an aton Ginoo Jesucristo, nga nalingkod ha too nga kamot han iya gahum, ngada han ngatanan nga butang in mapailarum unta ngadto ha imo, ngan magpabilin nga kaupod mo ha kadayonan. Amen."
                ]
            },
            {
                "url": "https://www.lds.org/scriptures/bofm/moro/10?lang=eng&clang=war",
                "number": 10,
                "name": "Capitulo 10",
                "summary": [
                    "An pagpamatuod han Libro ni Mormon in naabot pinaagi han gahum han Espiritu Santo — An mga regalo han Espiritu in iginhahatag ngadto han mga tangkod — An mga regalo han Espiritu in pirme kaupod han pagtuo — An mga pulong ni Moroni nga nagyayakan tikang ha tapotapo — Daop kan Cristo, ngan magin hingpit ha iya, pabaraanon adton iyo mga kalag."
                ],
                "verses": [
                    "Ngan yana ako, hi Moroni, in bisan tipaunan-o nagsusurat han mga inaabat ko nga maupay; ngan nagsusurat ako ngadto han akon mga kabugtoan, an mga Lamanite; ngan karuyag ko nga hira mabaro nga sobra na hin 420 katuig an nakalabay tikang ighatag an tigaman han pag-abot ni Cristo.",
                    "Ngan akon ginsilyohan hin mahugot ngan gintitipigan ine nga mga sinurat, kahuman ako magyakan hin dire damo nga mga tugon ha paagi hin pagsagdon ngadto ha iyo.",
                    "Kamatuoran, gin-aagda ko kamo, nga kun iyo babasahon ine nga mga nahuna-huna, kun ha kinaadman han Diyos nga ine angay niyo basahon, ngan iyo hinumduman an kamaloloy-on han Ginoo ngadto han mga anak han katawhan, tikang han pagkahimo ni Adan bisan ngada han takna nga iyo ine nakarawat nga mga nahuna-huna, ngan pamurobuoton han iyo mga kaburut-on.",
                    "Ngan kun iyo karawton ine nga mga nahuna-huna, gin-aagda ko kamo nga igpakiana ha Diyos, an Waray Katapusan nga Amay, ha ngaran ni Cristo, kun ine nga mga nahuna-huna in dire mga tinuod; ngan kun kamo in magpakiana ha tim-os nga kaburut-on, ngan ha matuod nga panuyo, nga may pagtuo kan Cristo, iya igpapadayag ha iyo adton kamatuoran, pinaagi han gahum han Espiritu Santo.",
                    "Ngan pinaagi han gahum han Espiritu Santo hibabaroan niyo adton kamatuoran han ngatanan nga nahuna-huna.",
                    "Ngan ano man nga butang nga maupay in matadong ngan tinuod; sanglit, waray maupay nga nagdidiwara kan Cristo, kundi nakakakilala gud ha iya.",
                    "Ngan iyo makikilala nga hiya gud, pinaagi han gahum han Espiritu Santo; sanglit gin-aaghat ko kamo nga dire igbali-waray adton gahum han Diyos; kay hiya in nagbubuhat pinaagi hin gahum, subay han pagtuo han mga anak han katawhan, pareho yana ngan buwas, ngan ha kadayonan.",
                    "Ngan liwat, gin-aagda ko kamo, mga kabugtoan, nga dire igdiwara an mga regalo han Diyos, kay damo ito; ngan adto in nagtitikang ha pareho nga Diyos. Ngan damo nga magkadirudilain nga pamaagi diin ine nga mga regalo gindudumara; kundi asya la gihapon nga Diyos an naghihimo hine ngatanan; ngan adto in iginhahatag pinaagi han mga pagpadayag han Espiritu han Diyos ngadto ha mga tawo, ha ikauupay nira.",
                    "Kay kamatuoran, ha usa iginhatag pinaagi han Espiritu han Diyos, nga hiya in magtutdo han pulong ha kinaadman;",
                    "Ngan ha usa, nga hiya in magtutdo han pulong han kaaram pinaagi han pareho nga Espiritu;",
                    "Ngan ha usa, kadako nga pagtuo; ngan ha iba, an gahum pagtambal pinaagi hin pareho nga Espiritu;",
                    "Ngan liwat, ha iba, nga hiya in makaghimo hin makagarahum nga mga milagro;",
                    "Ngan liwat, ha iba, nga hiya in makatagna mahitungod han ngatanan nga butang;",
                    "Ngan liwat, ha iba, an pakakita han mga anghel ngan nagseserbi nga mga Espiritu;",
                    "Ngan liwat, ha iba, an ngatanan nga klase hin pinulungan;",
                    "Ngan liwat, ha iba, an paghubad han mga yinaknan ngan iba-iba nga klase hin mga pinulungan;",
                    "Ngan an ngatanan hine nga mga regalo in naabot pinaagi han Espiritu ni Cristo; ngan ine in naabot ha kada tawo nga damo, subay han iya kaburut-on.",
                    "Ngan gin-aagda ko kamo, mga hinigugma ko nga mga kabugtoan, nga iyo hinumduman nga kada maupay nga regalo in tikang kan Cristo.",
                    "Ngan gin-aagda ko kamo, mga hinigugma ko nga mga kabugtoan, nga iyo hinumduman nga hiya in pareho kakulop, yana, ngan kadayonan, ngan ine ngatanan nga mga regalo nga akon iginyakan, nga mga espirituwal, in dire mahunong bisan san-o pa man, kun an kalibutan in magpapabilin, kundi ha kawaray la pagtuo han anak han katawhan.",
                    "Sanglit, kinahanglan magkamayada hin pagtuo; ngan kun mayada pagtuo mayada liwat paglaum; ngan kun mayada paglaum mayada liwat paghigugma.",
                    "Ngan labot la kun mayada niyo paghigugma kamo in waray paagi nga matatalwas ha ginhadian han Diyos; saypa kamo matalwas ha ginhadian han Diyos kun waray kamo pagtuo; saypa kun waray paglaum.",
                    "Ngan kun kamo in waray paglaum kamo in kinahanglan nga aada ha kapakyasan; ngan an kapakyas in naabot tungod han karaotan.",
                    "Ngan ungod nga nagsiring hi Cristo ha aton mga kaapoy-apoyan: Kun kamo in mayada pagtuo makakahimo kamo han ngatanan nga buruhaton nga kaangayan ngadto ha akon.",
                    "Ngan yana ako in magyayakan ngadto ha ngatanan nga aadto ha katapusan han kalibutan — kun umabot an panahon nga an gahum ngan mga regalo han Diyos in mawara ha hugpo niyo, ito in tungod han kawaray pagtuo.",
                    "Ngan kairo han anak han katawhan kun amo ine; kay waray bisan man usa nga nagbubuhat hin maupay ha butnga niyo, waray bisan usa. Kay kun may usa man ha iyo nga nagbubuhat hin kaupayan, hiya magbubuhat pinaagi han gahum ngan mga regalo han Diyos.",
                    "Ngan kairo nira nga nagbubuhat hin harayo hine nga mga nahuna-huna ngan namamatay, kay mamamatay hira ha ira sala, ngan dire hira matatalwas ha ginhadian han Diyos; ngan ako in nagyayakan hine subay han mga tugon ni Cristo; ngan ako dire nagbibinuwa.",
                    "Ngan ginaaghat ko kamo nga hinumduman niyo ine nga mga butang; kay an takna in madali nga maabot nga mahibabaroan niyo nga dire ako nagbibinuwa, kay makikita niyo ako ha hukuman han Diyos; ngan an Ginoo nga Diyos in magsisiring ngadto ha iyo: Dire ba iginpasamwak ko an akon mga tugon ngadto ha iyo, nga iginsurat hine nga tigurang nga lalaki, sugad han usa nga nagguguliat tikang ha mga patay, oo, ngan bisan adton nagyayakan tikang ha tapo-tapo?",
                    "Iginpapasamwak ko ine nga mga nahuna-huna ngadto han katumanan han mga panagna. Ngan kamatuoran, ine in natikang han baba han waray katapusan nga Diyos; ngan an iya tugon in mag-aaningal tikang ha usa nga katulinan ngadto ha usa nga katulinan.",
                    "Ngan igpapakita han Diyos ngadto ha iyo nga adto nga akon iginsurat in tinuod.",
                    "Ngan liwat gin-aaghat ko kamo nga dumaop ngadto kan Cristo, ngan pagkapti an kada maupay nga regalo, ngan ayaw pagkapot hadton maraot nga regalo, o adton mahugaw nga butang.",
                    "Ngan pagmata, ngan buhat tikang ha tapo-tapo, O Jerusalem; oo, ngan igsul-ot an imo maanyag nga panapton, O anak nga babaye han Sion; ngan pakusga adton imo mga stake ngan padaku-a an imo pag-ultan ha kadayonan, ngan ikaw in dire na magugupong pa, ngan adton mga kauyonan ha Waray Katapusan nga Amay nga ginhimo ngadto ha imo, O sulod balay han Israel, in matutuman.",
                    "Oo, ngan daop ngadto kan Cristo, ngan magin hingpit ha iya, ngan igsikway tikang ha iyo kalugaringon an ngatanan nga karaotan; ngan kun igdiwara niyo an ngatanan nga karaotan, ngan higugmaon an Diyos ha bug-os niyo nga gahum, panhuna-huna ngan kusog, kun sugad an iya grasya masadang ha iyo, ngan pinaagi han iya grasya kamo in magigin hingpit kan Cristo; ngan kun pinaagi han grasya han Diyos kamo in hingpit kan Cristo, kamo in dire makakagdiwara han gahum han Diyos.",
                    "Ngan liwat, kun ha grasya han Diyos kamo in hingpit kan Cristo, ngan dire igdiwara adton iya gahum, kun sugad kamo in magigin baraan kan Cristo pinaagi han grasya han Diyos, tungod hadton pagpaawas han dugo ni Cristo, nga amo an kauyonan han Amay ngadto han pagpasaylo han iyo mga sala, ngan kamo in nagin baraan, ngan waray dum-it.",
                    "Ngan yana ako in nananamilit ha iyo ngatanan, adyos. Ako in makadto na pagpahuway didto ha paraiso han Diyos, ngada han an akon espiritu ngan han akon lawas in mag-usa na liwat, ngan ako in malinamposon nga madadara pinaagi han hangin, agud kamo in tapoon ha atubangan han makaruruyag nga hukuman han darayawon nga hi Jehovah, an Waray Katapusan nga Hukom hadton mga buhi ngan mga patay. Amen.",
                    "An Katimahan"
                ]
            }
        ],
        "summary": [],
        "text": null
    }
]