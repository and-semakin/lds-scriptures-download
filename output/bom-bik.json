[
    {
        "url": "https://www.lds.org/scriptures/bofm/title-page?lang=bik",
        "id": "title-page",
        "full_localized_name": "Titulong Pahina",
        "has_chapters": false,
        "chapters": null,
        "summary": null,
        "text": [
            "Saro pang Nagpapatotoo Ki Jesu-cristo",
            "An napapalaman sa librong ini manga kasaysayan na pinili sa Libro ni Mormon. Pinaluwas ini na gamiton nguna sagkod na an kabilogan kan Libro ni Mormon naibugtak na asin paluwason sa tataramon na Bikolano. Sa panahon na iyan an librong ini dai na ipapadagos. Napapalaman sa Libro ni Mormon an kabilogan kan ebanghelio ni Jesu-Cristo.",
            "Ining manga kasaysayan na ini nagdadara kan manga pinaorog na katukdoan hali sa banal na kasuratan tanganing gamiton kan manga misionero asin manga kabali sa An Simbahan ni Jesu-Cristo kan manga Santo sa Huring manga Aldaw asin idtong iba na igwang pagmawot na isulit an ebanghelio ni Jesu-Cristo.",
            "Ipinublikar kan An Simbahan ni Jesu-Cristo nin manga Santo kan Huring manga Aldaw",
            "Salt Lake City, Utah, U.S.A.",
            "Enot na kopia na pinaluwas sa Palmyra, New York, U.S.A., kan 1830",
            "© 2017 by Intellectual Reserve, Inc. All rights reserved. Source: 2015/03/24"
        ]
    },
    {
        "url": "https://www.lds.org/scriptures/bofm/bofm-title?lang=bik",
        "id": "bofm-title",
        "full_localized_name": "Titulong Pahina kan an Libo ni Mormon",
        "has_chapters": false,
        "chapters": null,
        "summary": null,
        "text": [
            "An kasaysayan na isinurat Kan kamot ni mormon Sa manga plake Na kinua sa manga plake ni nephi",
            "Kaya, ini an pinahalipot na kasaysayan kan manga tawo ni Nephi, asin man kan manga Lamanite—Isinurat para sa manga Lamanite na manga tada kan Harong kan Israel; asin man sa Judio asin Gentil—Isinurat sa paagi nin katugonan, asin man kan espiritu nin pagpropesia asin nin kapahayagan—Isinurat asin sinerahan, asin itinago para sa Kagurangnan tanganing dai maraot an manga ini—Na iluluwas sa paagi kan balaog asin kapangyarihan kan Dios sa pagpaliwanag kan manga ini—Sinerahan kan kamot ni Moroni, asin itinago para sa Kagurangnan, na iluluwas sa tamang panahon sa paagi kan Gentil—An pagpaliwanag kaini sa paagi kan balaog kan Dios.",
            "An pinahalipot na kasaysayan kinua man sa Libro ni Ether, na kasuratan kan manga tawo ni Jared, na nagkawaragas kan panahon na rinilibong kan Kagurangnan an tataramon kan manga tawo, kan sinda nagpapatindog kan tore pasiring sa kalangitan—Tanganing ipahiling sa manga natada kan Harong kan Israel kun anong balakid na manga bagay na ginibo kan Kagurangnan sa saindang manga magurang; asin tanganing maaraman man ninda an kapangakoan kan Kagurangnan, na sinda dai man isisikwal sagkod man—Asin man tanganing magtubod an Judio asin Gentil na si Jesus iyo an Cristo, an Daing-Kasagkuran na Dios, magpapahiling siya sa gabos na manga nasion—Asin ngonian, kun igwa man ki manga sala, iyan manga pagkakasala na nin tawo; kaya dai pagsalaon an manga bagay na makadios tanganing dai kang digta sa hukoman ni Cristo.",
            "Enot na pagkasalin hali sa plake sa English ni Joseph Smith, Jun."
        ]
    },
    {
        "url": "https://www.lds.org/scriptures/bofm/introduction?lang=bik",
        "id": "introduction",
        "full_localized_name": "Pagpamidbid",
        "has_chapters": false,
        "chapters": null,
        "summary": null,
        "text": [
            "An Libro ni Mormon sarong libro nin manga banal na kasuratan na siring sa Biblia. Ini sarong kasuratan kan manga pakipag-ulay kan Dios sa manga nag-eerok sa America kan panahon asin ta nakapalaman an kabilogan kan daing-kasagkuran na ebanghelio.",
            "An libro isinurat kan manga propeta kan panahon sa paagi kan espiritu nin pagpropesia asin kapahayagan. An saindang manga tataramon, isinurat sa bulawan na manga plake, isinabi giraray asin pinahalipot kan sarong propeta na mananaysay na an pangaran Mormon. An kasuratan nagtatao nin kasaysayan sa duwang bantog na sibilisasion. An saro hali sa Jerusalem kan 600 B.C., asin pagkatapos nabanga sa duwang nasion, na namidbid na manga Nephite asin manga Lamanite. An saro uminabot enot pang gayo kan rilibongon kan Kagurangnan an manga tataramon sa Tore ni Babel. Ining grupong ini namidbid na manga Jaredite. Pakalipas nin manga rinibong taon, gabos nagkarurumpag natada an manga Lamanite, asin ta sinda an poon na ginikanan kan manga Americanong Indian.",
            "An pinakaorog na pangyayari na nakasurat sa Libro ni Mormon iyo an sadiring paglingkod nanggad kan Kagurangnan na Jesu-Cristo sa manga Nephite tulos kan saiyang pagkabuhay-liwat. Ipinahayag digdi an manga doktrina kan ebanghelio, ipinahiling an plano nin kaligtasan, asin nagsasabi sa manga tawo kun ano an kaipuhan nindang gibohon tanganing makamtan an katuninongan sa buhay ngonian asin daing-kasagkuran na kaligtasan sa buhay na maabot.",
            "Pagkatapos ni Mormon kan saiyang manga sinurat, itinao niya an manga kasaysayan sa aki niyang si Moroni, na nagdagdag ki diit na sadiri niyang manga tataramon asin ta itinago niya an manga plake sa bulod kan Cumorah. Kan Septiembre 21, 1823, an Moroni na ini, na kaidto mamurawayon, na nabuhay liwat, nagpahiling sa Propeta na si Joseph Smith asin tinugon siya manunungod kan suanoy na kasuratan asin an nakatakdang pagsalin sa tataramon na Ingles.",
            "Sa pag-abot kan tamang panahon an manga plake itinao ki Joseph Smith, na nagsalin kan manga idto sa paagi kan balaog asin kapangyarihan kan Dios. An manga kasuratan sa ngonian ipinaluwas na sa dakol na manga tataramon bilang bago asin dagdag na pagpapatotoo na si Jesu-Cristo Aki kan buhay na Dios asin ta an gabos na magdulok saiya asin magsunod kan pagboot asin manga rito kan saiyang ebanghelio makakaligtas.",
            "Manunungod sa kasuratan na ini an Propeta na si Joseph Smith nagsabi: “Ako nagsabi sa manga katugangan na an Libro ni Mormon an pinakatamang libro digdi sa kinaban, asin ta ini an pasikadan na gapo kan satuyang relihiyon, asin an tawo mapaparani sa Dios sa paagi kan pagsunod kan manga pinagtutukdo kaini, ki sa arin pa man na ibang libro.”",
            "Bako sana si Joseph Smith, kundi, an Kagurangnan tinugotan an sampulo may saro pang iba na makahiling nanggad kan bulawan na manga plake asin maging orog na manga tagapagpatotoo kan katotoohan asin kabanalan kan Libro ni Mormon. An saindang manga nakasurat na manga patotoo na kasabay digdi iyo “An Patotoo kan Tulong Tagapagpatotoo” asin “An Patotoo kan Walong Tagapagpatotoo”.",
            "Samuyang iagda an manga tawo sain man na basahon an Libro ni Mormon, na paghorop-horopon sa saindang manga puso an marahay na bareta na napapalaman digdi, asin maghapot sa Dios, an Daing-Kasagkuran na Ama, sa pangaran ni Cristo kun an libro totoo. Idtong manga makagibo kaini asin maghagad sa pagtubod makakakamit nin patotoo sa katotoohan kaini asin kabanalan sa paagi kan kapangyarihan kan Espiritu Santo. (Hilingon sa Moroni 10:3–5.)",
            "Idtong manga nagkamit kaining banal na patotoo sa Banal na Espiritu makakaaram man sa paagi kan siring na kapangyarihan na si Jesu-Cristo iyo an Paraligtas kan mundo, na si Joseph Smith iyo an saiyang tagapagpahayag asin propeta sa manga huring aldaw na ini, asin ta An Simbahan ni Jesu-Cristo kan manga Santo sa Huring manga Aldaw iyo an kahadean kan Kagurangnan na sa giraray pinatindog sa kinaban, sa paghanda sa ika-duwang pag-abot kan Mesias."
        ]
    },
    {
        "url": "https://www.lds.org/scriptures/bofm/three?lang=bik",
        "id": "three",
        "full_localized_name": "An Patotoo Kan Tulong Tagapagpatotoo",
        "has_chapters": false,
        "chapters": null,
        "summary": null,
        "text": [
            "Ipinapaisi sa gabos na manga nasion, manga rasa, manga tataramon, asin manga tawo, kun kiisay makakaabot an gibong ini: Na kami, sa paagi kan ugay kan Dios Ama, asin kan satuyang Kagurangnan na Jesu-Cristo, nakahiling kan manga plake na igwa kan kasuratan na ini, na sarong kasuratan kan manga tawo ni Nephi, asin man kan manga Lamanite, na saindang manga tugang, asin man kan manga tawo ni Jared, na naghali sa tore na nasabi na. Asin aram man niamo na an manga ini isinalin sa paagi kan balaog asin kapangyarihan kan Dios, ta sa saiyang tingog pinaaram sa samuya; kaya aram niamong gayo na an gibong ini totoo. Asin nagpapatotoo man kami na nahiling niamo an manga nakaukit na nasa manga plake; asin an manga ini ipinahiling sa samuya sa kapangyarihan kan Dios, asin bako nin tawo. Asin ipinapaaram niamo sa manga matatanos na manga tataramon, na an sarong anghel kan Dios nagbaba hali sa langit, asin dinara niya asin ipinahiling sa samuya, kaya nahiling asin namasdan niamo an manga plake, asin an manga nakaukit duman; asin aram niamo ini sa paagi kan ugay kan Dios Ama, asin an satuyang Kagurangnan na Jesu-Cristo, na kami nakahiling asin nagpapatotoo na an manga bagay na ini totoo. Asin ini makangangalas sa samuyang paghiling. Siring pa man, an tingog kan Kagurangnan pinagbotan kami na magpatotoo kaini; kaya tanganing maging masinunod sa manga tugon kan Dios, kami nagpapatotoo kan manga bagay na ini. Asin aram niamo na kun kami dayupot ki Cristo, samuyang malilinigan an samuyang manga gubing kan dugo kan gabos na manga tawo asin mahihiling na daing digta sa atubangan kan hukoman ni Cristo, asin kami makakapag-erok na kaibahan siya na daing-kasagkuran sa kalangitan. Asin an pag-omaw nasa Ama, asin sa Aki, asin sa Espiritu Santo, na sarong Dios. Amen.",
            "Oliver Cowdery",
            "David Whitmer",
            "Martin Harris"
        ]
    },
    {
        "url": "https://www.lds.org/scriptures/bofm/eight?lang=bik",
        "id": "eight",
        "full_localized_name": "An Patotoo Kan Walong Tagapagpatotoo",
        "has_chapters": false,
        "chapters": null,
        "summary": null,
        "text": [
            "Ipinapaisi sa gabos na manga nasion, manga rasa, manga tataramon asin manga tawo, kun kiisay makakaabot an gibong ini: Na si Joseph Smith, Jun., an nagsalin kan gibong ini, ipinahiling sa samuya an manga plakeng nasabi na, na paghilingon bulawan; asin an kadakolan kan manga pahina na pinagsalin kan nasabing si Smith nakapotan kan samuyang manga kamot; asin nahiling man niamo an manga nakaukit duman, na gabos paghilingon lumang ginibohan, asin makangalas na pagkagibo. Asin ini pinapapatotoohan niamo sa manga matatanos na tataramon, na an nasabing si Smith ipinahiling sa samuya, ta nahiling niamo asin nakapotan, asin aram na totoong gayo na an nasabing si Smith nakua an manga plake na pinagsabi niamo. Asin itinatao niamo an samuyang manga pangaran sa mundo, para magpatotoo sa mundo, kan samuyang nahiling. Asin dai kami nagpuputik, Dios an nagpapatotoo kaini.",
            "Christian Whitmer",
            "Jacob Whitmer",
            "Peter Whitmer, Jun.",
            "John Whitmer",
            "Hiram Page",
            "Joseph Smith, Sen.",
            "Hyrum Smith",
            "Samuel H. Smith"
        ]
    },
    {
        "url": "https://www.lds.org/scriptures/bofm/js?lang=bik",
        "id": "js",
        "full_localized_name": "An Patotoo Kan Propeta na si Joseph Smith",
        "has_chapters": false,
        "chapters": null,
        "summary": null,
        "text": [
            "An sadiring manga tataramon kan Propeta na si Joseph Smith manunungod kan pagluwas kan Libro ni Mormon iyo an manga ini:",
            "“Kan banggi kan…ika-beinte y uno kan Septiembre [1823]…idinusay ko an sakuyang sadiri sa pagpamibi asin pagngayo-ngayo sa Makakamhan na Dios. …",
            "“Mantang ako nasa pag-apod sa Dios, nariparo ko an liwanag na nagsinag sa sakuyang kuwarto, na nagpadagos magdakol sagkod na an kuwarto nagliwanag na orog pa sa udto nin kaaldawon, kan an sarong tawo tulos na nagpahiling sa harani kan sakuyang higdaan, nagtitindog sa paros, dahilan ta an manga bitis niya dai nakaduta sa salog.",
            "“Nakasulot siya nin mahiwas na bata na maputi na gayo. Idto sarong kaputian na orog pa sa ano man na bagay na nahiling ko digdi sa kinaban; ni ako nagtutubod na an ano man na bagay sa daga magibo na mapution asin maliwanagon. An manga kamot niya daing nakakatakop, siring man an saiyang manga braso, sa oroitaas kan saiyang pulsohan; siring man an saiyang manga bitis dai nin nakakatakop, siring man an saiyang manga tabay, sa oroitaas kan buko-buko. An saiyang payo asin liog dai man nin nakakatakop. Sakuyang nariparo na dai siya nin ibang gubing na sulot kundi an batang ini, ta ini bukas, kaya nahiling ko sagkod an saiyang daghan.",
            "“Bako sana na an saiyang bata maputi na gayo, kundi an saiyang bilog na pagkatao mamurawayon nanggad na dai maipaliwanag, asin an saiyang lalawgon garo nanggad kikilat. An kuwarto maliwanag na gayo, alagad bako maliwanag na siring sa nakapalibot sa saiyang pagkatao. Kan enot kong nahiling siya, natakot ako; alagad nahali man tulos an takot ko.",
            "“Inapod niya ako sa pangaran, asin nagsabi sa sakuya na siya sarong mensahero hali sa atubangan kan Dios na sinugo sa sakuya, asin ta an pangaran niya si Moroni; na an Dios igwa nin ipapagibo sa sakuya; asin ta an pangaran ko igagalang asin raraoton sa gabos na manga nasion, manga rasa, asin manga tataramon, o na ini paghuhuroronan sa karahayan asin karaotan sa gabos na tawo.",
            "“Sinabi niya na igwa nin libro na nakatago, na nakasurat sa manga plakeng bulawan, nagtatao kan kasaysayan kan manga naenot na manga nag-eerok sa kadagaan na ini, asin an poon kan saindang ginikanan. Sinabi man niya na an kabilogan kan daing-kasagkuran na Ebanghelio napapalaman duman, siring kan itinao kan Paraligtas duman sa manga naenot na manga tawo;",
            "“Igwa man nin duwang gapo na nasa manga platang arko—asin an manga gapong ini, nakatakod sa tahob sa daghan, ini iyo an pig-aapod na Urim asin Thummim—itinago kaibahan kan manga plake; asin an nagkakaigwa asin nakakagamit kan manga gapo na ini iyo an Nakakakita kan manga suanoy o enot na manga panahon; asin ta an Dios hinanda an manga ini para sa katuyohan na pagsalin kan libro.",
            "“Liwat, sinabi niya sakuya, na pag nakua ko na an manga plakeng sinabi niya—huli ta an panahon sa pagkua kan manga ini dai pa nauutob—dai ko an manga ini ipagpahiling maski kiisay man; maski an tahob sa daghan na igwa kan Urim asin Thummim; duman sana sa ipinagboot sakuya na pahilingan kan manga ini; kun gigibohon ko ini ako magagadan. Mantang nakikipaghuron siya sakuya manunungod sa manga plake, an bision nabuksan sa sakuyang isip na nahiling ko an lugar kun sain an manga plake natatago, asin ini maliwanag asin malinaw na gayo ta namidbidan ko an lugar giraray kan ini dumanan ko.",
            "“Pagkatapos kan paghuron na ini, nahiling ko an liwanag sa kuwarto na nagpoon magtipon tulos-tulos sa palibot kan tawo na nakipaghuron sa sakuya; asin ini nagpadagos sagkod na an kuwarto naging madiklom giraray, bako an palibot saiya; kan, bigla na nahiling ko siring sa enot, garo agihan na nagbukas pasiring sa langit, asin siya nag-itaas sagkod na siya bilog nang nawara, asin an kuwarto naging siring giraray kan bago an langitnon na liwanag nagpahiling.",
            "“Nakahigda akong naghorop-horop kan daing-kabaing na pangyayari, asin nagngalas nin gayo sa manga itinaram sa sakuya kan napapalaen na mensahero; kan, sa katahawan kan sakuyang paghorop-horop, bigla kong nariparo na an sakuyang kuwarto sa giraray na nagliliwanag, asin tulos-tulos siring sa enot, an dating langitnon na mensahero yaon na naman sa harani kan sakuyang higdaan.",
            "“Siya nagpoon, asin giraray isinaysay an dating manga bagay siring sa saiyang ginibo kan enot niyang pagdalaw, na dai nin pagkakaiba; kun haen pagkatapos, ipinaaram niya sakuya an dakulang manga paghukom na maabot sa ibabaw kan kinaban, na igwang kairibahan na manga makuring kamundoan sa paagi nin gutom, espada, asin manga kahilangan; asin ta ining manga makangiring manga paghukom maabot sa kinaban sa kapagarakian na ini. Pagkatapos na isaysay an manga bagay na ini, siya giraray nag-itaas siring kan enot niyang ginibo.",
            "“Sa oras na ini, orog na hararom an manga nakatala sa sakuyang isip, kaya dai na ako nangiturog, asin ako nakahigda na pano nin pagngalas kan sakuyang manga nahiling asin nadangog. Alagad anong pagkabigla ko kan giraray nahiling ko an dating mensahero sa harani kan sakuyang higdaan, asin nadangog ko siya nagtataram giraray o sinabi liwat sakuya an manga bagay siring kan enot; asin nagdagdag siya nin patanid sakuya, sinabi niya sakuya na si Satanas babaloon na sugotan ako (dahilan sa pagkadukha kan pamilia kan sakuyang ama), na kuahon an manga plake sa katuyohan na maging mayaman. Ini ipinangalad niya sakuya, sa pagsabi na kaipuhan dai ako magkaigwa nin ano man na ibang katuyohan sa pagkua kan manga plake kundi an mapamuraway an Dios, asin dai magpadara sa ano pa man na kaisipan kundi an pagpatindog kan Saiyang kahadean; ta kun dai, dai ko makukua an manga ini.",
            "“Pagkatapos kaining ika-tulong pagdalaw, siya giraray nag-itaas sa langit siring kan nakaagi, asin nabayaan giraray akong naghohorop-horop kan ngangalasan na sakuyang naagihan pa sana; tulos kan an langitnon na mensahero puminaitaas hali sakuya sa ika-tulong ulit, an manok nagturaok, asin nariparo ko na nagdangadang na an maagahon, kaya an samuyang paghuron-huron nagamit gayod an bilog na bangging idto.",
            "“Pagkatapos dai nahaloy nagbangon na ako sa sakuyang higdaan, asin, siring sa dati, nagpoon na ako maggibo kan manga gibohon sa aroaldaw, alagad sa pagpoon kan paggibo ko siring kan ibang manga aldaw nariparo ko na dai akong kusog kaya dai ako makahiro. An sakuyang ama, na kaibahan ko sa paggibo, nalaenan sako, asin sinabi sakuya na magpuli ako. Nagpoon na akong maglakaw papuli sa harong alagad sa paghinguha ko na bumalyo sa kudal sa luwas kan samuyang namugtakan, linuya ako nin labi-labi, asin ako natumba sa daga, asin ta taod-taod dai na akong pakaisi kan ano man na bagay.",
            "“An enot na bagay na sakong narumdoman iyo an sarong tingog na nagtaram sakuya, inaapod ako sa pangaran. Naghiling ako sa itaas, asin nahiling ko an dating mensahero na nagtitindog sa tangod kan sakuyang payo, napapalibotan nin liwanag siring kan enot. Isinaysay niya giraray sa sakuya an gabos na itinaram niya sa sakuya kan nakaaging banggi, asin pinagbotan ako na magduman sa sakuyang ama asin sabihon saiya an bision asin an manga katugonan na itinao sakuya.",
            "“Nagsunod ako; nagbalik ako sa sakuyang ama sa lati, asin isinaysay ko an bilog na pangyayari saiya. Sinimbag niya ako na idto sa Dios, asin sinabi niya sakuya na maghali na asin sunodon an manga ipinagboot kan mensahero. Naghali ako sa lati, asin nagduman sa kun sain sinabi kan mensahero na yaon an manga plake nakatago; asin dahilan sa kalinawan na gayo kan bision mapadapit kaini, namidbidan ko tulos an lugar kan ako mag-abot duman.",
            "“Harani sa banwaan kan Manchester, Ontario county, New York, igwa nin bulod na igwang kadakulaan asin iyo ini an pinakahalangkaw sa kapalibotan. Sa sulnopan na lado kan bulod na ini, bako harayo sa tuktok, sa irarom nin sarong gapo, na igwang kadakulaan nakabugtak an manga plake, nasa laog nin sarong gapo na kahon. An gapong ini mahibog asin pabilog sa tahaw sa itaas, asin panipis pasiring sa manga gilid, kaya an tahaw kaini nahihiling sa ibabaw kan daga, alagad an gilid natatahoban nin daga sa palibot.",
            "“Pagkahalia kan daga, nagkua ako nin panggiwat, na inirarom ko sa gilid kan gapo, sa paggamit nin diit na kusog itinaas ko ini. Naghiling ako sa laog, asin duman nanggad nahiling ko an manga plake, an Urim asin Thummim, asin an tahob sa daghan siring sa sinabi kan mensahero. An kahon na nabubugtakan kan manga ini ginibo sa manga gapo na sinuruon-suon na garo nakasemento. Sa irarom kan kahon nakabugtak an duwang gapo na nakabalagbag sa kahon, asin sa ibabaw kan manga gapong ini nakabugtak an manga plake asin an ibang manga bagay na kairibahan kaini.",
            "“Binalo ko na iluwas an manga ini, alagad sinaway ako kan mensahero, asin ta giraray tinaraman ako na an panahon na iluwas ini, dai pa nag-abot, ni ini maabot sagkod an apat na taon poon kan oras na idto; alagad sinabi niya sakuya na dumanan an lugar sa laog nanggad nin sarong taon poon kan oras na idto, asin ta siya duman, makipagtuparan sako asin ta ako magpadagos na maggibo kaini sagkod an oras mag-abot sa pagkua kan manga plake.",
            "“Siring sa ipinagboot sakuya, nagduman ako sa katapusan kan lambang taon, asin ta sa lambang oras pagduman ko natutuparan ko an dating mensahero duman, asin nakakakua ako nin pasunod asin pakasabot hali saiya sa lambang paghuron niamo, mapadapit sa kun ano an gigibohon kan Kagurangnan, asin kun paano asin kun sa anong paagi an Saiyang Kahadean palalakawon sa manga huring aldaw.",
            "“Sa kahaluyan uminabot na an oras para sa pagkua kan manga plake, an Urim asin an Thummim, asin an tahob sa daghan. Sa ika-beinte y dos na aldaw kan Septiembre, mil otso sientos beinte y siete, pagkatapos na magduman ako siring sa piggigibo ko sa lambang katapusan nin sarong taon sa lugar na namumugtakan kan manga idto, an dating langitnon na mensahero itinao an manga ini sakuya na igwang siring na tugon: Na ako an bahala kan manga ini; na kun ini mawara ko sa kakulangan nin pag-ingat, o sa ano man na kapabayaan, ako isisikwal; alagad kun gibohon ko an gabos na pag-ingat kan manga ini, sagkod na siya, an mensahero, hagadon an manga ini; an manga ini maiingatan.",
            "“Dai naghaloy naaraman ko an dahilan kun ngata tinawan ako kan maigot na tugon na ingatan an manga ini, asin ngata ta an mensahero nagsabi na pag natapos ko na an ipinapagibo sakuya, babawion niya an manga ini. Huli ta dai pa nahaloy na maaraman na igwa ako kan manga ini, na an gabos na paghinguha ginibo tanganing makua nanggad ini sakuya. Lambang paagi na maisip ginibo para sa katuyohan na idto. An pag-usig naging orog na mapait asin makuri ki sa enot asin kadakol na manga tawo an danay na nagmawot na kuahon nanggad an manga ini sakuya kun magigibo. Alagad sa paagi kan kadunungan kan Dios, nagdanay na naingatan an manga ini sa sakuyang manga kamot, sagkod na matapos ko sa paagi kan manga ini an ipinapagibo sa sakuyang manga kamot. Kan, siring sa pinaghuronan, an mensahero hinagad an manga ini, itinao ko an manga ini saiya; asin yaon an manga ini sa saiyang pag-ingat sagkod sa aldaw na ini, na iyo an ika-duwang aldaw kan Mayo, mil otso sientos treinta y otso.”",
            "An suanoy na manga kasuratan na kinua hali sa daga, siring sa tingog nin tawo na nagsasabi hali sa kabokabo, asin isinalin sa bagong tataramon sa paagi kan balaog asin kapangyarihan kan Dios, siring sa inuyonan kan Banal na pagpatunay, enot na ibinalangibog sa mundo sa Ingles sa taon na 1830 na iyo an The Book of Mormon."
        ]
    },
    {
        "url": "https://www.lds.org/scriptures/bofm/explanation?lang=bik",
        "id": "explanation",
        "full_localized_name": "Sarong Halipot Na Paliwanag Manunungod Sa An Libro ni Mormon",
        "has_chapters": false,
        "chapters": null,
        "summary": null,
        "text": [
            "An Libro ni Mormon sarong banal na kasaysayan kan manga tawo sa suanoy na America, asin inukit sa manga tinabas na metal. Apat na klase na plakeng metal an nasambit sa librong ini:",
            "An Manga Plake ni Nephi, na kun arin igwang duwang klase: an Saradit na Manga Plake asin an Darakulang Manga Plake. An enot manunungod sa espiritual na manga bagay asin paglingkod asin manga pagtukdo kan manga propeta, alagad sa nahuri an kadakolan manga kasaysayan kan manga tawo na sinabi na (1 Nephi 9:2–4). Alagad magpoon sa panahon ni Mosiah, an manga naoorog na pangyayari na espiritual kaiba sa darakulang manga plake.",
            "An Manga Plake ni Mormon, na naglalaman kan manga pinahalipot na kasaysayan ni Mormon na hali sa Darakulang Manga Plake ni Nephi, na igwang kadakol na manga paliwanag. An manga plakeng ini naglalaman man kan kadugtong kan manga kasaysayan na isinaysay ni Mormon asin manga idinagdag kan saiyang aki na si Moroni.",
            "An Manga Plake ni Ether, na nagpapaliwanag kan manga kasaysayan kan manga Jaredite. Ining kasuratan na ini pinahalipot ni Moroni, na nagsingit kan saiyang manga paliwanag asin isinabay an kasaysayan na ini sa kasaysayan kan gabos sa irarom kan pangaran na “Libro ni Ether.”",
            "An Manga Plakeng Tanso dinara kan manga tawo ni Lehi hali sa Jerusalem kan 600 B.C. An manga ini naglalaman kan “limang libro ni Moises,…asin man an kasuratan kan manga Judio magpoon sa kapinonan,…dagos sa pagpoon kan paghadi ni Sedecias, hadi kan Juda; Asin man an manga propesia kan manga banal na propeta” (1 Nephi 5:11–13). Dakol na manga tataramon na nasa plakeng ini an minasambit ki Isaias asin iba pang manga propeta sa biblia asin manga propeta na dai sa biblia an nakukua sa Libro ni Mormon.",
            "An Libro ni Mormon na nabibilog sa sampulo may lima na manga kabtang o pagkabaranga, na namimidbid na manga libro, na an lambang saro pinangaranan sa nagsurat kaidto, apuera sa saro. An enot na kabtang (an enot na anom na libro, na nagtatapos sa Omni) isinalin hali sa Saradit na Manga Plake ni Nephi. Sa pagultanan kan manga libro ni Omni asin ni Mosiah igwang isiningit na inaapod na An Manga Tataramon ni Mormon. An isiningit na ini iyo an nagkakabit kan kasuratan na nakaukit sa Saradit na Manga Plake sa pinahalipot na kasaysayan ni Mormon kan Darakulang Manga Plake.",
            "An pinakahalawig na kabtang magpoon sa Mosiah sagkod sa Mormon, kapitulo 7, gabos na nasa laog kaini, iyo an isinalin na pinahalipot na kasuratan ni Mormon na hali sa Darakulang Manga Plake ni Nephi. An katapusan na kabtang, hali sa Mormon kapitulo 8, sagkod sa katapusan kan libro, inukit kan aki ni Mormon na lalaki na si Moroni, na pakatapos niyang isurat an manunungod kan agi-agi kan buhay kan saiyang ama, ginibo niya an pinahalipot na kasuratan kan manga Jaredite (na iyo an Libro ni Ether) asin sa huri idinagdag an manga kabtang na namimidbid na Libro ni Moroni.",
            "Sa laog o sa manga taon 421 A.D. si Moroni an huri kan manga mananaysay na propetang Nephite, isinera an banal na kasuratan asin itinago idto sa Kagurangnan tanganing ipaluwas sa huring aldaw, sunod sa hinula kan tingog kan Dios sa paagi kan saiyang manga suanoy na manga propeta. Sa laog kan taon na 1823, A.D. an Moroni na ini, na kaidto nabuhay liwat na pagkatawo, dinalaw si Propetang Joseph Smith asin pakatapos itinao an inukitan na manga plake saiya."
        ]
    },
    {
        "url": "https://www.lds.org/scriptures/bofm/1-ne?lang=bik",
        "id": "1-ne",
        "full_localized_name": "1 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/1-ne/1?lang=eng&clang=bik",
                "name": "Kapitulo 1",
                "summary": [
                    "Pinonan ni Nephi an kasuratan kan saiyang manga tawo—Si Lehi nakahiling nin bision na sarong hariging kalayo asin nagbasa sa sarong libro nin propesia—Inumaw niya an Dios, hinulaan an pag-abot kan Mesias, asin nagpropesia kan pagkarumpag kan Jerusalem—Siya inusig kan manga Judio. Manga 600 B.C."
                ],
                "verses": [
                    "Ako, si Nephi, namundag sa manga marahay na manga magurang, kaya ako natukdoan sunod sa gabos na inadalan kan sakuyang ama; asin ta nakahiling nin kadakol na manga pagtios sa pag-agi kan sakuyang manga aldaw, maski siring, dakula an pag-uyon sakuya kan Kagurangnan sa sakuyang gabos na manga aldaw; iyo, igwa nin dakulang kaaraman kan karahayan asin manga tagong hilom kan Dios, kaya ako naggibo nin sarong kasuratan kan sakuyang manga naginibo kan sakuyang manga aldaw.",
                    "Iyo, ako naggigibo nin kasuratan sa tataramon kan sakuyang ama, na kairiba an manga kaaraman kan manga Judio asin an manga tataramon kan manga taga-Egipto.",
                    "Asin ta sakuyang aram na an kasuratan na sakuyang ginigibo totoo; asin ta sakuyang ginigibo ini sa sadiri kong kamot; asin ta sakuyang ginigibo ini sunod sa sakuyang kaaraman.",
                    "Huli ta uminagi an panahon na sa pagpoon kan enot na taon kan paghadi ni Sedecias, hadi kan Juda, (an ama ko, si Lehi, nag-erok sa Jerusalem sa gabos kan saiyang manga aldaw); asin sa siring na taon nag-arabot an kadakol na manga propeta, na nagpopropesia sa manga tawo na sinda magsorolsol, o an dakulang siudad kan Jerusalem rurumpagon.",
                    "Kaya uminagi an panahon na an sakuyang ama, na si Lehi, mantang siya nagpopropesia nagpamibi sa Kagurangnan, iyo, sa bilog niyang puso, para sa saiyang manga tawo.",
                    "Asin ta uminagi an panahon na mantang siya namimibi sa Kagurangnan, igwang uminabot na hariging kalayo asin nag-ontok sa ibabaw nin gapo sa atubangan niya; asin dakol an saiyang nahiling asin nadangog; asin huli kan manga bagay na saiyang nahiling asin nadangog siya tinakigan asin nayugyog nin labi-labi.",
                    "Asin ta uminagi an panahon na siya nagbalik sa sadiri niyang harong sa Jerusalem; asin siya naghigda sa saiyang higdaan, huli ta siya nadaog kan Espiritu asin kan manga bagay na saiyang nahiling.",
                    "Asin sa siring na nadaog kan Espiritu, siya nadara sa sarong bision, sagkod sa saiyang nahiling na nagbukas an kalangitan, asin siya naghuna na nahiling niya an Dios na nakatukaw sa saiyang trono, na napapalibotan nin dai mabilang na katiripunan nin manga anghel na nagkakaranta asin nag-ooromaw sa saindang Dios.",
                    "Asin ta uminagi an panahon na saiyang nahiling an Saro na nagbababa hali sa katahawan kan kalangitan, asin saiyang nahiling na an saiyang aniag maliwanag pa sa liwanag kan aldaw sa kaudtohan.",
                    "Asin saiyang nahiling man an sampulo may duwa na iba pa na nagsusurunod saiya, asin an saindang aniag maliwanag pa sa manga bitoon sa kalangitan.",
                    "Asin sinda nagbaraba asin nagpasiriring sa ibabaw kan kinaban; asin an enot nagrani asin tuminindog sa atubangan kan sakuyang ama, asin itinao saiya an sarong libro, asin sinabihan siyang magbasa.",
                    "Asin ta uminagi an panahon na kan siya nagbabasa, napano siya kan Espiritu kan Kagurangnan.",
                    "Asin ta siya nagbasa, na an sabi: Herak man, herak man, kan Jerusalem, huli ta sakuyang nahiling an saindang kasumbikalan! Iyo, asin ta kadakol pang manga bagay an nabasa kan sakuyang ama manunungod kan Jerusalem—na ini rurumpagon, asin an manga nag-eererok duman; dakol an mapapara sa paagi kan espada; asin dakol an madadara sa pagkabihag sa Babilonia.",
                    "Asin ta uminagi an panahon na pagkatapos na mabasa asin mahiling an darakula asin makangangalas na manga bagay kan sakuyang ama, siya nagkurahaw nin kadakol na manga bagay sa Kagurangnan; siring sa: Darakula asin makangangalas an saimong manga gibo, O Kagurangnan na Dios na Makakamhan! An saimong trono nasa kahalangkawan kan kalangitan, asin an saimong kapangyarihan, asin karahayan, asin pagkaherak sa nag-eerok sa kinaban; asin, huli ta ika maheherakon, dai mo matitios an minadurulok sa saimo na sinda mapara!",
                    "Asin sa siring na paagi an tataramon kan sakuyang ama sa pag-omaw sa saiyang Dios; huli ta an saiyang kalag nag-ogma, asin an saiyang bilog na puso napano, huli sa manga bagay na saiyang nahiling, iyo, an pinahiling kan Kagurangnan saiya.",
                    "Asin ngonian, ako, si Nephi, dai ako na magibo kan kasaysayan kan manga bagay na isinurat kan sakuyang ama, huli ta kadakol na manga bagay an isinurat na saiyang nahiling sa manga bision asin sa manga pangaturogan; asin siya man nagsurat nin kadakol na manga bagay na saiyang pinagpropesia asin itinaram sa saiyang manga aki, na dai ko na gigibohan nin bilog na kasaysayan.",
                    "Alagad ako magibo nin kasaysayan kan sakuyang manga agi-agi sa sakuyang manga aldaw. Totoo, naggigibo ako nin sarong pinahalipot na kasuratan kan sakuyang ama, sa manga plake na ginibo kan sakuyang sadiring manga kamot; kaya, pagkatapos kong mapahalipot an kasuratan kan sakuyang ama saka na ako magibo kan kasaysayan kan sakuyang buhay.",
                    "Kaya, sakuyang minamawot na saindong maaraman, na pagkatapos na ipahiling kan Kagurangnan an kadakol na makangangalas na manga bagay sa sakuyang ama, na si Lehi, iyo, manunungod kan pagkarumpag kan Jerusalem, totoo nanggad na siya nagduman sa manga tawo, asin nagpoon na magpropesia asin magbalangibog sa sainda manunungod kan manga bagay na saiyang nahiling asin nadangog.",
                    "Asin ta uminagi an panahon na an manga Judio tinuya-tuya siya huli sa manga bagay na saiyang pinagpatotoohan sa sainda; huli ta totoong siya nagpatotoo kan saindang kasumbikalan asin manga karumpotan; asin saiyang pinatotoohan na an manga bagay na saiyang nahiling asin nadangog, asin man an manga bagay na saiyang nabasa sa libro, malinaw na nagpapatunay sa pag-abot kan sarong Mesias, asin man an pagtubos kan mundo.",
                    "Asin kan an manga Judio makadangog kan manga bagay na ini, sinda nagkaaranggot saiya; iyo, siring sa manga propeta kan suanoy pa, na saindang pinaharali, asin ginarapo, asin ginaradan; asin man hinanap siya ninda sa pagmawot na bawian siya nin buhay. Alagad totoo nanggad, na ako, si Nephi, ipapahiling sa saindo na an maoyong pagkaherak kan Kagurangnan nangingibabaw sa gabos na saiyang pinili, huli sa saindang pagtubod, tanganing pakusugon sagkod sa kapangyarihan nin pagligtas."
                ]
            },
            {
                "url": "https://www.lds.org/scriptures/bofm/1-ne/2?lang=eng&clang=bik",
                "name": "Kapitulo 2",
                "summary": [
                    "Dinara ni Lehi an saiyang pamilia sa kadlagan na harani sa Pulang Dagat—Binayaan ninda an saindang manga pagsadiri—Si Lehi nagdulot nin atang sa Kagurangnan asin tinukdoan an saiyang manga aking lalaki na magsunod sa manga katugonan—Si Laman asin si Lemuel nagngurob-ngurob tumang sa saindang ama—Si Nephi masinunod asin namimibi na maimbod an pagtubod; an Kagurangnan nagtaram saiya, asin pinili siya na mamayo sa saiyang manga katugangan. Manga 600 B.C."
                ],
                "verses": [
                    "Totoo nanggad, na uminagi an panahon na an Kagurangnan nagsabi sa sakuyang ama, iyo, maski sa sarong pangaturogan, asin sinabi sa saiya: Paladan ka Lehi, huli sa manga bagay na saimong ginibo; asin huli ta nagi kang maimbod asin ibinalangibog sa manga tawo na ini an manga bagay na sakuyang ipinagboot saimo, totoo, saindang minamawot na halian ka nin buhay.",
                    "Asin ta uminagi an panahon na an Kagurangnan nagboot sa sakuyang ama, maski sa sarong pangaturogan, na ipag-iba niya an saiyang pamilia asin magpasiring sa kadlagan.",
                    "Asin ta uminagi an panahon na masinunod siya sa tataramon kan Kagurangnan, kaya saiyang ginibo siring sa ipinagboot kan Kagurangnan.",
                    "Asin ta uminagi an panahon na siya nagpasiring sa kadlagan. Asin ta saiyang binayaan an saiyang harong, asin an saiyang dagang pinanunod, asin an saiyang bulawan, asin an saiyang plata, asin an saiyang manga mahalagang pagsadiri, asin ta dai siya nagdara nin ano pa man, kundi an saiyang pamilia, asin manga pagkabuhay, asin manga tolda, asin ta nagpasiring sa kadlagan.",
                    "Asin ta siya uminagi sa gilid na harani sa baybayon kan Pulang Dagat; asin ta siya naglakaw sa kadlagan na nasa gilid na orog na harani sa Pulang Dagat; asin ta siya naglakaw sa kadlagan na kairiba an saiyang pamilia, na iyo an sakuyang ina, na si Sariah, asin an sakuyang manga matuang tugang na lalaki, na sinda Laman, Lemuel, asin Sam.",
                    "Asin ta uminagi an panahon na kan makatulong aldaw na siyang naglalakaw sa kadlagan, siya nagpatindog kan saiyang tolda sa kapatagan sa gilid nin salog nin tubig.",
                    "Asin ta uminagi an panahon na siya nagtugdok nin altar na manga gapo, asin ta siya nagdulot nin sarong atang sa Kagurangnan, asin ta nagpasalamat sa Kagurangnan na satuyang Dios.",
                    "Asin ta uminagi an panahon na saiyang pinangaranan an salog na Laman na nagbubulos pasiring sa Pulang Dagat; asin an kapatagan na nasa gilid harani sa bukana kaidto.",
                    "Asin kan mahiling kan sakuyang ama na an salog nagbubulos sa burabod kan Pulang Dagat, siya nagtaram ki Laman, an sabi: O magi ka man lugod siring sa salog na ini, na danay na nagbubulos pasiring sa burabod nin gabos na katanusan!",
                    "Asin ta nagtaram man siya ki Lemuel: O magi ka man lugod siring sa kapatagan, na matibay asin dai natatanyog, asin dai nahihiro sa pagsunod sa manga tugon kan Kagurangnan!",
                    "Ngonian siya nagtaram kaini huli sa pagkasutil ni Laman asin Lemuel; huli ta sinda nagpaparangurob-ngurob sa kadakol na manga bagay na tumang sa saindang ama, huli ta siya nakakahiling sa saiyang isip, asin ta iniriba sinda paluwas sa daga kan Jerusalem, na binayaan an saindang dagang pinanunod, asin an saindang bulawan, asin an saindang plata, asin an saindang manga mahahalagang bagay, tanganing mapara sana sa kadlagan. Asin ini saindang sinabi na ginibo ini huli sa kabuahan na huna-huna kan saiyang puso.",
                    "Asin ta siring si Laman asin si Lemuel, bilang manga matua, nagparangurob-ngurob tumang sa saindang ama. Asin nagparangurob-ngurob sinda huli ta sinda dai nakaaram sa agi-agi kan Dios na idto na naglalang sa sainda.",
                    "Ni sinda nagtutubod na an Jerusalem, an bantog na siudad, marurumpag susog sa manga tataramon kan manga propeta. Asin ta sinda siring sa manga Judio na nasa Jerusalem, na naghuhuroma na halian nin buhay an sakuyang ama.",
                    "Asin ta uminagi an panahon na an sakuyang ama nagtaram sa sainda duman sa kapatagan kan Lemuel, na may kapangyarihan, ta pano siya kan Espiritu, sagkod na an saindang manga hawak nagtarakig sa atubangan niya. Asin ta saiyang rinilibong sinda na sinda dai na nakasimbag na tumang sa saiya; kaya, nagsunod sinda sa ano man na saiyang ipinagboot sa sainda.",
                    "Asin ta an sakuyang ama nag-erok sa sarong tolda.",
                    "Asin ta uminagi an panahon na ako, si Nephi, aki pang gayo, alagad dakula an hawak, asin igwa nin dakulang pagmawot na maaraman an manga tagong hilom kan Dios, kaya, ako nag-apod sa Kagurangnan; asin nangyari na dinalaw niya ako, asin pinalumoy an sakuyang puso kaya nagtubod ako sa gabos na tataramon na tinaram kan sakuyang ama; kaya, dai ako nagtumang sa saiya siring kan sakuyang manga matuang tugang na lalaki.",
                    "Asin ta ako nagsabi ki Sam, pinabatid ko saiya an manga bagay na pinamati sa sakuya kan Kagurangnan sa paagi kan saiyang Banal na Espiritu. Asin ta nangyari na siya nagtubod sa sakuyang manga tataramon.",
                    "Alagad, uya si Laman asin si Lemuel habong magdarangog sa sakuyang manga tataramon; asin huli ta namundo huli sa katagasan kan saindang manga puso ipinamibi ko sinda sa Kagurangnan.",
                    "Asin ta uminagi an panahon na an Kagurangnan nagtaram sa sakuya, na an sinabi: Paladan ka, Nephi, huli sa saimong pagtubod, huli ta hinanap mo ako, na igwa nin pagpapakumbaba sa puso.",
                    "Asin sagkod na ika nagsusunod sa sakuyang manga tugon, ika mauswag, asin ta ika dadarahon sa dagang ipinangako; iyo, an daga na sakuyang inandam para sa saimo; iyo, an daga na pinili orog sa gabos na ibang manga daga.",
                    "Asin sagkod na an saimong manga tugang magsusuklit sa saimo, sinda hahalion sa atubangan kan Kagurangnan.",
                    "Asin sagkod na ika nagsusunod sa sakuyang manga tugon, ika gigibohon kong pamayo asin paratukdo kan saimong manga tugang.",
                    "Alagad, sa aldaw na sinda magtumang sa sakuya, isusumpa ko sinda nin makuring sumpa, asin ta sinda mahahalian nin kapangyarihan sa saimong manga bunga apuera na kun sinda magturumang man sa sakuya.",
                    "Asin ta kun mangyari na sinda magturumang sa sakuya, sinda magiging pasakit sa saimong manga ibubunga, na pangpukaw sa sainda sa pagrumdom."
                ]
            },
            {
                "url": "https://www.lds.org/scriptures/bofm/1-ne/3?lang=eng&clang=bik",
                "name": "Kapitulo 3",
                "summary": [
                    "Nagbalik sa Jerusalem an manga aking lalaki ni Lehi tanganing kuahon an manga plakeng tanso—Nagsayuma si Laban na itao sa sainda an manga plake—Pinakiulayan asin pinadagka ni Nephi an saiyang manga tugang—Hinabon ni Laban an saindang manga pagsadiri asin ta binalo na sinda gadanon—Kinulog ni Laman asin ni Lemuel si Nephi asin si Sam asin sinda inanggotan nin sarong anghel. Manga 600–592 B.C."
                ],
                "verses": [
                    "Asin ta uminagi an panahon na ako, si Nephi, nagbalik hali sa pakipag-ulay sa Kagurangnan, duman sa tolda kan sakuyang ama.",
                    "Asin ta uminagi an panahon na siya nagtaram sa sakuya, na an sabi: Totoo nanggad na ako nangaturogan nin sarong pangaturogan, na kun sain an Kagurangnan pinagbotan ako na ika asin an saimong manga tugang na lalaki magbalik sa Jerusalem.",
                    "Huli nanggad, ta yaon ki Laban an kasuratan kan manga Judio asin man an manga ginikanan kan sakuyang manga kamagurangan, asin ini nakaukit sa manga plakeng tanso.",
                    "Huli kaidto, nagboot sakuya an Kagurangnan na ika asin an saimong manga tugang magbalik duman sa harong ni Laban, asin hanapon an manga kasuratan, asin ta darahon digdi sa kadlagan.",
                    "Asin ta ngonian, an saimong manga tugang nagngungurob-ngurob, na an sabi magabat na labi-labi an sakuyang ipinapagibo sa sainda; alagad totoo bako man ako an nagpapagibo kaidto sa sainda, alagad ta tugon idto kan Kagurangnan.",
                    "Kaya magduman ka, aki ko, asin ta ika nauyonan kan Kagurangnan, huli ta dai ika nagngurob-ngurob.",
                    "Asin ta uminagi an panahon na ako, si Nephi, nagsabi sa sakuyang ama: Maduman ako asin ta gigibohon ko an manga bagay na ipinagigibo kan Kagurangnan, huli ta aram ko na an Kagurangnan dai nagtatao nin manga kasugoan sa manga aki nin tawo na dai siya nag-andam nin paagi para sa sainda tanganing mautob ninda an bagay na saiyang ipinagboot sa sainda.",
                    "Asin ta uminagi an panahon na kan madangog kan sakuyang ama an manga tataramon na ini naogma siya nin labi-labi, huli ta saiyang naaraman na ako benendisionan kan Kagurangnan.",
                    "Asin ta ako, si Nephi, asin an sakuyang manga tugang na lalaki nagpoon kan paglakaw sa kadlagan na dara an samuyang manga tolda, patukad sa daga kan Jerusalem.",
                    "Asin ta uminagi an panahon na kan kami nasa daga na kan Jerusalem, ako asin an sakuyang manga tugang naghuroron-huron.",
                    "Asin ta nagripa kami—kun siisay sa samuya an maduman sa harong ni Laban. Asin ta nangyari na an natungdan si Laman; asin ta si Laman nagduman sa harong ni Laban, asin ta siya nakipaghuron saiya mantang nagtutukaw siya sa saiyang harong.",
                    "Asin ta saiyang minawot ki Laban an manga kasuratan na nakasurat sa plakeng tanso, na napapalaman man an ginikanan kan sakuyang ama.",
                    "Asin totoo, uminagi an panahon na si Laban naanggot, asin ta pinahali siya paluwas sa saiyang atubangan; asin ta habo niya na mapasamuya an manga kasuratan. Huli kaidto nagtaram siya: Totoong saro kang mahabon, asin gagadanon ko ika.",
                    "Alagad si Laman nagdulag pahali sa saiyang atubangan, asin isinumbong sa samuya an manga bagay na ginibo ni Laban. Asin ta kami nagpoon na magmurundo nin labi-labi, asin an sakuyang manga tugang boot nang magbaralik sa sakuyang ama sa kadlagan.",
                    "Alagad totoo ako nagtaram sa sainda na: Sagkod na an Kagurangnan nabubuhay, asin na kita buhay pa dai kita mababa sa satuyang ama sa kadlagan sagkod na dai nautob niato an kasugoan kan Kagurangnan satuya.",
                    "Kaya, kaipuhan na magi kitang maimbod sa pagsunod kan manga tugon kan Kagurangnan; kaya kaipuhan na bumaba kita sa dagang pinanunod kan satuyang ama, huli ta totoong nawalat niya an saiyang bulawan asin plata, asin gabos na palaen-laen na manga kayamanan. Asin an gabos na ini ginibo niya huli sa kapagbotan kan Kagurangnan.",
                    "Huli ta aram niya na an Jerusalem rurumpagon, huli sa kasumbikalan kan manga tawo.",
                    "Huli ta totoo, isinirikwal ninda an manga tataramon kan manga propeta. Kaya, kun an sakuyang ama mag-erok pa sa Jerusalem pagkatapos na pagbotan siya na maghali duman, totoo nanggad na siya mapapara man. Kaya, kaipuhan nanggad na maghali na siya sa dagang idto.",
                    "Asin totoo nanggad, na ini kadunungan kan Dios na makua niato an manga kasuratan na ini, tanganing maingatan niato para sa satuyang manga aki an tataramon kan satuyang manga kamagurangan;",
                    "Asin man tanganing maingatan niato para sa sainda an manga tataramon na tinaram kan manga nguso kan gabos na banal na manga propeta, na itinao sa sainda kan Espiritu asin kapangyarihan kan Dios, magpoon sa kapinonan pa kan kinaban, iyo sagkod sa manga panahon na ini.",
                    "Asin ta uminagi an panahon na sa siring na paagi nin tataramon na sakuyang pinakiulayan an sakuyang manga tugang, na magi sindang maimbod sa pagsunod kan manga katugonan kan Dios.",
                    "Asin ta uminagi an panahon na kami nagbaba sa dagang samuyang pinanunod, asin ta samuyang tiniripon an samuyang bulawan, asin an samuyang plata, asin an samuyang manga mahahalagang manga bagay.",
                    "Asin pagkatapos na samuyang magkatiripon an manga bagay na ini nagturukad giraray kami sa harong ni Laban.",
                    "Asin ta uminagi an panahon na kami nagpaduman ki Laban, asin ta hinagad saiya na itao niya sa samuya an manga kasuratan na nakaukit sa plakeng tanso, na para kaidto itatao niamo saiya an samuyang bulawan, asin an samuyang plata, asin an gabos niamong mahahalagang manga bagay.",
                    "Asin ta uminagi an panahon na kan mahiling ni Laban an samuyang pagsadiri, asin ta idto kadakol na gayo, nagkaigwa siyang pagkahagas kaidto, na isinubol niya kami paluwas, asin sinugo an saiyang manga surogoon na garadanon kami, tanganing makua niya an samuyang pagsadiri.",
                    "Asin ta uminagi an panahon na kami nagdurulag sa manga surogoon ni Laban, asin ta napiritan kami na iwalat an samuyang manga pagsadiri, asin ta idto napasa manga kamot ni Laban.",
                    "Asin ta uminagi an panahon na kami nagdurulag pasiring sa kadlagan, asin ta dai man kami inabot kan manga surogoon ni Laban, asin ta kami tuminarago sa luho nin sarong gapo.",
                    "Asin ta uminagi an panahon na si Laman naanggot sa sakuya, asin man sa sakuyang ama; asin siring man si Lemuel, huli ta siya nagdangog sa manga tataramon ni Laman. Kaya si Laman asin si Lemuel nagtaram nin magagabat na manga tataramon sa samuya na saindang nguhod na manga tugang na lalaki, asin sagkod na hinampak ninda kami nin sarong pamakol.",
                    "Asin ta uminagi an panahon na kan pinaghahampak ninda kami nin sarong pamakol, biglang nag-abot an sarong anghel kan Kagurangnan asin ta tuminindog sa atubangan ninda, asin siya nagtaram sa sainda, na an sabi; Ngata ta pinaghahampak nindo an saindong nguhod na tugang na lalaki nin pamakol? Dai nindo aram na siya pinili kan Kagurangnan na maging pamayo nindo asin ini huli sa saindong manga kasumbikalan? Sa ngonian kamo magduruman giraray sa Jerusalem, asin ta itutugot kan Kagurangnan si Laban sa saindong manga kamot.",
                    "Asin ta pagkatapos na an anghel magtaram sa samuya, naghali na siya.",
                    "Asin pagkatapos na an anghel humali, si Laman asin si Lemuel nagpoon magngurob-ngurob giraray, na an sabi: Paanong mangyayari na itutugot kan Kagurangnan sa satuyang manga kamot si Laban? Totoo nanggad, na siya makusog na lalaki, asin ta kaya niyang pagbotan an limang pulo, iyo, sagkod limang pulo pa kaya niyang gadanon; saka kita pa daw?"
                ]
            },
            {
                "url": "https://www.lds.org/scriptures/bofm/1-ne/4?lang=eng&clang=bik",
                "name": "Kapitulo 4",
                "summary": [
                    "Ginadan ni Nephi si Laban susog sa pagboot kan Kagurangnan asin ta nakua niya an manga plakeng tanso sa sarong pagsaginsagin—Pinili ni Zoram na makisumaro sa pamilia ni Lehi sa kadlagan. Manga 600–592 B.C."
                ],
                "verses": [
                    "Asin ta uminagi an panahon na ako nagsabi sa sakuyang manga tugang na lalaki, an sabi ko: Kaipuhan na pumasiring giraray kita sa Jerusalem, asin ta magi kitang maimbod sa pagsunod sa manga kasugoan kan Kagurangnan; huli ta siya orog na makapangyarihan sa gabos na nasa kinaban, kaya ngata ta dai siya maging orog na makapangyarihan pa ki Laban asin an saiyang limang pulo, iyo, o maski pa kan saiyang sampulong rinibo?",
                    "Kaya kita magbaralik na; magi kitang makusog siring ki Moises; huli ta siya totoong nagtaram sa tubig kan Pulang Dagat asin ta idto nabanga pasiring digdi asin pasiring duman, asin ta an satuyang kamagurangan nakalagbas, sa mamarang daga, hali sa pagkabihag, asin ta an manga hukbo ni Faraon nagralamag asin ta sinda nagkaralamos sa tubig kan Pulang Dagat.",
                    "Ngonian hilinga saindong naaraman na ini totoo; asin ta saindo man na naaraman na sarong anghel an nakipag-ulay sa saindo; kaya ano ta kamo nagduruwa-duwa pa? Magbaralik na kita; kaya kitang iligtas kan Kagurangnan siring sa satuyang manga kamagurangan, asin gadanon si Laban siring sa manga taga-Egipto.",
                    "Ngonian kan pakataram ko kan manga ini, naanggot pa sinda, asin ta padagos pa sindang nagngururob-ngurob; alagad nagsurunod sinda sakuya sagkod na makaabot kami sa luwas kan muralya kan Jerusalem.",
                    "Asin ta banggi kaidto; asin pinatago ko sinda sa luwas kan muralya. Asin kan makatago na sinda, ako, si Nephi, luway-luway na naglaog sa siudad asin nagpasiring sa harong ni Laban.",
                    "Asin ako inantabayan kan Espiritu, na sa enot dai ko pa aram an manga bagay na sakuyang gigibohon.",
                    "Alagad ta nagduman ako, asin ta kan harani na ako sa harong ni Laban nahiling ko an sarong lalaki, asin ta natumba siya sa daga sa atubangan ko, huli ta naburat siya nin arak.",
                    "Asin kan maranihan ko siya sakuyang namidbid na idto si Laban.",
                    "Asin ta sakuyang nahiling an saiyang espada, asin ta sakuyang hinugkot ini sa sarungan kaidto; asin ta an pulo kaidto tunay na bulawan, asin ta an pagkagibo malinig na marahay, asin ta nahiling ko an tarom kaidto pinakamahal na asero.",
                    "Asin ta uminagi an panahon na napiritan ako kan Espiritu na gadanon ko si Laban; alagad ako nagsabi sa puso ko: Dai pa nanggad sa arin man na panahon ako nagpabulos nin dugo nin tawo. Asin ta nagsibog ako asin ta sakuyang minawot na dai na siya gadanon.",
                    "Asin an Espiritu nagtaram sa sakuya giraray: Totoo na itinugot na siya sa saimong manga kamot kan Kagurangnan. Iyo, asin ta aram ko man na boot niya akong bawian kan sadiri kong buhay; iyo, asin ta dai siya nagdangog sa manga kasugoan kan Kagurangnan; asin ta saiyang kinua man an samuyang pagsadiri.",
                    "Asin ta uminagi an panahon na an Espiritu nagtaram sa sakuya giraray: Gadanon mo na siya, huli ta itinugot na siya sa saimong manga kamot kan Kagurangnan;",
                    "Totoo, an Kagurangnan ginagadan an manga masumbikal tanganing mangyari an saiyang manga matanos na katuyohan. Marahay pang mapara an sarong tawo ki sa an sarong nasion diit-diit na mawaraan nin pagtubod asin mapara sa daing pagtubod.",
                    "Asin ngonian, kan ako, si Nephi, madangog an manga tataramon na ini, sakuyang narumdoman an manga tataramon kan Kagurangnan na saiyang itinaram sa sakuya duman sa kadlagan, na an sinabi: Sagkod na an saimong manga bunga magsunod kan sakuyang manga katugonan, sinda mauswag sa dagang ipinangako.",
                    "Iyo, asin ta sakuyang inisip man na dai sinda makakasunod kan manga katugonan kan Kagurangnan sunod sa katugonan ni Moises, sagkod na dai sinda magkaigwa kan katugonan.",
                    "Asin ta sakuyang aram man na an manga katugonan nakaukit sa plakeng tanso.",
                    "Asin sa giraray, sakuyang nasabutan na itinugot kan Kagurangnan si Laban sa sakuyang manga kamot huli sa katuyohan na ini—tanganing makua ko an manga kasuratan susog sa saiyang manga tugon.",
                    "Kaya sakuyang sinunod an tingog kan Espiritu, asin kinapotan ko si Laban sa saiyang buhok, asin pinugot ko an saiyang payo kan saiya man sanang espada.",
                    "Asin pagkatapos na pugoton ko an saiyang payo kan saiya man sanang espada, sakuyang kinua an manga sulot na gubing ni Laban asin ta sakuyang isinulot idto sa sakuyang hawak; iyo, lambang saro kaidto; asin an saiyang armas sakuyang isinukbit sa sakuyang manga habayan.",
                    "Asin pagkatapos na sakuyang magibo ko ini, nagpasiring ako sa kaha ni Laban. Asin kan nagpapasiring ako sa kaha ni Laban, tulos, nahiling ko an surogoon ni Laban na nagkakapot kan manga lyabe kan kaha. Asin sakuyang pinagbotan siya siring sa tingog ni Laban, na ibahan niya ako sa kaha.",
                    "Asin ta naghuna siya na ako an saiyang amo, na si Laban, huli ta saiyang nahiling an sulot kong gubing asin an espada na nakasukbit sa sakuyang habayan.",
                    "Asin ta siya nagtaram sa sakuya manunungod kan manga namamayo kan manga Judio, ta aram niya na an saiyang amo, na si Laban, kairiba ninda kan bangging idto.",
                    "Asin ta nagtaram man ako sa saiya siring na ako si Laban.",
                    "Asin ta nagsabi ako saiya na dadarahon ko idtong manga nakaukit, na nasa plakeng tanso, sa manga matua kong tugang na lalaki, na nasa luwas kan manga muralya.",
                    "Asin ta sinabihan ko siya na magsunod sa sakuya.",
                    "Asin ta siya, sa paghuna na an pinagsasabi ko iyo an manga tugang sa simbahan, asin na ako iyo nanggad si Laban na ginadan ko na, kaya siya nagsunod sa sakuya.",
                    "Asin ta nagsabi siya sa sakuya nin kadakol na ulit manunungod kan manga namamayo kan manga Judio, mantang kami naglalakaw pasiring sa sakuyang manga tugang, na nasa luwas kan manga muralya.",
                    "Asin ta uminagi an panahon na kan mahiling ako ni Laman, natakot siya nin labi-labi, asin man si Lemuel asin si Sam. Asin ta nagdurulag sinda sakuya; huli ta an huna ninda si Laban ako, asin ta ako ginadan na asin ta sinda naman an hinahanap tanganing halian man nin manga buhay.",
                    "Asin ta uminagi an panahon na inarapod ko sinda, asin ta nadangog ninda ako; kaya nagpurundo sinda sa pagdurulag sa sakuya.",
                    "Asin ta uminagi an panahon na kan mahiling kan surogoon ni Laban an sakuyang manga tugang, tinakigan siya, asin ta madulag kuta na sako asin ta mabalik na sa siudad kan Jerusalem.",
                    "Asin ngonian ako, si Nephi, huli ta ako dakulang lalaki, asin huli sa pakakua ko nin labi-labing kusog sa Kagurangnan, kaya sakuyang kinapotan an surogoon ni Laban, asin pinugol ko, na dai makadulag.",
                    "Asin ta uminagi an panahon na sakuyang pinakihuronan siya, na kun magdangog siya sa sakuyang manga tataramon, sagkod na an Kagurangnan nabubuhay, asin sagkod na ako nabubuhay, asin kun siya magdangog sa samuyang manga tataramon, samuya siyang pababayaan na mabuhay.",
                    "Asin ta ako nagsabi saiya, na igwang kaibang pangako, na dai siya matakot; na siya magiging tiwasay na siring sa samuya kun mag-iba siya samuya sa kadlagan.",
                    "Asin ta ako nagtaram man sa saiya, an sabi ko: Totoo nanggad na an Kagurangnan nagboot samuya na gibohon an bagay na ini; asin ta bakong kaipuhan na hinguahon niato na sunodon an manga kasugoan kan Kagurangnan? Kaya, kun ika mag-iba samuya sa kadlagan sa samuyang ama magkakaigwa ka nin lugar samuya.",
                    "Asin ta uminagi an panahon na si Zoram nagkaigwa nin kusog sa sakuyang manga itinaram. Ngonian Zoram an pangaran kan surogoon; asin ta nangako siya na mag-iba samuya sa kadlagan sa samuyang ama. Iyo, asin ta siya nagsumpa man sa samuya na maerok siya samuya magpoon kan oras na idto.",
                    "Ngonian hiningua niamo na mag-erok siya samuya sa kadahilanan na ini, tanganing an manga Judio dai makaaram manunungod kan samuyang pagdulag sa kadlagan, ta tibaad lamagon kami ninda asin garadanon.",
                    "Asin ta uminagi an panahon na kan si Zoram nagsumpa sa samuya, nawara an samuyang takot manunungod saiya.",
                    "Asin ta uminagi an panahon na samuyang dinara an manga plakeng tanso asin an surogoon ni Laban, asin nagpaduman na kami pasiring sa kadlagan, asin nagralakaw pasiring sa tolda kan samuyang ama."
                ]
            },
            {
                "url": "https://www.lds.org/scriptures/bofm/1-ne/5?lang=eng&clang=bik",
                "name": "Kapitulo 5",
                "summary": [
                    "Nagngurob-ngurob si Sariah tumang ki Lehi—Sinda naogma kan pagbaralik kan saindang manga aking lalaki—Nagdurulot sinda nin manga atang—Napapalaman sa plakeng tanso an manga kasuratan ni Moises asin kan manga propeta—Namimidbidan sa manga plake na si Lehi gikan ki Jose—Nagpropesia si Lehi manunungod kan saiyang ibubunga asin an pag-ingat kan manga plake. Manga 600–592 B.C."
                ],
                "verses": [
                    "Asin ta uminagi an panahon na pag-abot niamo sa kadlagan sa samuyang ama, tulos siya napano nin kaogmahan, asin man an sakuyang ina, na si Sariah, labi-labi an kaogmahan, huli ta siya totoong nagmundo nin labi-labi huli sa samuya.",
                    "Huli ta naghuna siya na napara na kami sa kadlagan; asin ta nagngurob-ngurob na siya tumang sa samuyang ama, na saiyang sinasabi na saro siyang paratubod sa nahiling niya sa saiyang isip; an sabi: Hilinga dinara mo kami hali sa daga na samuyang panunod, asin ta an manga aki kong lalaki dai na, asin mapapara pa kita digdi sa kadlagan.",
                    "Asin sa siring na tataramon nagngurob-ngurob an sakuyang ina tumang sa sakuyang ama.",
                    "Asin ta uminagi an panahon na an sakuyang ama nagsabi sa saiya, an sabi: Aram ko na saro akong nakakahiling sa sakuyang isip; ta kun dai ko nahiling an manga bagay kan Dios sa sarong bision dai ko kutana naaraman an karahayan kan Dios, alagad ta nag-erok sana kuta ako sa Jerusalem, asin ta napara na kutana ako siring kan sakuyang manga katugangan.",
                    "Alagad totoo, nakakua ako nin sarong daga na ipinangako, na sa manga bagay na ini ako naoogma; iyo, asin ta ako nakakaaram na an Kagurangnan ililigtas an sakuyang manga aki sa manga kamot ni Laban, asin ta dadarahon sinda pababa giraray satuya digdi sa kadlagan.",
                    "Asin sa siring na tataramon nagsabi an sakuyang ama, na si Lehi, na rinanga an sakuyang ina, na si Sariah, manunungod samuya, mantang kami nagraralakaw sa kadlagan pasiring sa daga kan Jerusalem, tanganing kuahon an kasuratan kan manga Judio.",
                    "Asin kan makabalik na kami sa tolda kan samuyang ama, tulos napano sinda nin kaogmahan, asin an sakuyang ina naranga.",
                    "Asin siya nagtaram, an sabi: Ngonian aram ko na nanggad na totoong sinugo an sakuyang agom kan Kagurangnan na magdulag pasiring sa kadlagan; iyo, asin ta aram ko man nanggad na an Kagurangnan, totoong sinangkoban an sakuyang manga aking lalaki asin ta ilinigtas sinda sa manga kamot ni Laban, asin ta tinawan sinda nin kapangyarihan tanganing makautob sinda kan manga bagay na kasugoan sainda kan Kagurangnan. Asin sa siring na tataramon siya nagtaram.",
                    "Asin ta uminagi an panahon na sinda nag-orogma nin labi-labi, asin ta nagdurulot nin atang asin tinutong na manga dulot sa Kagurangnan; asin ta nagpasaralamat sa Dios kan Israel.",
                    "Asin pagkatapos na sinda magpasaralamat sa Dios kan Israel, an sakuyang ama, na si Lehi, kinua an manga kasuratan na nakaukit sa plakeng tanso, asin ta saiyang binasa an manga idto magpoon sa kapinonan.",
                    "Asin ta saiyang nahiling na nasa laog an limang manga libro ni Moises, na nagsasaysay kan paglalang kan kinaban, asin man ki Adan asin ki Eva, na enot niatong manga magurang;",
                    "Asin man an kasuratan kan manga Judio magpoon sa kapinonan, sagkod sa pagpoon kan paghadi ni Sedecias, na hadi kan Juda;",
                    "Asin man an manga propesia kan banal na manga propeta, magpoon sa kapinonan, sagkod sa pagpoon kan paghahadi ni Sedecias; asin man dakol na manga propesia na itinaram kan nguso ni Jeremias.",
                    "Asin ta uminagi an panahon na an sakuyang ama, na si Lehi, nakua man sa plakeng tanso an ginikanan kan saiyang manga kamagurangan; kaya saiyang naaraman na gikan siya ki Jose; iyo, si Jose na aki ni Jacob, na ipinabakal sa Egipto, asin na iningatan kan kamot kan Kagurangnan, tanganing maingatan niya an saiyang ama, na si Jacob, asin an saiyang pag-iriba sa harong na dai mapara huli sa gutom.",
                    "Asin ta sinda dinarara hali sa pagkaoripon asin paluwas sa daga kan Egipto, kan parehong Dios na nag-ingat sa sainda.",
                    "Asin ta siring kan sakuyang ama, na si Lehi, nakua an ginikanan kan saiyang manga kamagurangan. Asin si Laban saro man na gikan ki Jose, kaya siya asin an saiyang manga ginikanan an nagtago kan manga kasuratan.",
                    "Asin ngonian kan mahiling an manga bagay na ini kan sakuyang ama, napano siya kan Espiritu, asin ta nagpoon siyang magpropesia manunungod kan saiyang ibubunga—",
                    "Na ining manga plakeng tanso maibalangibog sa gabos na manga nasion, manga rasa, manga tataramon, asin manga tawo na saiyang bunga.",
                    "Kaya, sinabi niya na ining manga plakeng tanso dai nanggad mapapara; ni an manga ini mapapadiklom kan panahon. Asin siya nagpropesia nin kadakol na manga bagay manunungod kan saiyang ibubunga.",
                    "Asin ta uminagi an panahon na sagkod sa siring na panahon ako asin an sakuyang ama nag-utob kan manga kasugoan na ipinagboot samuya kan Kagurangnan.",
                    "Asin ta samuyang nakua an manga kasuratan na sinugo samuya kan Kagurangnan, asin binasa an manga idto asin ta samuyang nahiling na an manga idto kawiliwili; iyo, sagkod na dakula an pakinabang sa samuya, huli ta samuyang maiingatan an manga tugon kan Kagurangnan para sa samuyang manga aki.",
                    "Kaya, kadunungan idto nin Kagurangnan na samuyang darahon an manga idto, mantang kami nagraralakaw sa kadlagan pasiring sa dagang ipinangako."
                ]
            },
            {
                "url": "https://www.lds.org/scriptures/bofm/1-ne/6?lang=eng&clang=bik",
                "name": "Kapitulo 6",
                "summary": [
                    "Nagsurat si Nephi kan manga bagay na manunungod sa Dios—An katuyohan ni Nephi iyo an mapadagka an manga tawo na magdulok sa Dios ni Abraham asin makaligtas. Manga 600–592 B.C."
                ],
                "verses": [
                    "Asin ngonian ako, si Nephi, dai ko maitatao an ginikanan kan sakuyang manga kamagurangan digdi sa kabtang kan sakuyang kasuratan na ini; ni sakuyang itatao ini sa arin man na panahon pagkatapos kan manga plake na sakuyang sinusuratan; huli ta itinao sa kasuratan na ini na tinatago kan sakuyang ama; kaya, ako dai na masurat kaidto digdi sa manga gibong ini.",
                    "Huli ta tama nang sabihon ko na kami manga gikan ki Jose.",
                    "Dai na kaipuhan na sabihon ko pa an gabos na manga bagay manunungod sa kasaysayan kan sakuyang ama, huli ta dai man sana magkakanigo na isurat digdi sa manga plakeng ini, ta an boot kong matawan nin lugar na maisurat iyo an manga bagay na manunungod sa Dios.",
                    "Huli ta an bilog kong katuyohan iyo an sakuyang mapadagka an manga tawo na magdulok sa Dios ni Abraham, asin sa Dios ni Isaac, asin sa Dios ni Jacob, asin tanganing makaligtas.",
                    "Kaya, an manga bagay na ikinaoogma kan mundo dai ko na isusurat alagad an manga bagay na ikinaoogma kan Dios asin para duman sa manga bakong kinabanon.",
                    "Kaya, ako magtatao nin katugonan sa sakuyang manga ipapangaraki, na dai ninda pagbugtakan an manga plakeng ini nin manga bagay na daing halaga sa manga aki nin tawo."
                ]
            },
            {
                "url": "https://www.lds.org/scriptures/bofm/1-ne/7?lang=eng&clang=bik",
                "name": "Kapitulo 7",
                "summary": [
                    "An manga aking lalaki ni Lehi nagbaralik sa Jerusalem asin inagda si Ismael asin an bilog na pag-iriba niya na umiba sainda sa saindang pagralakaw—Si Laman asin an iba pa nakiiwal—Hininguha ni Nephi an saiyang manga tugang na magkaigwa nin pagtubod sa Kagurangnan—Ginapos siya ninda nin pisi asin ta pinag-isipan siyang gadanon—Siya nakabutas huli sa kapangyarihan kan pagtubod—Naghagad nin tawad an saiyang manga tugang—Si Lehi asin an saiyang kairiba nagdulot nin atang asin manga tinutong na dulot. Manga 600–592 B.C."
                ],
                "verses": [
                    "Asin ta ngonian boot kong maaraman nindo, na pagkatapos na magpropesia an sakuyang ama, na si Lehi, manunungod kan saiyang bunga, nangyari na an Kagurangnan nagtaram sa saiya giraray, na an sabi bakong tama saiya, si Lehi, na an saiyang pamilia sana an darahon sa kadlagan; alagad ta an saiyang manga aking lalaki kaipuhan na mag-aragom nin manga aking babae, tanganing magkairigwa asin magpadarakula sinda nin manga aki para sa Kagurangnan sa dagang ipinangako.",
                    "Asin ta uminagi an panahon na pinagbotan siya kan Kagurangnan na ako, si Nephi, asin an sakuyang manga tugang magbaralik giraray sa daga kan Jerusalem, asin darahon sa kadlagan si Ismael asin an saiyang pamilia.",
                    "Asin ta uminagi an panahon na ako, si Nephi, kaibahan an sakuyang manga tugang, nagpasiriring sa kadlagan asin ta nagturukad sa Jerusalem.",
                    "Asin ta uminagi an panahon na nagduruman kami sa harong ni Ismael, asin ta samuyang nakua an pag-uyon ni Ismael, na samuyang itinaram saiya an manga tataramon kan Kagurangnan.",
                    "Asin ta uminagi an panahon na pinalumoy kan Kagurangnan an puso ni Ismael, asin man an saiyang pag-iriba, sagkod na uminiba sinda samuya paduman sa kadlagan sa tolda kan sakuyang ama.",
                    "Asin ta uminagi an panahon na mantang nagraralakaw kami sa kadlagan, nangyari na si Laman asin si Lemuel, asin an duwang manga aking babae ni Ismael, asin an duwang aking manga lalaki ni Ismael, asin an saindang manga pamilia nakiiwal sa samuya; iyo, sa sakuya, si Nephi, asin ki Sam, asin sa saindang ama, na si Ismael, asin an saiyang agom, asin an saiyang tulo pang manga aking babae.",
                    "Asin ta uminagi an panahon na sa saindang pakiiwal, naghulaw sinda na magbaralik sa Jerusalem.",
                    "Asin ta ngonian ako, si Nephi, huli ta ako namundo sa katagasan kan saindang manga puso, kaya ako nagtaram sa sainda, an sabi ko, iyo, sagkod ki Laman asin ki Lemuel: Totoo na kamo an sakuyang manga matuang tugang, asin napaano ta labi katatagas kan saindong manga puso, asin ta nalalabogan an saindong manga isip, na kaipuhan pa nindo na ako, an nguhod nindong tugang, an magtaram saindo, asin magi pang sarong halimbawa sa saindo?",
                    "Napaano ta dai kamo nagdangog sa manga tataramon kan Kagurangnan?",
                    "Napaano ta nakalingaw kamo na nakahiling kamo nin anghel nin Kagurangnan?",
                    "Iyo, asin napaano ta nakalingaw kamo kan manga makangangalas na manga bagay na ginibo kan Kagurangnan satuya, sa pagligtas satuya sa manga kamot ni Laban, asin man tanganing satuyang makua an kasuratan?",
                    "Iyo, asin napaano ta nakalingaw kamo na an Kagurangnan nakakagibo kan gabos na manga bagay susog sa saiyang kagustohan, para sa manga aki nin tawo, kun sinda magkaigwa nin pagtubod saiya? Huli kaini magi kitang maimbod sa saiya.",
                    "Asin ta kun kita maging maimbod saiya satuyang makukua an dagang ipinangako; asin ta saindong maaraman sa maabot na panahon na an tataramon nin Kagurangnan mauutob manunungod kan pagkarumpag kan Jerusalem; huli ta an gabos na sinabi kan Kagurangnan manunungod kan pagrumpag kan Jerusalem mauutob nanggad.",
                    "Totoo nanggad, an Espiritu kan Kagurangnan maontok na madali sa pagtabang sa sainda; huli ta, saindang pinag-indahan an manga propeta, asin ta si Jeremias saindang ipinakarsel. Asin ta saindang pinaghumaan na halian nin buhay an sakuyang ama, sagkod na saindang isinubol siya paluwas sa daga.",
                    "Ngonian magdangog, sa sakuyang sasabihon sa saindo na kun kamo magbaralik sa Jerusalem mapapara man kamo na kaibahan ninda. Asin ta ngonian, kun iyo ini an pipilion nindo, na magbaralik sa Jerusalem, asin rumdomon an sakuyang manga tataramon na isinabi sa saindo, na kun kamo magduman mapapara man kamo; huli ta napiritan ako kan Espiritu kan Kagurangnan na ako magtaram kaini.",
                    "Asin ta uminagi an panahon na kan ako, si Nephi, nakapagtaram kan manga tataramon na ini sa sakuyang manga tugang, nagkaaranggot sinda sa sakuya. Asin ta uminagi an panahon na ako pinagbasangan kan saindang manga kamot huli ta aranggot sindang gayo asin ta saindang ginapos ako nin pisi ta boot ako nindang halian nin buhay, tanganing saindang bayaan ako sa kadlagan na kakanon kan manga mababangis na hayop.",
                    "Alagad ta uminagi an panahon na ako namibi sa Kagurangnan na an sabi: O Kagurangnan, susog sa sakuyang pagtubod na yaon sa saimo pagkanigoon mo na iligtas ako sa manga kamot kan sakuyang manga tugang; iyo, tawi man ako nin kusog na mapatod ko ining manga pisi na nakagapos sakuya.",
                    "Asin ta uminagi an panahon na kan ako makapagsabi kan manga tataramon na ini, totoo tuminuros an manga gapos sa sakuyang manga kamot asin manga bitis, asin tuminindog ako sa atubangan kan sakuyang manga tugang, asin ako nagtaram giraray sa sainda.",
                    "Asin ta uminagi an panahon na nagkaaranggot giraray sinda sakuya asin ta boot naman akong basangan kan saindang manga kamot; alagad hilinga, saro kan manga aking babae ni Ismael, iyo, asin an saiyang ina, asin saro sa manga aking lalaki ni Ismael, nakimaherak sa sakuyang manga tugang, sagkod na luminumoy an saindang manga puso; asin ta ominontok na sinda sa pagbalo na halian ako nin buhay.",
                    "Asin ta uminagi an panahon na sinda nagkamurundo, huli sa saindang kasumbikalan, sagkod na sinda nagduruko sa atubangan ko, asin nakimaherak sa sakuya na sinda sakuyang patawadon kan manga bagay na saindang ginibo sa sakuya.",
                    "Asin ta uminagi an panahon na tunay kong pinatawad sinda gabos sa manga ginibo ninda sa sakuya, asin ta sakuyang sinadol sinda na mamibi sa Kagurangnan nindang Dios para sa kapatawaran ninda. Asin ta uminagi an panahon na siring an ginibo ninda. Asin pagkatapos kan saindang pamibi sa Kagurangnan nagpadagos kami sa pagralakaw pasiring sa tolda kan samuyang ama.",
                    "Asin ta uminagi an panahon na pababa na kami pasiring sa tolda kan samuyang ama. Asin pagkatapos na ako asin an sakuyang manga tugang asin an manga pag-iriba sa harong ni Ismael makababa na sa tolda kan samuyang ama, sinda nagtaong pasalamat sa kagurangnan na saindang Dios; asin nagdurulot nin atang asin manga tinutong na dulot."
                ]
            },
            {
                "url": "https://www.lds.org/scriptures/bofm/1-ne/16?lang=eng&clang=bik",
                "name": "Kapitulo 16",
                "summary": [
                    "Sa manga masusumbikal an katotoohan masakit akoon—An manga aking lalaki ni Lehi inagom an manga aking babae ni Ismael—An Liahona an nagturo kan saindang lalakawan sa kadlagan—Manga pasabot na hali sa Kagurangnan nakasurat sa Liahona paminsan-minsan—Nagadan si Ismael; nagngurob-ngurob an pamilia niya huli sa kasakitan. Manga 600–592 B.C."
                ],
                "verses": [
                    "Asin ta ngonian uminagi an panahon na pagkatapos, na ako, si Nephi, makatapos kan sakuyang pagtaram sa sakuyang manga tugang, totoo sinda nagsabi sa sakuya: An saimong pinagsasabi samuya magagabat na manga bagay, na orog pa sa matitios niamo.",
                    "Asin ta uminagi an panahon na ako nagsabi sa sainda na aram ko na ako nagtaram nin magagabat na manga bagay na laban sa masusumbikal, susog sa katotoohan; asin an manga matatanos sakuyang sinurog, asin nagpatotoo na sinda mapapaitaas sa huring aldaw; kaya an manga makasalan inaako na an katotoohan magabat, huli ta ini minalugad sa sainda sagkod sa kairaroman.",
                    "Asin ngonian sakuyang manga katugangan, kun kamo naging matanos asin binoot na magdangog sa katotoohan, asin hinimati nindo idto, tanganing makapaglakaw kamo na matanos sa atubangan kan Dios, dangan dai kuta kamo magngururob-ngurob huli sa katotoohan, asin magsabi: Ika nagtataram nin magagabat na manga bagay laban samuya.",
                    "Asin ta uminagi an panahon na ako, si Nephi, sinadol an sakuyang manga tugang, sa orog na paghinguha, na magsunod sa manga tugon nin Kagurangnan.",
                    "Asin ta uminagi an panahon na sinda nagpakumbaba sa atubangan kan Kagurangnan; sagkod na naogma ako asin nagkaigwa nin dakulang paglaom sa sainda, na sinda maglalakaw na sa manga dalan nin katanusan.",
                    "Ngonian, an gabos na manga bagay na ini sinabi asin ginibo kan sakuyang ama, mantang nag-eerok sa tolda sa kapatagan na saiyang inapod na Lemuel.",
                    "Asin ta uminagi an panahon na ako si Nephi, inagom ko an saro kan manga aking babae ni Ismael; asin an manga tugang kong lalaki inagom man an ibang manga aking babae ni Ismael; asin man si Zoram inagom an pinakamatuang aking babae ni Ismael.",
                    "Asin sa paaging ini nautob kan sakuyang ama an gabos na pinagboot saiya kan Kagurangnan. Asin man ako, si Nephi, biniyayaan nin labi-labi kan Kagurangnan.",
                    "Asin ta uminagi an panahon na an tingog kan Kagurangnan nagtaram sa sakuyang ama sa banggi, asin ta pinagbotan siya na sa kinaagahan magpadagos siya sa paglakaw sa kadlagan.",
                    "Asin ta uminagi an panahon na kan pagbangon kan sakuyang ama sa pagkaaga, asin nagpasiring sa pintoan kan tolda, sa saiyang dakulang pagngalas siya nakahiling sa daga nin bilog na bola na napapalaen an pagkagibo; asin idto gibo sa malinigon na tanso. Asin sa laog kan bola igwang duwang puntero; asin an saro nagtuturo sa dalan kun sain kami kaipuhan magduman sa kadlagan.",
                    "Asin ta uminagi an panahon na tiniripon niamo an gabos na manga bagay na kaipuhan na darahon sa kadlagan, asin gabos na tada kan pagkabuhay na itinao kan Kagurangnan samuya; asin ta nagdara kami nin palaen-laen na pisog na samuyang madadara sa kadlagan.",
                    "Asin ta uminagi an panahon na samuyang dinara na an samuyang manga tolda asin ta huminali na kami sa kadlagan, pasiring sa ibong kan salog na Laman.",
                    "Asin ta uminagi an panahon na kami nagralakaw sa laog nin apat na aldaw, na garo pasiring sa gawing sur-sirangan, asin samuya na itinurugdok giraray an samuyang manga tolda; asin ta samuyang inapod an lugar na Shazer.",
                    "Asin ta uminagi an panahon na samuyang dinara an samuyang manga busog asin manga pana, asin ta nagduman kami sa kadlagan tanganing mangdakop nin manga hayop na makakakan kan samuyang manga pamilia; pagkatapos na makapangdakop kami nin manga hayop na makakakan kan samuyang manga pamilia nagbalik giraray kami sa samuyang manga pamilia sa kadlagan, sa lugar na Shazer. Asin nagduruman giraray kami sa kadlagan, sinunod an dating direksiyon, na dai nagrarayo sa pinakamataba na kabtang kan kadlagan, na harani sa gilid kan Pulang Dagat.",
                    "Asin ta uminagi an panahon na kami nagralakaw sa laog nin dakol na manga aldaw, nagkukua nin pagkakan sa dalan sa paagi kan samuyang manga busog, asin samuyang manga pana asin samuyang manga gapo asin samuyang manga lagpitaw.",
                    "Asin ta samuyang sinusunod an pinasunod kan bola, na nagdara samuya sa orog na mataba na daga kan kadlagan.",
                    "Pagkatapos na kami magralakaw sa laog nin dakol na manga aldaw, kami nagpatirindog kan samuyang manga tolda sa laog nin halipot na panahon, tanganing kami makapahingalo asin maghanap naman nin manga pagkakan kan samuyang manga pamilia.",
                    "Asin ta uminagi an panahon na kan ako, si Nephi, naglakaw ta mahanap nin pagkakan, nabari ko an sakuyang busog, na gibo sa malinigon na asero; asin kan mabari an sakuyang busog; nangyari, nagkaaranggot an sakuyang manga tugang sa sakuya huli sa pagkawara kan sakuyang busog, huli ta dai na kami nakakua nin pagkakan.",
                    "Asin ta uminagi an panahon na kami nagbaralik na daing pagkakan sa samuyang manga pamilia, asin huli ta pagal nang gayo sa pagparalakaw, nagtios sinda sa kakulangan nin pagkakan.",
                    "Asin ta uminagi an panahon na si Laman asin si Lemuel asin an manga aking lalaki ni Ismael nagpoon na magngururob-ngurob nin labi-labi huli sa saindang pagtios asin sa manga kasakitan sa kadlagan; asin man an sakuyang ama nagpoon na magngurob-ngurob tumang sa Kagurangnan niyang Dios; iyo, asin sinda gabos nagmurundo nin labi-labi, sagkod na sinda nagngururob-ngurob tumang sa Kagurangnan.",
                    "Ngonian uminagi an panahon na ako, si Nephi, pinapagtios kan sakuyang manga tugang huli sa pagkabari kan sakuyang busog, asin sa pagkawara kan gobtik kan saindang manga busog, kaya orog na nagkagarabatan na kami, iyo, sagkod sa dai na kami nakakua nin pagkakan.",
                    "Asin ta uminagi an panahon na ako, si Nephi, nagparataram sa sakuyang manga tugang, huli ta pinataragas giraray ninda an saindang manga puso, sagkod sa pag-aragrangay tumang sa Kagurangnan nindang Dios.",
                    "Asin ta uminagi an panahon na ako, si Nephi, naggibo nin pana sa kahoy asin busog, sa matildong na bala; kaya, nagkaigwa ako nin busog asin pana asin lagpitaw asin manga gapo. Asin nagsabi ako sa sakuyang ama: Sain ako maduman na makakua nin pagkakan?",
                    "Asin ta uminagi an panahon na siya naghapot sa Kagurangnan, huli ta nagpakurumbaba na sinda huli sa manga tataramon ko; huli ta dakol na manga bagay an itinaram ko sa sainda sa kakusogan kan sakuyang kalag.",
                    "Asin ta uminagi an panahon na an tingog kan Kagurangnan uminabot sa sakuyang ama; asin ta totoong gayo na inanggotan siya huli sa saiyang pagparangurob-ngurob tumang sa Kagurangnan, sagkod na uminabot siya sa labi-labing pagmundo.",
                    "Asin ta uminagi an panahon na an tingog kan Kagurangnan nagsabi sa saiya: Hilinga an bola, asin hilinga an manga bagay na nakasurat.",
                    "Asin ta uminagi an panahon na kan mahiling kan sakuyang ama an manga bagay na nakasurat sa bola, natakot siya asin tinakigan na gayo, asin man an manga tugang ko asin an manga aking lalaki ni Ismael asin an samuyang manga agom.",
                    "Asin ta uminagi an panahon na ako, si Nephi, nahiling an manga puntero na nasa bola, na an manga idto naghihiro susog sa samuyang pagtubod asin pagkamaigot asin pagsunod na samuyang itinao duman.",
                    "Asin ta igwa man duman na nakasurat na bagong surat, na malinaw basahon, na nagtao samuya nin pasabot manunungod kan manga paagi kan Kagurangnan; asin idto nakasurat asin binabago paminsan-minsan; susog sa samuyang pagtubod asin pagkamaigot na samuyang itinao duman. Asin ta satuyang mahihiling na sa sadit na manga paagi an Kagurangnan nakakagibo nin darakulang bagay.",
                    "Asin ta uminagi an panahon na ako, si Nephi, nagtukad sa tuktok kan bulod, susog sa pasunod na itinao kan bola.",
                    "Asin ta uminagi an panahon na ako nakagadan nin manga lalaw na hayop sagkod sa nakakua ako nin pagkakan para sa samuyang manga pamilia.",
                    "Asin ta uminagi an panahon na nagbalik na ako sa samuyang manga tolda, dara-dara an manga hayop na sakuyang nagadan; asin ta kan mahiling ninda na nakakua ako nin manga pagkakan, dakulang gayo an saindang kaogmahan! Asin ta uminagi an panahon na nagpakurumbaba sinda sa atubangan kan Kagurangnan asin nagtao nin pasalamat sa saiya.",
                    "Asin ta uminagi an panahon na samuyang pinadagos giraray an samuyang pagralakaw, nagralakaw sa dalan na siring kan samuyang pagpoon; asin pagkatapos kan samuyang pagralakaw sa laog nin dakol na manga aldaw nagturugdok giraray kami kan samuyang manga tolda, tanganing mag-erok kami duman sa laog nin halipot na panahon.",
                    "Asin ta uminagi an panahon na si Ismael nagadan, asin ta ilinubong sa lugar na inaapod na Nahom.",
                    "Asin ta uminagi an panahon na an manga aking babae ni Ismael nagmurundo nin labi-labi, huli sa pagkawara kan saindang ama, asin huli sa saindang kasakitan sa kadlagan; asin sinda nagngururob-ngurob tumang sa sakuyang ama, huli ta dinara niya sinda paluwas sa daga kan Jerusalem na an sabi: An samuyang ama gadan na; iyo, asin ta nakalakop na kami digdi sa kadlagan, asin kami nagtirios nin dakol na kasakitan, gutom, paha, asin kapagalan; asin pagkatapos kan manga pagtirios na ini magkaparara kami sa kadlagan sa gutom.",
                    "Asin ta siring nagngururob-ngurob sinda tumang sa sakuyang ama, asin man tumang sakuya; asin ta sinda nagmarawot na magbaralik giraray sa Jerusalem.",
                    "Asin ta si Laman nagsabi ki Lemuel asin sa manga aking lalaki ni Ismael: Magdangog kamo, gadanon ta an samuyang ama, asin man an samuyang tugang na si Nephi, na nagboot na siya an maging satuyang pamayo asin satuyang paratukdo, na saiyang manga matuang tugang.",
                    "Ngonian, nagsabi siya na nakipag-ulay saiya an Kagurangnan, asin man ta an manga anghel nagrilingkod sa saiya. Alagad totoo, na aram niato na siya nagpuputik sa satuya; asin ta nagtataram siya kaining manga bagay na ini satuya, asin ta kadakol an ginibo niyang manga bagay sa paagi kan manga tusong isip tanganing saiyang malansi an satuyang manga mata, naghuna gayod na madadara niya kita sa harayo asin dai midbid na kadlagan; asin pagkatapos na nasa harayo na kita, inisip na niya na gibohon an sadiri niya na hadi asin tagapamayo niato, tanganing magibo niya an ano man susog sa saiyang boot asin ikakaogma. Asin sa paaging ini pinaribok kan sakuyang tugang na si Laman an saindang manga puso sa kaanggotan.",
                    "Asin ta uminagi an panahon na an Kagurangnan yaon sa samuya, iyo, sagkod na an tingog kan Kagurangnan uminabot asin nagtaram nin dakol na tataramon sa sainda, asin ta sinda inanggotan nin labi-labi; asin pagkatapos kan pag-anggot kan tingog kan Kagurangnan hinali ninda an saindang kaanggotan, asin nagsorolsol kan saindang manga kasalan, sagkod na an Kagurangnan balaogan giraray kami nin pagkakan kaya dai kami nagkagaradan."
                ]
            },
            {
                "url": "https://www.lds.org/scriptures/bofm/1-ne/17?lang=eng&clang=bik",
                "name": "Kapitulo 17",
                "summary": [
                    "Si Nephi pinagbotan na maggibo nin barko—An saiyang manga tugang dai nag-uyon saiya—Sinadol niya sinda sa paagi kan pagsaysay giraray kan kasaysayan kan manga ginibo kan Dios sa Israel—Si Nephi napano kan kapangyarihan kan Dios—Pinatanidan an saiyang manga tugang na dai magdutdot saiya, tanganing dai sinda maalang na siring sa mamarang duot. Manga 592–591 B.C."
                ],
                "verses": [
                    "Asin ta uminagi an panahon na kami nagpadagos giraray sa pagralakaw sa kadlagan; asin ta kami nagralakaw pasiring sa sirangan magpoon kaidto. Asin ta kami nagralakaw asin nagtirios nin gayo sa labi-labing kasakitan sa kadlagan; asin an samuyang manga babae nag-araki sa kadlagan.",
                    "Asin ta dakulang gayo an balaog samuya kan Kagurangnan, na maski nabubuhay sana kami sa hilaw na karne sa kadlagan, an manga ina nagkaigwa nin kadakol na gatas na ipapadudo sa saindang manga aki, asin sinda makukusog, iyo, siring kan manga lalaki; asin ta nakaya nindang magralakaw na dai na nagngurorob-ngurob.",
                    "Asin sa siring satuyang nahihiling na an manga tugon kan Dios kaipuhan mautob. Asin ta kun mangyari na an manga aki nin tawo magsunod sa katugonan kan Dios sinda papangatamanon, asin sinda pakukusogon, asin tatawan nin paagi na sinda makahaman kan manga bagay na saiyang pinagboot sa sainda; kaya, siya nagtao nin paagi sa samuya mantang kami nag-erok sa kadlagan.",
                    "Asin kami nag-erok nin dakol na manga taon, iyo, sagkod na walong taon sa kadlagan.",
                    "Asin ta uminabot kami sa dagang samuyang inapod na Bountiful, huli sa kadakolan kaidto nin manga bunga nin kahoy asin manga dugos; asin an gabos na ini hinanda kan Kagurangnan tanganing dai kami mapara. Asin ta samuyang nahiling an dagat, na samuyang inapod na Irreantum, na an boot sabihon, dakol na manga tubig.",
                    "Asin ta uminagi an panahon na samuyang itinurugdok an samuyang manga tolda sa baybayon; asin maski na nagkaigwa kami nin dakol na manga pagtios asin manga kasakitan, iyo, kadakol na gayo na dai niamo ikakasurat gabos, nagkaorogma kaming gayo pag-abot niamo sa baybayon, asin ta samuyang inapod an lugar Bountiful, huli sa kadakolan kan manga bunga nin kahoy.",
                    "Asin ta uminagi an panahon na pagkatapos na ako, si Nephi, nasa daga na kan Bountiful sa laog nin dakol na manga aldaw, an tingog kan Kagurangnan nag-abot sa sakuya na an sabi: Pagbangon, asin magtukad ka sa bulod. Asin ta uminagi an panahon na ako nagbangon asin nagtukad sa bulod, asin namibi nin maludok sa Kagurangnan.",
                    "Asin ta uminagi an panahon na an Kagurangnan nagtaram sa sakuya, na an sabi: Maggibo ka nin barko, siring sa sakuyang ipapahiling saimo, tanganing madara ko an saimong manga tawo sa ibong kaining tubig.",
                    "Asin ako nagsabi: Kagurangnan, sain ako maduman tanganing makakua ako nin metal na tutunawon, tanganing makagibo ako nin manga kasangkapan sa pagpatindog kan barko siring kan ipinahiling mo sa sakuya?",
                    "Asin ta uminagi an panahon na an Kagurangnan isinabi sakuya kun sain ako maduman na makakua nin metal, tanganing makagibo ako nin manga kasangkapan.",
                    "Asin ta uminagi an panahon na ako, si Nephi, naggibo nin botobot sa paghayop kan kalayo, na gibo sa anit nin manga hayop; asin pagkatapos na magibo ko an botobot, tanganing igwa akong panghayop sa kalayo, binagid ko an duwang gapo tanganing magkaigwa ako nin kalayo.",
                    "Huli ta an Kagurangnan dai pa tinugotan poon kaidto na magkaigwa nin kalayo, kan kami nagralakaw sa kadlagan; huli ta sinabi niya: Pahahamison ko an manga pagkakan nindo tanganing dai kamo magruluto;",
                    "Asin ta ako man an saindong liwanag sa kadlagan; asin ta sakuyang ihahanda an saindong dalan, kun kamo magsusurunod kan sakuyang manga tugon; kaya, sagkod na kamo nagsusurunod kan sakuyang manga tugon sakuyang aantabayan kamo pasiring sa dagang ipinangako; asin ta maaaraman nindo na huli sa sakuya kamo naaantabayan.",
                    "Iyo, asin ta an Kagurangnan nagsabi man: Pagkatapos kan pag-abot nindo sa dagang ipinangako, maaaraman nindo na ako, an Kagurangnan, iyo an Dios; asin na ako, an Kagurangnan, an nagligtas saindo sa pagkarumpag; iyo, na ako an nagdara saindo paluwas sa daga kan Jerusalem.",
                    "Kaya ako, si Nephi, naghinguha nanggad na masunod an katugonan kan Kagurangnan, asin ta sakuyang sinadol an sakuyang manga tugang sa maimbod na pagtubod asin pagkamaigot.",
                    "Asin ta uminagi an panahon na ako naggibo nin manga kasangkapan na metal sa sakuyang tinunaw na hali sa manga gapo.",
                    "Asin kan mahiling kan sakuyang manga tugang na ako magibo kan barko, nagpoon sinda na magngururob-ngurob laban sakuya, an sabi: An satuyang tugang bua, huli naghuna siya na makakagibo siya nin barko; iyo, asin ta naghuhuna man siya na makakabalyo siya sa ibong kaining mahiwas na manga tubig.",
                    "Asin siring an nginururob-ngurob kan sakuyang manga tugang laban sakuya, asin ta boot ninda na dai magpagal, huli ta dai sinda nagtuturubod na makakagibo ako nin barko; ni sinda nagtuturubod na ako pinapasunod kan Kagurangnan.",
                    "Asin ta ngonian uminagi an panahon na ako, si Nephi, namundo nin labi-labi huli sa katagasan kan saindang manga puso; asin ta ngonian kan mahiling ninda na ako nagpoon na magmundo nagkaorogma sinda sa saindang manga puso, sagkod na ako pinag-urulokan ninda, an sabi: Aram niamo na dai ka man makakagibo nin barko, huli ta aram niamo na kulang ka sa pakaaram; kaya dai mo matatapos an kadakulang gibong iyan.",
                    "Asin ta siring ka man sa satuyang ama, na nadadara kan buang paghuna-huna kan saiyang puso; iyo, ta dinara niya kita sa luwas kan daga kan Jerusalem, asin ta nakalakop na kita sa kadlagan sa kadakol na manga taon na ini; asin an satuyang manga babae magagabat an manga gibo, maski na sinda manga bados; asin ta sinda nag-araki na sa kadlagan asin tinios an gabos na manga bagay, apuera na sana sa kagadanon; asin ta marahay pang nagkagaradan na sinda bago sinda nagluwas sa Jerusalem ki sa nagtios kan manga sakit na ini.",
                    "Totoo nanggad, ining kadakol na manga taon nagtios kami sa kadlagan, na kutana sa panahon na idto nag-oorogma kami sa samuyang manga pagsadiri asin sa daga na samuyang pinanunod; iyo, maorogma na kutana kami.",
                    "Asin ta samuyang aram na an manga tawo sa daga kan Jerusalem manga matatanos na tawo; huli ta sinda nagsusunod kan manga susundon asin manga hatol kan Kagurangnan, asin an gabos na manga tugon niya, sunod sa katugonan ni Moises; kaya, naaaraman niamo na sinda matatanos na manga tawo; asin an satuyang ama hinukoman sinda, asin dinara kita sa harayo huli ta nagdangog kita kan saiyang manga tataramon; iyo, asin an satuyang tugang siring sa saiya. Asin sa siring na manga tataramon na ini sinda nagngururob-ngurob asin nag-aragrangay laban sa sakuya.",
                    "Asin ta uminagi an panahon na ako, si Nephi, nagtaram sa sainda, an sakuyang sabi: Nagtutubod daw kamo na an satuyang manga kamagurangan, na manga aki ni Israel, nakahali sa manga kamot kan manga taga-Egipto kun dai sinda nagdangog kan manga tataramon kan Kagurangnan?",
                    "Iyo, sa paghuna-huna nindo nakaluwas daw sinda sa pagkaoripon, kun dai pinagbotan si Moises kan Kagurangnan na halion sinda sa pagkaoripon?",
                    "Ngonian aram nindo na an manga aki kan Israel nasa pagkaoripon; asin naaaraman nindo na pinasan ninda an magagabat na manga gibo, na makamurumundo pasanon; kaya, aram nindo na marahay nanggad na bagay sa sainda, an makahali sinda sa pagkaoripon.",
                    "Ngonian aram nindo na si Moises pinagbotan kan Kagurangnan na gibohon idtong dakulang gibo; asin ta aram nindo na sa paagi kan saiyang tataramon an manga tubig kan Pulang Dagat nabanga padigdi asin paduman; asin ta uminagi sinda sa mamarang daga.",
                    "Alagad ta aram nindo na an manga taga-Egipto nagkaralamos sa Pulang Dagat, na manga hukbo ni Faraon.",
                    "Asin ta aram man nindo na sinda pinakaon nin manna sa kadlagan.",
                    "Iyo, asin ta aram man nindo na si Moises, sa paagi kan saiyang tataramon susog sa kapangyarihan kan Dios na nasa saiya, tinugbok an gapo, asin igwang luminuwas na tubig, tanganing maumayan an paha kan manga aki ni Israel.",
                    "Asin minsan pa na pinag-aantabayan sinda kan Kagurangnan nindang Dios, na saindang Paratubos, naglalakaw sa enotan ninda, inaantabayan sinda kun aldaw, asin tinatawan nin liwanag kun banggi, asin ta ginigibo an gabos na manga bagay para sa sainda na kaipuhan nanggad na akoon nin tawo, pinatagas ninda an saindang manga puso asin pinadiklom an saindang manga isip, asin nagturuya-tuya tumang ki Moises asin tumang sa totoo asin buhay na Dios.",
                    "Asin ta uminagi an panahon na susog sa saiyang tataramon pinara niya sinda; asin susog sa saiyang tataramon inantabayan niya sinda; asin susog sa saiyang tataramon ginibo niya an gabos na manga bagay para sa sainda; asin ta daing ni sarong bagay na naginibo na bako sa tataramon niya.",
                    "Asin pagkatapos na makabalyo sinda sa salog kan Jordan pinakusog nanggad niya sinda sa pagpahali kan manga tawo kan daga, iyo, sagkod sa magkawaragas sinda asin marumpag.",
                    "Asin ngonian, ano sa paghuna nindo kan manga tawo digdi sa daga na nasa dagang ipinangako, na inaralaw paluwas kan satuyang manga kamagurangan, sa paghuna nindo matatanos sinda? An totoo, sinasabi ko sa saindo, Bako.",
                    "Ano sa paghuna nindo an satuyang manga kamagurangan nagin kuta na orog na pinaorog ki sa sainda kun sinda matatanos? Sinasabi ko sa saindo, Dai.",
                    "Totoo nanggad, na an Kagurangnan pantay an paghiling sa manga tawo; siya na matanos pinapaorog kan Dios. Alagad totoo, an manga tawong ini isinikwal an lambang tataramon kan Dios, asin ta sinda hinog na sa kasalan; asin an kabilogan kan kaanggotan kan Dios napasainda; asin ta isinumpa kan Kagurangnan an daga laban sa sainda, asin benendisionan idto para sa satuyang manga kamagurangan; iyo, isinumpa niya idto laban sa sainda sagkod sa saindang pagkarumpag, asin saiyang benendisionan idto para sa satuyang manga kamagurangan tanganing magkaigwa sinda nin kapangyarihan duman.",
                    "Totoo, na an Kagurangnan linalang an kinaban tanganing idto erokan; asin linalang niya an saiyang manga aki tanganing masadiri idto.",
                    "Asin ta nagpapatindog siya nin sarong matanos na nasion, asin rinurumpag niya an manga nasion kan masusumbikal.",
                    "Asin ta dinadara niya an matatanos sa pinaorog na manga daga, asin an masusumbikal rinumpag niya, asin isinusumpa an daga para sa saindang kapakanan.",
                    "Siya an maghahadi sa kaitaasan kan kalangitan, huli ta idto an saiyang trono, asin ta ining daga an saiyang tungtongan.",
                    "Asin ta namomootan niya idtong manga maako saiya na maging saindang Dios. Totoo, namomootan niya an satuyang manga kamagurangan, asin siya nakipagtipan sainda, iyo, sagkod ki Abraham, ki Isaac, asin ki Jacob; asin ta saiyang narumdoman an tipan na saiyang ginibo; kaya, saiyang hinali sinda paluwas sa daga kan Egipto.",
                    "Asin ta saiyang pinadusahan sinda duman sa kadlagan kan saiyang hampak; huli ta saindang pinatagas an saindang manga puso, siring man sa saindo; asin an Kagurangnan pinadusahan sinda huli kan saindang kasumbikalan. Pinadarahan sinda nin naglalayog na manga mararang halas; asin pagkatapos na sinurungot sinda naghanda siya nin sarong paagi na sinda mabulong; asin an gibo na saindang gigibohon iyo an maghiling; asin huli sa kayanohan sana kan paagi, o huli ta madali sanang gibohon idto, dakol an nagkagaradan.",
                    "Asin ta igwang manga oras na pinataragas ninda an saindang manga puso, asin sinda nagturuya-tuya tumang ki Moises, asin tumang man sa Dios; alagad, saindong aram na inantabayan pa sinda kan saiyang daing siring na kapangyarihan sa dagang ipinangako.",
                    "Asin ta ngonian, pagkatapos kan manga bagay na ini, uminabot na an panahon na nagi sindang manga masusumbikal, iyo, harani na sa pagkahinog; asin ta dai ko aram alagad sa manga aldaw na ini sinda madali nang rumpagon; huli ta aram ko na an aldaw totoong maabot na kaipuhan na rumpagon sinda, makakaligtas man an magkapira sana, na dadarahon sa pagkabihag.",
                    "Kaya, pinagbotan kan Kagurangnan an sakuyang ama na magpasiring siya sa kadlagan; asin ta an manga Judio boot man siyang bawian nin buhay, iyo, asin ta kamo man boot man na bawian siya nin buhay; kaya, kamo manga paragadan sa saindong manga puso asin ta siring kamo sa sainda.",
                    "Maliliksi kamo sa paggibo nin karaotan alagad maluluway sa pagrumdom sa Kagurangnan na saindong Dios. Kamo nakahiling na nin anghel, asin ta siya nagtaram sa saindo; iyo, nadangog nindo an saiyang tingog paminsan-minsan; asin ta nagtaram siya sa saindo sa sarong madaging na maluyang tingog, alagad kamo dai nang pakamati ta dai na nindo namamatean an saiyang manga tataramon; kaya, siya nagtaram sa saindo siring sa tingog kan dalogdog, na nakayugyog kan kinaban na garo na magkabaranga.",
                    "Asin ta aram man nindo na sa kapangyarihan kan saiyang makakamhan na tingog magigibo niyang mawara an kinaban; iyo, asin aram man nindo na sa paagi kan saiyang tataramon magigibo niya na mapantay an manga bulod asin an manga pantay magkabaranga. O, saka, ngata ta labi-labi kamo katagas sa saindong manga puso?",
                    "Totoo, na an sakuyang kalag maroronot sa kulog huli sa saindo, asin an sakuyang puso nakukulogan; natatakot ako na tibaad isirikwal kamo sagkod pa man. Totoo, ako pano kan Espiritu kan Dios, sagkod na an sakuyang hawak dai na nin kusog.",
                    "Asin ta uminagi an panahon na kan maitaram ko an manga tataramon na ini nagkaaranggot sinda sakuya, asin naghurulaw na iapon ako sa kahiraroman kan dagat; asin kan magrani sinda tanganing basangan ako kan saindang manga kamot, nagtaram ako sa sainda, an sabi ko: Sa pangaran kan Makakamhan na Dios, pinagbobotan ko kamo na dai kamo sakuya magdurotdot, huli ta ako pano kan kapangyarihan kan Dios, sagkod sa pagtunaw kan sakuyang laman; asin an siisay man na pagbasangan ako kan saiyang kamot, maaalang siring sa mamarang duot; asin magigi siyang siring sa dai sa atubangan kan kapangyarihan kan Dios; huli ta papadusahan siya kan Dios.",
                    "Asin ta uminagi an panahon na ako, si Nephi, nagsabi sainda na dai na sinda magngururob-ngurob na tumang sa saindang ama; ni mag-imot kan pagtabang sakuya, huli ta an Dios pinagbotan ako na maggibo nin barko.",
                    "Asin ta ako nagsabi sa sainda: Kun an Dios nagboot sakuya na gibohon an gabos na manga bagay, magigibo ko an manga iyan. Kun pagbotan ako niya na magsabi sa tubig na ini, magi kang daga, ini magiging daga; asin kun sasabihon ko ini, ini mangyayari nanggad.",
                    "Asin ta ngonian, kun an Kagurangnan igwa nin kadakulang kapangyarihan, asin ta nakagibo nin kadakol na manga milagro sa manga aki nin tawo, paanong dai niya ako mapasunod, na makagibo nin barko?",
                    "Asin ta uminagi an panahon na ako, si Nephi, nagtaram nin kadakol na manga bagay sa sakuyang manga tugang, sagkod na sinda nagkarilibong asin ta sinda dai nakasirimbag tumang sa sakuya; ni nagbaralo sinda na basangan ako kan saindang manga kamot ni durotdoton ako kan saindang manga muro, sa laog nin dakol na manga aldaw. Ngonian dai nanggad sinda nagbaralo na maggibo kaini ta tibaad sinda maalang sa atubangan ko, labi kadakula an kapangyarihan kan Espiritu kan Dios; asin siring an naginibo kaini sa sainda.",
                    "Asin ta uminagi an panahon na an Kagurangnan nagsabi sa sakuya: Unata giraray an saimong kamot sa manga tugang mo, asin ta dai sinda maaalang sa atubangan mo, alagad patatarakigon ko sinda, sabi kan Kagurangnan, asin ta gigibohon ko ini, tanganing maaraman ninda na ako an Kagurangnan nindang Dios.",
                    "Asin ta uminagi an panahon na inunat ko an sakuyang kamot sa sakuyang manga tugang, asin ta dai sinda nagkaaralang sa sakuyang atubangan, alagad pinatarakig sinda kan Kagurangnan, siring sa manga tataramon na sinabi niya.",
                    "Asin ta ngonian, nagsabi sinda: Aram niamo na totoo na an Kagurangnan yaon saimo, huli ta aram niamo na an kapangyarihan kan Kagurangnan iyo an nagpatarakig samuya. Asin ta sinda nagdarapa sa sakuyang atubangan, asin ta sasambahon kutana ako, alagad dai ko sinda tinugotan, an sabi ko: Ako an tugang nindo, iyo, na nguhod pa saindo; kaya, sambahon nindo an Kagurangnan na saindong Dios, asin igalang nindo an saindong ama asin ina, tanganing maghalawig an saindong manga aldaw sa daga na itatao saindo kan Kagurangnan nindong Dios."
                ]
            },
            {
                "url": "https://www.lds.org/scriptures/bofm/1-ne/18?lang=eng&clang=bik",
                "name": "Kapitulo 18",
                "summary": [
                    "An barko natapos na—An pag-aki ki Jacob asin ki Joseph nasambit—An pag-iriba naglunad na pasiring sa dagang ipinangako—An manga aking lalaki ni Ismael asin an manga agom na babae nagsabay sa pakiiwal asin pagtumang—Si Nephi ginapos, asin an barko pinalid pabalik nin sarong makusog na bagyo—Si Nephi nakahubad, asin sa paagi kan pamibi niya an bagyo tuminunong—An manga tawo nakaabot sa dagang ipinangako. Manga 591–589 B.C."
                ],
                "verses": [
                    "Asin ta uminagi an panahon na sinda nagsaramba sa Kagurangnan, asin ta suminarabay sa sakuya; asin ta naggibo kami sa kahoy nin gibo na marahay-rahay. Asin igwang manga oras na ipinahiling sakuya kan Kagurangnan kun paano ko gigibohon an manga kahoy kan barko.",
                    "Ngonian ako, si Nephi, dai ko ginibo an manga kahoy siring sa paagi na inadalan nin tawo, ni ginibo ko an barko siring sa paggibo nin manga tawo; alagad ginibo ko idto siring sa paagi na ipinahiling sakuya kan Kagurangnan; kaya, bako ining susog sa manga paagi nin tawo.",
                    "Asin ako, si Nephi, danay akong nagtukad sa bulod, asin ta danay akong namibi sa Kagurangnan; kaya ipinahiling sa sakuya kan Kagurangnan an manga darakulang bagay.",
                    "Asin ta uminagi an panahon na pagkatapos na mahaman ko an barko, sunod sa tataramon kan Kagurangnan, nahiling kan sakuyang manga tugang na marahay idto, asin ta an pagkagibo kaidto labi-labi kapulido; kaya, sinda sa giraray nagpakurumbaba sa atubangan kan Kagurangnan.",
                    "Asin ta uminagi an panahon na an tingog kan Kagurangnan uminabot sa sakuyang ama, na kami magbarangon asin magpasiriring sa barko.",
                    "Asin ta uminagi an panahon na sa pagkaaga, pagkatapos na samuyang nahanda na an gabos na manga bagay, dakol na manga bunga nin kahoy asin karne na hali sa kadlagan, asin dakol na gayong manga dugos, asin manga pagkabuhay susog sa ipinagboot kan Kagurangnan samuya, nagpasiriring na kami sa barko, ikinarga gabos an samuyang manga dara-dara asin an samuyang manga pisog, asin kun ano-ano pang manga bagay na samuyang dinarara, sunod sa lambang pangangaipo kan lambang edad; kaya, nagsarakay na kami sa barko, kairiba an samuyang manga agom asin manga aki.",
                    "Asin ta ngonian, an sakuyang ama nagkaaki nin duwang aking lalaki sa kadlagan; an matua si Jacob asin an nguhod si Jose.",
                    "Asin ta uminagi an panahon pagkatapos na magsarakay na kami sa barko, asin samuya nang dinarara an gabos na pagkabuhay asin manga bagay na ipinagboot samuya, asin ta nag-anod na sa dagat asin dinara kan duros pasiring sa dagang ipinangako.",
                    "Asin pagkatapos na ipalid kami kan duros sa laog nin dakol na manga aldaw, totoo nanggad, an sakuyang manga tugang asin an manga aking lalaki ni Ismael asin man an saindang manga agom nagpoon mag-orogma, sagkod na sinda nagsarayaw, asin nagkaranta, asin ta nagtataram nin manga daing ugali, iyo, sagkod na sinda nakarilingaw kun anong kapangyarihan an nagdadara sainda duman, iyo, ta nadara sinda sa labi-labi na pagkadaing-ugali.",
                    "Asin ako, si Nephi, nagpoon maghandal nin labi-labi na tibaad maanggot an Kagurangnan samuya, asin padusahan kami huli sa samuyang karaotan, na tibaad halunon kami kan kahararoman kan dagat; kaya, ako, si Nephi, nagpoon magtaram sa sainda sa hababang boot; alagad totoo nagkaaranggot sinda sa sakuya, an sabi: Dai ta pagtugotan na an satuyang nguhod na tugang an maghadi sa satuya.",
                    "Asin ta uminagi an panahon na si Laman asin si Lemuel kinua ako asin ginapos nin pisi, asin ta pinasakitan ako, alagad an Kagurangnan tinugotan idto na mangyari tanganing maipahiling niya an saiyang kapangyarihan, sa pag-utob kan saiyang tataramon na saiyang tinaram manunungod kan manga masusumbikal.",
                    "Asin ta uminagi an panahon na pagkatapos na igarapos ninda ako sagkod na dai ako makahiro, an kompas na hinanda kan Kagurangnan, nagpundo sa paghiro.",
                    "Kaya, dai na ninda aram kun sain na papadumanon an barko, asin ta uminabot an makusog na bagyo, iyo, sarong makusog asin makangurungirhat na duros asin ta ipinalid kami pabalik sa lawod sa laog nin tulong aldaw; asin ta nagpoon na sindang matakot nin labi-labi ta tibaad sinda magkaralamos sa dagat; alagad dai pa ako ninda hinubadan.",
                    "Asin sa ika-apat na aldaw, kan kami ipinadpad pabalik, an bagyo kuminusog na gayo.",
                    "Asin ta uminagi an panahon na kami hahalonon kutana kan kahararoman kan dagat. Asin pagkatapos na kami ipadpad pabalik sa lawod sa laog nin apat na aldaw, nagpoon na magkasarabotan kan sakuyang manga tugang na an paghukom kan Dios itoon na sa sainda, asin ta magkakaparara sinda kun dai sinda magsorolsol kan saindang manga kasumbikalan; kaya, nagdurulok sinda sa sakuya, asin ta hinubad an gapos ko sa manga pulsohan asin ta an manga ini huminurubag na gayo; asin man an sakuyang buko-buko hubag na gayo asin ta makulog na gayo.",
                    "Alagad, nanarig ako sa sakuyang Dios, asin ta pinagrukyaw ko siya sa bilog na aldaw; asin ta dai ako nagngurob-ngurob sa Kagurangnan huli sa sakuyang manga kasakitan.",
                    "Ngonian an sakuyang ama, si Lehi, nagtaram nin dakol na manga bagay sa sainda, asin man sa manga aki ni Ismael; alagad, totoo nanggad, na nagpatakot sinda sa kiisay man na magtaram para sa sakuya; asin an sakuyang manga magurang huli ta gurang nang gayo, asin huli ta nagtios nin labi-labing pagmundo huli sa saiyang manga aki, rinuluya asin naghirilang.",
                    "Huli sa saindang pagmundo asin sa dakulang kapungawan, asin sa kasumbikalan kan sakuyang manga tugang, nagluya na sindang gayo sagkod na haros halion na sinda sa panahon na ini tanganing makaatubang na sinda sa saindang Dios; iyo, an saindang mapuputing buhok haros ihigda na sa daga; iyo, sagkod na haros sinda mahulog na may kamundoan sa sarong matubig na lulubngan.",
                    "Asin si Jacob asin si Joseph man, na manga aki pa, na nangangaipo nanggad nin dakol na pagkakan, namundo nin gayo huli sa manga kasakitan kan saindang ina; asin man an sakuyang agom na nagluluha asin nagpapamibi, asin man an sakuyang manga aki, dai nakapalumoy kan puso kan sakuyang manga tugang na hubadan ako.",
                    "Asin ta dai nang iba kundi an kapangyarihan kan Dios, na pinaghuhumaan sinda nin pagkarumpag, an makakapalumoy kan saindang manga puso; kaya, kan mahiling ninda na mahahalon na sinda sa kaararoman kan dagat, nagsorolsol sinda kan manga bagay na naginibo ninda, sagkod na ako saindang hinubadan.",
                    "Asin ta uminagi an panahon na pagkatapos na ako hubadan ninda, totoo nanggad, kinua ko an kompas, asin ta idto naghiro kun sain na boot ko. Asin ta uminagi an panahon na ako namibi sa Kagurangnan; asin pagkatapos na ako makapamibi nagpundo an duros, asin an bagyo nagpundo, asin ta nagkaigwa nin dakulang katuninongan.",
                    "Asin ta uminagi an panahon na ako, si Nephi, ako na an nag-antabay kan barko, sa samuyang paglayag giraray pasiring sa dagang ipinangako.",
                    "Asin ta uminagi an panahon na pagkatapos na maglayag kami nin magkapirang aldaw uminabot kami sa dagang ipinangako; asin nagduman kami sa daga, asin itinurugdok an samuyang manga tolda; asin ta inapod niamo ini na dagang ipinangako.",
                    "Asin ta uminagi an panahon na nagpoon na kami magbungkal kan daga, asin ta nagtaranom kami nin manga pisog; iyo, ta samuyang inubos an manga pisog na itinaranom sa daga, na samuyang dinara hali sa daga kan Jerusalem. Asin ta uminagi an panahon na an manga ini nagtaralubong gayo; kaya binalaogan kami nin kadakol.",
                    "Asin ta uminagi an panahon na samuyang naaraman duman sa dagang ipinangako, mantang nagraralakaw kami sa kadlagan, na igwa nin palaen-laen na manga hayop sa kadlagan, an babaeng baka asin an lalaking baka, asin an asno asin an kabayo, asin an kanding asin an kanding na lalaw, asin gabos na klase nin manga lalaw na hayop, na para sa pangngangaipo nin tawo. Asin nakakua kami nin gabos na klase nin manga metal, na bulawan, plata, asin tanso."
                ]
            }
        ],
        "summary": [
            "Sarong kasaysayan ni Lehi asin an saiyang agom na si Sariah, asin an saiyang apat na aking manga lalaki, na inaapod, (magpoon sa kamatuahan) Laman, Lemuel, Sam, asin Nephi. An Kagurangnan nagpatanid ki Lehi na maghali sa daga kan Jerusalem, huli ta siya nagpopropesia sa manga tawo manunungod sa saindang kasumbikalan asin ta boot ninda na halian siya nin buhay. Tulong aldaw sindang nagralakaw sa kadlagan kaiba an saiyang pamilia. Iniriba ni Nephi an saiyang manga tugang asin nagbalik sinda sa daga kan Jerusalem tanganing kuahon an kasuratan kan manga Judio. An kasaysayan kan saindang manga pagtios. Kinua ninda an manga aking babae ni Ismael tanganing agomon. Iniriba ninda an saindang manga pamilia asin naghali pasiring sa kadlagan. An saindang manga pagtios asin pagdusa sa kadlagan. An manga inagihan ninda kan saindang paglakaw. Uminabot sinda sa mahiwas na tubig. An manga tugang ni Nephi iniwal siya. Linibong niya sinda, asin guminibo nin barko. Inapod an pangaran kan rona na Bountiful. Nagbalyo sinda sa mahiwas na tubig pasiring sa daga na ipinangako, asin iba pa. Ini susog sa sinurat ni Nephi; o sa ibang tataramon, ako, si Nephi, sinurat an kasuratan na ini."
        ],
        "text": null
    },
    {
        "url": "https://www.lds.org/scriptures/bofm/2-ne?lang=bik",
        "id": "2-ne",
        "full_localized_name": "2 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/2-ne/1?lang=eng&clang=bik",
                "name": "Kapitulo 1",
                "summary": [
                    "Si Lehi nagpropesia manunungod sa sarong daga nin katiwasayan—An saiyang ibubunga iwawaragas asin padudusahan kun isisikwal an Banal kan Israel—Hininguha niya na an manga aki niyang lalaki magkaigwa nin kalasag nin katanusan. Manga 588–570 B.C."
                ],
                "verses": [
                    "Asin ta uminagi an panahon na pagkatapos na ako, si Nephi, magtukdo sa sakuyang manga tugang, an samuyang ama, na si Lehi nagtaram man nin dakol na manga bagay sa sainda, asin isinaysay giraray sa sainda, kun gurano kadakula an manga bagay na ginibo kan Kagurangnan para sa sainda sa pagdara sainda paluwas sa daga kan Jerusalem.",
                    "Asin ta nagsabi siya sa sainda manunungod kan saindang pagturumang kan duman sinda sa kadagatan, asin an pagkaherak kan Dios na iningatan pa an saindang buhay, na dai sinda hinalon kan dagat.",
                    "Asin ta nagsabi man siya sa sainda manunungod kan dagang ipinangako, na nakua na ninda—kun gurano kamaherakon an Kagurangnan sa pagpatanid satuya na maghali na sa daga kan Jerusalem.",
                    "Huli nanggad, an sabi niya, nakahiling ako nin sarong bision, na aram ko na an Jerusalem narumpag; asin ta kun kita nag-erok sana sa Jerusalem napara man kutana kita.",
                    "Alagad, nagsabi siya, maski na labi-labi an satuyang pagsakit, nakua niato an dagang ipinangako, an dagang pinili sa gabos na manga daga; an dagang ipinakipagtipan kan Kagurangnan na Dios sakuya na kaipuhan dagang panunundon kan sakuyang bunga. Iyo, ipinakipagtipan ining dagang ini kan Kagurangnan sakuya asin sa sakuyang manga aki sagkod pa man, asin idtong gabos na manga maharali sa ibang nasion na aantabayan kan kamot kan Kagurangnan.",
                    "Kaya ako, si Lehi, nagpropesia dara kan kapangyarihan kan Espiritu na nasa sakuya, na daing makakapadigdi sa dagang ini kun bakong dara kan kamot kan Kagurangnan.",
                    "Kaya, an dagang ini naging banal sa saiyang manga dadarahon digdi. Asin ta kun mangyari man na sinda maglingkod saiya susog sa manga tugon na itinatao niya, ini magiging daga nin katalingkasan sa sainda; kaya, dai nanggad sinda madadara sa pagkabihag; kun iyo man, ini huli na sa kasumbikalan, huli ta kun an kasumbikalan magpadagos, isusumpa an dagang ini para sa sainda, alagad sa manga matatanos paladan ini sagkod pa man.",
                    "Asin ta nangyari nanggad, na ini sarong kadunungan na an dagang ini itatago nguna sa kaaraman nin ibang manga nasion; huli nanggad, ta kadakol na manga nasion an magsasakop sa daga, kaya mawawaraan na nin panunundon na rona.",
                    "Kaya ako, si Lehi, nakakua nin panuga na mantang an manga ilinuwas sa Jerusalem kan Kagurangnan na Dios magsusurunod sa manga tugon niya, sinda mag-uuruswag sa ibabaw kan dagang ini; asin sinda dai masasakop nin ibang manga nasion na magsasadiri kan dagang ini para sa sainda. Asin ta kun mangyari na saindong sunodon an manga tugon niya babalaogan sinda sa ibabaw kan dagang ini, asin ta dai saindang magpaparibok, o maagaw sa daga na saindang pinanunod; asin ta mag-eerok sindang ligtas sagkod pa man.",
                    "Alagad, magdangog, kun umabot an panahon na sinda diit-diit na magrayo sa pagtubod, pagkatapos na saindang akoon an labi-labing manga balaog na hali sa kamot kan Kagurangnan—na igwa na nin kaaraman kan paglalang kan kinaban, asin gabos na tawo, nakakaaram na kan bantog asin makangangalas na manga ginibo kan Kagurangnan magpoon pa kan paglalang kan mundo; na igwang kapangyarihan na itinao sainda tanganing magibo an gabos na manga bagay sa paagi nin pagtubod; na igwa kan gabos na katugonan magpoon sa kapinonan, asin dinara sa pinaorog na daga na ipinangako sa paagi kan saiyang daing-katapusan na karahayan—totoo, sakuyang sasabihon, na kun umabot an panahon na saindang isikwal an Banal kan Israel, an tunay na Mesias, an saindang Paratubos asin saindang Dios, totoo, an saiyang paghatol na igwang katanusan mapapasainda.",
                    "Iyo, saiyang dadarahon an ibang manga nasion sa sainda, asin saiyang tatawan sinda nin kapangyarihan, asin saiyang hahalion sa sainda an dagang pagsadiri ninda, asin ta gigibohon niya na sinda makawagas asin mapadusahan.",
                    "Iyo, mantang an sarong kapagarakian minaabot sa masunod na kapagarakian magkakaigwa nin pagbulos nin dugo, asin dakulang manga pagdalaw sainda; kaya, sakuyang manga aki, boot ko na marumdoman nindo; Iyo, boot ko na magdangog kamo sa sakuyang manga tataramon.",
                    "O kamo mapukawan lugod; mapukaw sa hararom na pagturog, iyo, maski sa pagturog kan impiyerno, asin iwandag an makangurungirhat na kadena na nakagapos saindo, kun arin na manga kadena na nakagapos sa manga aki nin tawo, na nagdadara sainda sa pagkabihag sa daing-kasagkuran na look nin pagtios asin kamundoan.",
                    "Magmata! Asin magbangon hali sa kabokabo, asin magdangog sa manga tataramon nin nagtatakig na magurang, na an hawak madali na nindong papahigdaon sa malipot asin matuninong na lulubngan, na daing siisay man na paralakbay na nakakabalik; manga magkapirang aldaw na sana mapasiring na ako sa padudumanan kan gabos sa kinaban.",
                    "Alagad totoo, na tinubos kan Kagurangnan an sakuyang kalag hali sa impiyerno; nahiling ko an saiyang kamurawayan, asin ta ako nakukugos sagkod pa man kan manga takyag kan saiyang pagkamoot.",
                    "Asin ta naghuhulaw ako na saindong marumdoman na utobon an susundon asin kahatolan kan Kagurangnan; magdangog, ta iyo ini an ikinahahadit kan sakuyang kalag magpoon pa sa kapinonan.",
                    "An sakuyang puso dayaday na nagagabatan sa kamundoan, huli ta ako natatakot, na tibaad sa katagasan kan saindong manga puso an Kagurangnan na saindong Dios umabot na pano nin kaanggotan saindo, na kamo masiblag asin marumpag sagkod pa man.",
                    "O, na an sarong sumpa umabot saindo sa laog nin dakol na manga kapagarakian; asin kamo dadalawon nin espada, asin tag-gutom, asin kaungisan, asin ta dadarahon kamo susog sa pagboot asin pagkabihag kan demonio.",
                    "O sakuyang manga aking lalaki, dai man lugod umabot ining manga bagay na ini saindo, alagad na kamo maging manga pinili asin pinaorog na manga tawo kan Kagurangnan. Alagad, mangyari man lugod an saiyang kapagbotan; huli ta an saiyang manga paagi matanos sagkod pa man.",
                    "Asin saiyang sinabi na: Mantang sinusunod nindo an sakuyang manga katugonan kamo mag-uuruswag digdi sa daga; alagad kun kamo dai magsurunod sa sakuyang manga katugonan isisirikwal ko kamo sa atubangan ko.",
                    "Asin sa ngonian tanganing an sakuyang kalag magkaigwa nin kaogmahan sa saindo, asin an sakuyang puso maghali sa mundong ini na igwang kaogmahan huli sa saindo, tanganing ako dai madara sa lulubngan na igwang kamundoan asin kapungawan, bumangon kamo hali sa kabokabo, sakuyang manga aking lalaki, asin magpakalalaki, asin magkaigwa nin pagmawot na magkasararo sa isip asin sa puso, magkasararo sa gabos na bagay, tanganing dai man lugod kamo umabot sa pagkabihag.",
                    "Tanganing dai man lugod kamo isurumpa nin makangurungirhat na sumpa; asin man, tanganing dai umabot saindo an kauyaman kan pantay na Dios, sagkod sa pagkarumpag, iyo, an daing-kasagkuran na pagkapara kan kalag asin hawak.",
                    "Magmata, manga aki kong lalaki; isulot nindo an kalasag nin katanusan. Iwandag an kadena na nakagapos saindo, asin lumuwas sa kadikloman, asin bumangon sa kabokabo.",
                    "Dai na kamo makiiwal sa saindong tugang, na an manga pananaw mamuraway, asin nagsusunod sa manga katugonan magpoon pa kan panahon paghali niato sa Jerusalem; asin ta siya an naging kasangkapan kan manga kamot kan Dios, sa pagdara satuya sa dagang ipinangako; huli ta kun bako saiya, napara na kutana kita sa kagutoman digdi sa kadlagan; alagad, boot pa nindong halian siya nin buhay; iyo, asin ta nakamati pa siya nin labi-labing kamundoan nin huli sa saindo.",
                    "Asin ta labi-labi an sakuyang takot asin ako nagtatakig huli sa saindo, na tibaad siya magtios na naman; nin huli, ta sinasaotan siya nindo na boot niyang magkaigwang kusog asin kapangyarihan sa saindo; alagad aram ko na dai niya boot na magkaigwa nin kapangyarihan asin kabagsikan sa saindo, kundi an saiyang minamawot iyo an kamurawayan kan Dios, asin an saindong daing-kasagkuran na karahayan.",
                    "Asin kamo nagngungururob-ngurob huli ta siya malinaw sa saindo. Sinabi nindo na maisog siya; iyo sinabi nindo naanggot siya saindo; alagad totoo, an pagkaisog niya iyo an pagkaisog kan tataramon kan Dios, na nasa saiya; asin ta an inaapod nindo na kaanggotan iyo an katotoohan, susog sa kaidtong nasa Dios, na dai niya mapugol, sa pagpahiling nanggad kan manga kasumbikalan nindo.",
                    "Asin ta kaipuhan nanggad na an kapangyarihan kan Dios nasa saiya, sagkod na pagbotan kamo na magsunod. Alagad totoo, na bako man siya, kundi iyo an Espiritu kan Kagurangnan na nasa saiya, na nagbuka kan nguso niya na magtaram na dai na niya mapugolan.",
                    "Asin ngonian, aki kong Laman, asin kamo man Lemuel asin Sam, asin man kamong manga aki ko na aking lalaki ni Ismael, magdarangog, kun kamo magdarangog kan tingog ni Nephi dai kamo mapapara. Asin kun kamo magdarangog sa saiya wawalatan ko kamo nin balaog, iyo, maski an pinakaenot kong balaog.",
                    "Alagad kun dai kamo magdarangog sa saiya babawion ko saindo an enot kong balaog, iyo, maski an sakuyang balaog, asin ta idto mapapasaiya.",
                    "Asin ngonian, Zoram, nagtataram ako saimo: Magdangog, ika an surogoon ni Laban; alagad, dinara ka paluwas sa daga kan Jerusalem, asin aram ko na ika tunay na amigo kan sakuyang aki, na si Nephi, sagkod pa man.",
                    "Kaya, huli ta ika maimbod, an saimong ibubunga paladan kaiba kan saiyang ibubunga, na sinda mabubuhay na mauswag nin halawig na panahon sa ibabaw kan dagang ini; asin ta daing iba, kundi kasumbikalan man sana ninda an maratak o maparibok kan saindang kauswagan sa ibabaw kaining daga sagkod pa man.",
                    "Kaya, kun saindong susunodon an manga katugonan kan Kagurangnan, an Kagurangnan pababanalon an dagang ini para sa kaligtasan kan saindong ibubunga kaibahan kan ibubunga kan sakuyang aki."
                ]
            },
            {
                "url": "https://www.lds.org/scriptures/bofm/2-ne/2?lang=eng&clang=bik",
                "name": "Kapitulo 2",
                "summary": [
                    "An pagtubos maabot sa paagi kan Banal na Mesias—An matiwasay na pagpili kaipuhan sa pagkabuhay asin sa pag-uswag—Si Adan naglapas tanganing an tawo mabuhay—An tawo matiwasay sa pagpili sa katalingkasan asin sa buhay na daing-kasagkuran. Manga 588–570 B.C."
                ],
                "verses": [
                    "Asin ngonian, Jacob, nagtataram ako saimo: Ika an panganay kong ipinangaki sa aldaw kan sakuyang kasakitan sa kadlagan. Asin ta ika nanggad, magpoon sa saimong pagkaaki nagtios ka na nin labi-labing kasakitan asin manga kamundoan, huli sa pagka daing ugali kan saimong manga katugangan.",
                    "Maski siring, Jacob, aki kong panganay sa kadlagan, aram mo an kadakulaan kan Dios; asin ta gigibohon niyang banal an saimong manga pagtios para sa saimong pakinabang.",
                    "Kaya, an saimong kalag bebendisionan, asin ika mabubuhay na ligtas kaibahan kan saimong tugang, na si Nephi; asin ta an saimong manga aldaw idudulot mo sa paglingkod sa saimong Dios. Kaya, aram ko na ika tinubos na, huli sa katanusan kan saimong Paratubos; huli ta nasabutan mo na sa pag-abot kan kabilogan nin panahon siya madigdi tanganing magdara nin kaligtasan sa manga tawo.",
                    "Asin ta saimong nahiling kan ika aki pa an saiyang kamurawayan; kaya, ika paladan na siring man sainda na saiyang lilingkodan sa laman; huli ta an Espiritu iyo man kaidto, ngonian, asin sagkod pa man. Asin an dalan hinanda magpoon kan pagkahulog kan tawo sa kagadanan, asin an kaligtasan dai binabayadan.",
                    "Asin an manga tawo tinutukdoan nin sukat na mamidbidan an marahay sa maraot. Asin an susundon itinatao sa manga tawo. Asin sa susundon, daing laman na maliligtas; o, sa susundon, an manga tawo nasiblag. Iyo, sa temporal na susundon, sinda isiniblag; asin man, sa espiritual na susundon, sinda mapapara duman sa kun ano an marahay asin magiging makaherak sagkod pa man.",
                    "Kaya, an pagtubos maabot asin sa paagi kan Banal na Mesias; huli ta siya pano nin ugay asin katotoohan.",
                    "Totoo nanggad, na idinusay niya an saiyang buhay na atang para sa kasalan, tanganing masimbagan an hinahagad kan susundon, para duman sa gabos na manga igwang nararagrag na puso asin nagmumundo na espiritu; asin ta daing siisay man na iba na masisimbagan kan hinahagad kan susundon.",
                    "Kaya, dakulang gayo an halaga na gibohon an manga bagay na ini na maibalangibog sa manga nag-eerok sa kinaban, na maaraman ninda na daing laman na makakaerok sa atubangan kan Dios, kun bako sa karahayan asin pagkaherak, asin sa ugay kan Banal na Mesias, na itinao an saiyang buhay sunod sa laman, asin binawi ini giraray sa paagi kan kapangyarihan kan Espiritu, tanganing mangyari an pagkabuhay-liwat nin manga gadan, bilang an enot na mabangon.",
                    "Kaya, siya an enot na manga bunga sa Dios, nin huli ta siya an nakikimaherak para sa manga aki nin tawo; asin sinda na magtubod saiya makakaligtas.",
                    "Asin huli sa pakimaherak para sa gabos, an gabos na tawo madulok sa Dios; kaya, sinda matindog sa saiyang atubangan, tanganing saiyang hukoman sunod sa katotoohan asin kabanalan na nasa saiya. Kaya, an katuyohan kan susundon na itinao kan Sarong Banal, sa pagtao kan silot na nakatalaga, idtong silot na nakatalaga kabaliktadan kan kaogmahan na nakatalaga, tanganing magsimbag sa manga katuyohan kan pagtubos—",
                    "Alagad ta kaipuhan, na igwang kasalungat sa gabos na manga bagay. Kun dai, panganay ko sa kadlagan, an katanusan dai mangyayari, ni an kasumbikalan, ni an kabanalan, o an pagtios, ni an marahay o an maraot. Kaya, an gabos na manga bagay kaipuhan nanggad na magkabiriyo sa saro; kaya, kun an sarong bagay iyo nanggad sana, iyan siring man sana sa gadan, daing buhay ni daing kagadanan, o kalapaan ni daing kalapaan, kaogmahan ni kamundoan, ni pakamati o daing pakamati.",
                    "Huli kaini, garo man sana naglalang nin sarong bagay na daing kamugtakan; kaya dai kutanang katuyohan an paglalang kaini; kaya an bagay na ini iyo an marumpag kan kadunungan kan Dios asin an saiyang daing-kasagkuran na katuyohan, asin man an kapangyarihan, asin an pagkaherak, asin an pagkapantay kan Dios.",
                    "Asin kun saindong sasabihon na daing susundon, kamo masabi man na daing pagkakasala. Kun saindong sasabihon na daing pagkakasala, kamo masabi man na daing katanusan. Asin ta kun daing katanusan daing kaogmahan. Asin ta kun daing katanusan o kaogmahan daing padusa o pagtios. Asin ta kun dai ining manga bagay na ini daing Dios. Asin ta kun daing Dios dai kita, ni an kinaban; huli ta dai mangyayari an paglalang nin manga bagay, ni maggibo o gigibohan; kaya, gabos na bagay napara na kuta.",
                    "Asin ngonian, manga aki kong lalaki, nagtataram ako sa saindo kan manga bagay na ini para sa saindong pakinabang asin kaaraman; huli ta igwa nin Dios, asin ta linalang niya an gabos na manga bagay, an kalangitan asin an kinaban, asin an gabos na manga bagay na yaon duman, manga bagay na maggibo asin manga bagay na gigibohan.",
                    "Asin tanganing mautob an saiyang daing-kasagkuran na katuyohan sa aabotan nin tawo, pagkatapos na saiyang linalang an enot niatong manga magurang, asin an manga hayop sa kapatagan asin an manga bayong sa kaitaasan, asin sa marahay, gabos na bagay na linalang, kaipuhan nanggad na igwang kasalungat; maski na an ipinangalad na bunga na kasalungat kan kahoy nin buhay; an saro mahamis asin an saro mapait.",
                    "Kaya, itinao kan Kagurangnan na Dios sa tawo na siya magboot sa saiyang sadiri. Kaya, an tawo dai makakapagboot sa saiyang sadiri kun dai siya mapadagka kan saro o kan iba.",
                    "Asin ako, si Lehi, sunod sa manga bagay na sakuyang nabasa, nanggad na naghuna na igwa nin sarong anghel kan Dios, sunod sa nakasurat, na nahulog hali sa langit; kaya, an nangyari nagi siya nin demonio, pagkatapos na hanapon idtong maraot sa atubangan kan Dios.",
                    "Asin huli ta nahulog siya hali sa kalangitan, asin naging bakong maogma sagkod pa man, minawot man niya na pasakitan an gabos na katawohan. Kaya, saiyang sinabi ki Eva, iyo, maski idtong gurang na halas, na iyo an demonio, na ama kan gabos na kaputikan, kaya saiyang sinabi: Kakana an ipinangangalad na bunga, asin ta dai ka magagadan, alagad ika makakaarog sa Dios, nakakaaram kan marahay asin maraot.",
                    "Asin pagkatapos na kumakan si Adan asin si Eva kan ipinangangalad na bunga isinubol sinda paluwas sa hardin kan Eden, tanganing magbungkal kan daga.",
                    "Asin nagkaigwa sindang manga aki; iyo, sagkod kan pamilia kan bilog na kinaban.",
                    "Asin an manga aldaw kan manga aki nin tawo naging halawig, sunod sa kabotan kan Dios, tanganing sinda makapagsorolsol mantang nasa laman pa; huli kaidto, an saindang kamugtakan namugtak na sa pagbalo, asin an saindang panahon pinahalawig, sunod sa katugonan na itinao kan Kagurangnan na Dios sa manga aki nin tawo. Huli ta nagtao siya nin katugonan na an gabos na tawo magsorolsol; huli ta ipinahiling niya sa gabos na tawo na sinda nariwara, huli sa paglapas kan saindang manga magurang.",
                    "Asin ngonian, totoo, na kun si Adan dai naglapas dai kutana siya nagkasala, alagad kutana itoon sana siya sa hardin kan Eden. Asin an gabos na manga bagay na linalang nasa siring na kamugtakan poon kan paglalanga sainda; asin ta nasa siring na kamugtakan sinda sagkod pa man, asin daing katapusan.",
                    "Asin dai sinda kutana magkakaigwa nin manga aki; kaya sinda kutana nasa kamugtakan na daing pakaaram, daing kaogmahan, huli ta dai ninda mamamatian an pagtios; dai makakagibo nin marahay ta dai ninda aram an pagkasala.",
                    "Alagad totoo, na an gabos nangyari sunod sa kadunungan niya na nakakaaram kan gabos na manga bagay.",
                    "Naglapas si Adan tanganing an tawo magin; asin an tawo iyo na, tanganing magkaigwa nin kaogmahan.",
                    "Asin an Mesias maabot sa tamang panahon, tanganing saiyang matubos an manga aki nin tawo sa pagkakasala. Asin huli ta sinda tinubos sa pagkakasala nagi na sindang talingkas sagkod pa man, namimidbidan an marahay sa maraot; makapagboboot sa sadiri asin ta dai pagbobotan, iyo sana kun ini maging padusa kan susundon sa dakula asin huring aldaw, sunod sa manga katugonan na itinao kan Dios.",
                    "Kaya, an manga tawo tiwasay sunod sa laman; asin an gabos na manga bagay itinatao sa sainda sa pakinabang nin tawo, Asin ta sinda tiwasay sa pagpili sa katalingkasan asin sa buhay na daing-kasagkuran, sa paagi kan dakulang Parasurog kan gabos na tawo, o sa pagpili sa pagkabihag asin pagkagadan, sunod sa pagkabihag asin kapangyarihan kan demonio; huli ta hinahanap niya na an gabos na tawo magdusa na siring sa saiya.",
                    "Asin ngonian, manga aki kong lalaki, minamawot ko na kamo manarig sa dakulang Parasurog, asin magsunod sa saiyang manga dakulang katugonan: asin maging maimbod sa saiyang manga tataramon, asin pilion an buhay na daing-kasagkuran, susog sa kabotan kan Banal na Espiritu;",
                    "Asin dai pilion an daing-kasagkuran na kagadanan, sunod sa boot kan laman asin an mararaot na yaon duman, na nagtatao nin kapangyarihan sa espiritu kan demonio tanganing makabihag, asin madara kamo sa impiyerno, tanganing siya an mamahala saindo sa sadiri niyang kahadean.",
                    "Sinabi ko ining diit na tataramon sa saindo gabos, na sakuyang manga aking lalaki, sa manga huring aldaw kan sakuyang pagbatid; asin ta pinili ko an marahay na kabtang, sunod sa manga tataramon kan manga propeta. Asin dai akong ibang katuyohan kundi an daing-kasagkuran na pag-iingat sa pakinabang kan saindong manga kalag. Amen."
                ]
            },
            {
                "url": "https://www.lds.org/scriptures/bofm/2-ne/3?lang=eng&clang=bik",
                "name": "Kapitulo 3",
                "summary": [
                    "Si Jose sa Egipto nahiling an manga Nephite sa bision—Nagpropesia siya manunungod ki Joseph Smith, an nakakakita sa manga huring aldaw; ki Moises, na maligtas kan Israel; asin an pagluwas kan Libro ni Mormon. Manga 588–570 B.C."
                ],
                "verses": [
                    "Asin ngonian ako mataram saimo, Jose, na aki kong huring ipinangaki. Ika ipinangaki sa kadlagan sa sakuyang manga kasakitan; iyo, sa manga aldaw nin sakuyang makuring kamundoan ika ipinangaki kan saimong ina.",
                    "Asin pakabanalon man lugod kan Kagurangnan an dagang ini para sa saimo, na pinakaorog na daga, na saimong panundon asin panundon kan saimong ipapangaraki kaibahan an saimong manga tugang, tanganing ika ligtas sagkod pa man, kun ika magsusunod kan manga katugonan kan Banal kan Israel.",
                    "Asin ngonian, Jose, na sakuyang nguhod na aki na sakuyang ilinuwas sa kadlagan sa sakuyang manga kasakitan, bendisionan ka man lugod kan Kagurangnan sagkod pa man, huli ta an saimong manga ibubunga dai marumrumpag.",
                    "Huli, ta ika an bunga kan sakuyang habayan; asin ta ako gikan ki Jose na dinarang bihag sa Egipto. Asin dakula an manga tipan kan Kagurangnan na saiyang ginibo ki Jose.",
                    "Huli kaini, nahiling na nanggad ni Jose an satuyang aldaw. Asin ta nakua niya an pangako nin Kagurangnan, na hali sa bunga kan saiyang habayan mapili an Kagurangnan na Dios nin sarong matanos na sanga sa harong kan Israel; bako an Mesias, alagad sarong sanga na babarion; alagad, marurumdoman sa manga tipan kan Kagurangnan na an Mesias mahahayag sa sainda sa manga huring aldaw, sa espiritu nin kapangyarihan, sagkod sa pagdara sa sainda hali sa kadikloman pasiring sa liwanag—iyo, hali sa natatagong kadikloman asin hali sa pagkabihag pasiring sa katalingkasan.",
                    "Huli si Jose tunay na nagpatotoo, na an sabi: Sarong nakakakita an patitindugon kan Kagurangnan na sakuyang Dios, na magiging sarong piniling nakakakita gikan sa bunga kan sakuyang habayan.",
                    "Iyo, si Jose tunay na nagsabi: Siring an sinabi kan Kagurangnan sa sakuya: Sarong piniling nakakakita an sakuyang patitindugon na gikan sa bunga kan saimong habayan. Asin tatanawon siyang halangkaw na bunga kan saimong habayan. Asin saiya ko itatao an katugonan na siya an magibo kan manunungod sa manga bunga kan saiyang habayan, sa saiyang manga katugangan, na dakula an halaga sa sainda, sagkod sa pagdara sa sainda kan kaaraman kan manga tipan na sakuyang ginibo sa saindong manga ginikanan.",
                    "Asin sakuyang itatao saiya an sarong katugonan na dai siyang ibang gigibohon, kundi an ipinapagibo ko lamang saiya. Asin gigibohon ko siyang dakula sa sakuyang manga mata; huli ta saiyang gigibohon an sakuyang ipinapagibo.",
                    "Asin ta siya magiging dakula siring ki Moises, na sakuyang sinasabi na sakuyang patitindugon sa saindo, na magliligtas kan sakuyang manga tawo, O, Harong kan Israel.",
                    "Asin si Moises sakuyang pinatindog, tanganing iligtas an sakuyang manga tawo paluwas sa daga kan Egipto.",
                    "Alagad sarong nakakakita an sakuyang patitindugon hali sa bunga kan saimong habayan; asin ta sakuyang itatao saiya an kapangyarihan na madara kan sakuyang manga tataramon sa bunga kan saimong habayan—asin bako sana sa pagdara kan sakuyang tataramon, an sabi kan Kagurangnan, kundi sagkod sa pagpakuyog sainda sa sakuyang manga tataramon, na nasa sainda na.",
                    "Huli kaini, an bunga kan saimong habayan masurat; asin an bunga kan habayan ni Juda masurat; asin an manga sinurat kan manga bunga kan saimong habayan, asin man an isinurat kan manga bunga kan habayan ni Juda, magtatalubong sabay, sa pagtapos kan salang doktrina asin an pagpundo kan iriwal, asin an pagkaigwa nin katuninongan sa manga bunga kan saimong habayan, asin an pagdara sainda sa kaaraman kan saindang manga kamagurangan sa huring manga aldaw, asin man sa kaaraman kan sakuyang tipan, an sabi kan Kagurangnan.",
                    "Asin hali sa kaluyahan magigi siyang makusog sa aldaw kan pagpoon kan sakuyang gibo sa sakuyang manga tawo, sa pagsulit saimo, O harong kan Israel, sabi kan Kagurangnan.",
                    "Asin siring an propesia ni Jose, na an sabi: Totoo, na idtong nakakakita babalaogan kan Kagurangnan; asin sinda na an tuyo raoton siya mariribong; huli sa pangakong ini, na sakuyang nakua sa Kagurangnan, manunungod sa bunga kan sakuyang habayan, mauutob. Iyo nanggad, totoo na mauutob an pangakong ini;",
                    "Asin an saiyang pangaran isusunod sa sakuya; asin isusunod sa pangaran kan saiyang ama. Asin magiging siring man siya sakuya; huli sa manga bagay na ipapagibo kan Kagurangnan sa paagi kan saiyang manga kamot, sa kapangyarihan nin Kagurangnan dadarahon an sakuyang manga tawo sa kaligtasan.",
                    "Iyo, siring an propesia ni Jose: Sakuyang aram na totoo nanggad an bagay na ini, siring sa sakuyang aram nanggad an pangako ni Moises; huli ta sinabi ini sakuya kan Kagurangnan, iingatan ko an saimong ibubunga sagkod pa man.",
                    "Asin an Kagurangnan nagsabi: Mapatindog ako nin sarong Moises; asin sakuyang itatao saiya an kapangyarihan sa sarong sugkod; asin itatao ko an paghukom sa saiya sa kasuratan. Alagad dai ko palulumoyon an saiyang dila, tanganing dai siya makapagtaram nin labi-labi, huli ta dai ko siya gigibohon na marahay sa pagtaram. Alagad sakuyang isusurat saiya an sakuyang katugonan, sa paagi kan muro kan sadiri kong kamot; asin ta tatawan ko siyang tagapagtaram para sa saiya.",
                    "Asin an Kagurangnan nagsabi man sakuya; mapatindog ako sa bunga kan saimong habayan; asin sakuyang tatawan siya nin tagapagtaram. Asin totoo nanggad na sakuyang itatao saiya na siya makasurat kan kasuratan kan manga bunga kan saimong habayan, para sa manga bunga kan saimong habayan, asin an tagapagtaram kan manga bunga kan saimong habayan an magbabalangibog kaini.",
                    "Asin an manga tataramon na saiyang isusurat iyo an manga tataramon na igwang pakinabang sa sakuyang kadunungan na makaabot sa manga bunga kan saimong habayan. Asin ini mangyayari na garo an manga bunga kan saimong habayan nagkurahaw hali sa kabokabo; huli ta sakuyang aram an saindang pagtubod.",
                    "Asin sinda magkukurahaw hali sa kabokabo; iyo, sagkod sa pagsorolsol kan saindang katugangan, sagkod sa pagkatapos nin dakol na kapagarakian sainda umagi na. Asin maagi an panahon na an saindang kurahaw magpapadagos, sagkod susog sa saindang manga yanong tataramon.",
                    "Huli sa saindang pagtubod an saindang tataramon maluwas sa sakuyang nguso sa saindang katugangan na manga bunga kan saimong habayan; asin an kaluyahan kan saindang manga tataramon gigibohon kong makusog sa saindang pagtubod, tanganing marumdoman an sakuyang tipan na sakuyang ginibo sa saindong manga ginikanan.",
                    "Asin ngonian, magdangog, Jose na sakuyang aki, sa siring kaining paagi an sakuyang ginikanan na ama nagpropesia.",
                    "Kaya, huli kaining tipan ika naging mapalad; huli ta an saimong ibubunga dai marurumpag, huli ta magdadarangog sinda sa manga tataramon sa libro.",
                    "Asin igwang magtitindog na sarong makapangyarihan sa sainda, na magibo nin dakol na karahayan, sa tataramon o sa gibo, huli ta siya sarong kasangkapan kan kamot kan Dios, na igwang labi-labing pagtubod, tanganing makagibo nin darakulang ngangalasan, asin makagibo kan bagay na dakula sa paghiling kan Dios, tanganing mautob an dakol na manga pagsusulit sa harong kan Israel, asin sa manga bunga kan saimong katugangan.",
                    "Asin ngonian, paladan ka Jose. Totoo, na ika sadit; kaya magdangog sa manga tataramon kan saimong tugang, na si Nephi, asin ta mangyayari saimo sunod sa manga tataramon na sakuyang sinabi. Rumdomon mo an manga tataramon kan saimong magagadanon na ama. Amen."
                ]
            },
            {
                "url": "https://www.lds.org/scriptures/bofm/2-ne/4?lang=eng&clang=bik",
                "name": "Kapitulo 4",
                "summary": [
                    "Hinatolan asin benendisionan ni Lehi an saiyang ipapangaraki—Nagadan siya asin ilinubong—Inomaw ni Nephi an karahayan kan Dios—Itinao ni Nephi an saiyang panarig sa Kagurangnan sagkod pa man. Manga 588–570 B.C."
                ],
                "verses": [
                    "Asin ngonian, ako, si Nephi, nagtataram manunungod kan manga propesia na sinabi kan sakuyang ama, manunungod ki Jose, na dinara sa Egipto.",
                    "Huli ta totoo nanggad, na siya nagpropesia manunungod kan saiyang gabos na bunga. Asin an manga propesia na saiyang isinurat, daing dakol na maorog pa. Asin nagpropesia siya manunungod samuya, asin an samuyang masunod na kapagarakian; asin an manga ini nakasurat sa plakeng tanso.",
                    "Kaya, pagkatapos kan pagtaram kan sakuyang ama manunungod sa manga propesia ni Jose, saiyang inapod an manga aki ni Laman, an saiyang manga aking lalaki, asin an saiyang manga aking babae, asin nagsabi sainda: Magdarangog, manga aki kong lalaki, asin manga aki kong babae, na manga aki kan sakuyang panganay, minamawot ko na kamo magdarangog sa sakuyang manga tataramon.",
                    "Huli ta an Kagurangnan na Dios nagsabi na: Sagkod na saindong sinusunod an sakuyang manga katugonan kamo mag-uuruswag sa daga; asin sa siring na kamo dai magsunod sa sakuyang katugonan kamo isisiriblag sa sakuyang atubangan.",
                    "Alagad totoo, manga aki kong lalaki asin manga aki kong babae, dai ako maduman sa sakuyang lulubngan sagkod na dai ko kamo walatan nin bendision, huli totoo, na aram ko na kun kamo pinadarakula sa tamang dalan na saindong aagihan, dai nanggad kamo maharali diyan.",
                    "Huli kaini, kun kamo isumpa, magdangog, iwinawalat ko an sakuyang bendision saindo, tanganing an sumpa mahali saindo asin ta sisimbagon kan saindong manga magurang.",
                    "Kaya, huli sa sakuyang bendision an Kagurangnan na Dios dai matitios na kamo mapara; kaya, magigi siyang maheherakon saindo asin sa saindong ibubunga sagkod pa man.",
                    "Asin ta uminagi an panahon na pagkatapos magtaram kan sakuyang ama sa manga aking lalaki asin manga aking babae ni Laman, saiyang hinagad na darahon an manga aking lalaki asin manga aking babae ni Lemuel saiya.",
                    "Asin siya nagsabi sa sainda, an sabi: Magdangog, sakuyang manga aking lalaki asin sakuyang manga aking babae na manga aking lalaki asin manga aking babae kan ika-duwa kong aking lalaki; magdarangog sakuyang iwinawalat saindo an siring man na bendision na sakuyang iwinalat sa manga aking lalaki asin manga aking babae ni Laman; huli kaini, dai nanggad kamo marurumpag; alagad sa katapusan an saindong bunga bebendisionan.",
                    "Asin ta uminagi an panahon na pagkatapos magtaram kan sakuyang ama sa sainda, totoo, siya nagtaram sa manga aking lalaki ni Ismael, iyo, sagkod sa gabos na nasa saiyang harong.",
                    "Asin pagkatapos kan saiyang pagtaram sainda, siya nagtaram ki Sam, an sabi: Paladan ka, asin an saimong bunga; huli ta saimong panunundon an daga na siring kan sa saimong tugang na si Nephi. Asin an saimong bunga ibibilang na kaiba kan saiyang bunga; asin ika ipapantay sa saimong tugang, asin an saimong bunga kapantay kan saiyang bunga; asin ika papaladon sa gabos mong manga aldaw.",
                    "Asin ta uminagi an panahon pagkatapos na an sakuyang ama, na si Lehi, magtaram sa saiyang pag-iriba sa harong, sunod sa namamatian kan saiyang puso asin sunod sa Espiritu kan Kagurangnan na nasa saiya, siya nagluya sa pagkagurang. Asin uminagi an panahon na siya nagadan, asin ilinubong.",
                    "Asin ta uminagi an panahon na dai nahaloy matapos na siya magadan, si Laman asin si Lemuel asin an manga aki na lalaki ni Ismael nagka-aranggot sa sakuya nin huli kan manga patanid kan Kagurangnan.",
                    "Nin huli ta ako, si Nephi, napiritan na magtaram sa sainda, susog sa saiyang tataramon; nin huli ta ako nagsabi nin kadakol na manga bagay sa sainda, asin man an sakuyang ama, bago siya nagadan; na an kadakolan sa manga tataramon na iyan nakasurat sa sakuyang ibang manga plake; huli ta an iba pang kabtang sa sakuyang manga ginibong kasaysayan nakasurat sa sakuyang ibang manga plake.",
                    "Asin ta digdi sakuyang isinurat an manga bagay manunungod kan sakuyang kalag, asin an kadakol na manga banal na kasuratan na nakaukit sa manga plakeng tanso. Huli ta an sakuyang kalag nag-oogma sa manga banal na kasuratan, asin an sakuyang puso naghohorop-horop kan manga ini, asin ta sakuyang isinusurat an manga ini para sa kaaraman asin sa pakinabang kan sakuyang manga aki.",
                    "Totoo na an sakuyang kalag naoogma sa manga bagay kan Kagurangnan; asin ta an sakuyang puso naghohorop-horop nin padagos sa manga bagay na sakuyang nahihiling asin nadadangog.",
                    "Alagad, sa ibong kan dakulang karahayan kan Kagurangnan, sa pagpahiling sakuya kan saiyang dakula asin makangangalas na manga gibo, an sakuyang puso nagkukurahaw: O ako na makaheherak na tawo! Iyo, an sakuyang puso nagmumundo huli sa sakuyang laman; an sakuyang kalag nagmumundo huli sa sakuyang manga kasumbikalan.",
                    "Ako napapalibotan sa paligid huli sa manga sugot asin sa manga kasalan na madaling nakapagpapadagka sa palibot ko.",
                    "Asin ta kun boot kong mag-ogma, an sakuyang puso nag-aagrangay huli sa sakuyang manga kasalan; alagad aram ko kun kiisay ako nanarig.",
                    "An sakuyang Dios iyo an sakuyang tukod; siya an nag-antabay sa sakuyang manga kasakitan sa kadlagan; asin ta saiyang iningatan ako sa ibabaw kan tubig kan dakulang kararoman.",
                    "Pinano niya ako kan saiyang pagkamoot, sagkod na ini namatean kan sakuyang bilog na hawak.",
                    "Rinibong niya an sakuyang manga kaiwal, sagkod sa magtarakig sinda sa sakuyang atubangan.",
                    "Totoo, saiyang nadangog an sakuyang inagrangay sa aroaldaw, asin ta tinatawan niya ako nin kaaraman sa paagi nin pagpahiling sa sakuya nin bision sa banggi.",
                    "Asin sa aldaw ako naging maisog sa maigot na pagpamibi sa atubangan niya; iyo an sakuyang tingog pinaaabot ko saiya sa kaitaasan; asin an manga anghel nagbaraba asin ako pinaglingkodan.",
                    "Asin sa manga pakpak kan saiyang Espiritu an sakuyang hawak saiyang dinara sa pinakahalangkaw na manga bulod. Asin an sakuyang manga mata nakahiling nin darakulang manga bagay, iyo, darakulang gayo para sa tawo; kaya ako pinatanidan na dai ko isurat an manga idto.",
                    "O kaya, kun ako nakahiling nin darakulang manga bagay, kun an Kagurangnan sa saiyang pagkaherak asin pagtabang sa manga aki nin manga tawo dinalaw an manga tawo na igwang dakulang pagkaherak, ngata ta an sakuyang puso magtangis asin an sakuyang kalag magdanay sa kapatagan nin kamundoan, asin an sakuyang laman masayang sana, asin an sakuyang kusog magluya, huli sa sakuyang manga kasakitan?",
                    "Asin ngata ta ako magpapadaog sa kasalan, huli sa sakuyang laman? Iyo, ngata ta ako magpapadara sa manga sugot, tanganing an manga maraot magkaigwa nin lugar sa sakuyang puso sa pagrumpag kan sakuyang katuninongan asin magsakit an sakuyang kalag? Ngata ta maanggot ako huli sa sakuyang manga kaiwal?",
                    "Magbangon, sakuyang kalag! Dai ka mangluya sa kasalan. Mag-ogma, O sakuyang puso, asin dai na magtao nin lugar sa kaiwal kan sakuyang kalag.",
                    "Dai ka maanggot giraray huli sa sakuyang manga kaiwal. Dai man pagpaluyaha an sakuyang kusog huli sa sakuyang manga kasakitan.",
                    "Mag-ogma, O sakuyang puso, asin magkurahaw sa Kagurangnan, asin sabihon: O Kagurangnan, sakuyang oomawon ika sagkod pa man; iyo, an sakuyang kalag mag-oogma saimo, sakuyang Dios, asin gapo kan sakuyang kaligtasan.",
                    "O Kagurangnan, ano tutuboson mo an sakuyang kalag? Ano ililigtas mo man ako sa manga kamot kan sakuyang manga kaiwal? Ano papangyarihon mo na ako pagtakigan sa pagkahiling nin kasalan?",
                    "Padagos man lugod na masera an pinto kan impiyerno sa sakuya, huli ta an sakuyang puso nararagrag asin an sakuyang espiritu nagmumundo! O Kagurangnan, dai mo man lugod isara an pintoan kan saimong katanusan para sa sakuya, tanganing ako maglakaw sa dalan kan hababang kapatagan, tanganing ako magdanay sa patag na dalan!",
                    "O Kagurangnan, sukloban mo man ako kan gubing nin saimong katanusan! O Kagurangnan, gibohan man ako nin dalan tanganing makadulag ako sa sakuyang manga kaiwal! Patanusa man an dalan sa atubangan ko! Dai mo man lugod bugtakan nin manga gapo na masasangkogan an sakuyang dalan—alagad linigi man an dalan sa sakuyang atubangan, asin dai mo man pagbugtakan nin manga kaulangan an sakuyang dalan, kundi an dalan kan sakuyang kaiwal.",
                    "O Kagurangnan, ako nanarig saimo, asin ta ako mananarig saimo sagkod pa man. Dai ko ibubugtak an sakuyang panarig sa manga takyag na laman; huli ta sakuyang aram na isusumpa an siisay na magbugtak kan panarig sa manga takyag na laman. Iyo, isusumpa siya na nagbubugtak kan panarig sa tawo o ginigibong armas an laman.",
                    "Iyo, aram ko na an Dios magtatao nin labi-labi sa saiya na naghahagad. Iyo, an sakuyang Dios tatawan ako, kun maghagad ako nin tama; kaya sakuyang iiitaas an sakuyang tingog saiya; iyo, ako magkukurahaw sa saiya na sakuyang Dios, an gapo nin sakuyang katanusan. Totoo nanggad, an sakuyang tingog maitaas sagkod pa man sa saiya, an gapo asin sakuyang daing katapusan na Dios, Amen."
                ]
            },
            {
                "url": "https://www.lds.org/scriptures/bofm/2-ne/5?lang=eng&clang=bik",
                "name": "Kapitulo 5",
                "summary": [
                    "Isiniblag kan manga Nephite an saindang sadiri sa manga Lamanite, sinusunod an manga katugonan ni Moises, asin nagtugdok nin templo. Manga 588–559 B.C."
                ],
                "verses": [
                    "Totoo, na uminagi an panahon na ako, si Nephi, nagkurahaw nin labi-labi sa Kagurangnan na sakuyang Dios, huli sa kaanggotan kan sakuyang manga tugang.",
                    "Alagad totoo, an saindang kaanggotan sa sakuya ominorog pa, sagkod na boot nindang ako halian nin buhay.",
                    "Iyo, nagngungururob-ngurob sinda laban sa sakuya an sabi: An satuyang nguhod na tugang nag-iisip na sakopon kita; asin ta nagkaigwa kitang kadakol na kariribokan huli sa saiya; kaya, ngonian satuyang gadanon siya, tanganing dai na kita masakitan pa huli sa saiyang manga tataramon. Huli ta totoo, na kita habo na siya an maging satuyang pamayo; huli ta manunungod idto satuya, na manga matuang tugang, na magsakop sa manga tawong ini.",
                    "Ngonian ako dai masurat sa manga plakeng ini kan gabos na tataramon na nginururob-ngurob ninda laban sakuya. Alagad tama na sabihon ko na boot ninda na halian ako nin buhay.",
                    "Asin ta uminagi an panahon na nagpatanid sakuya an Kagurangnan, na ako, si Nephi, maghali sa sainda asin magdulag sa kadlagan, asin an gabos na boot mag-iba sakuya.",
                    "Kaya, uminagi an panahon na ako, si Nephi, dinara an sakuyang pamilia, asin man si Zoram asin an saiyang pamilia, asin si Sam, an matua kong tugang asin an saiyang pamilia, asin si Jacob asin si Jose, an sakuyang manga nguhod na tugang, asin man an sakuyang manga tugang na babae, asin sinda gabos na boot mag-iba sakuya. Asin an gabos na nag-iba sakuya iyo idtong nagtutubod sa manga patanid asin manga kapahayagan kan Dios; kaya, sinda nagdarangog sa sakuyang manga tataramon.",
                    "Asin samuyang dinara an samuyang manga tolda asin kun ano pang manga bagay na mabibitbit niamo, asin ta nagralakaw kami sa kadlagan sa laog nin dakol na manga aldaw. Asin pagkatapos kan samuyang paglakaw sa laog nin dakol na manga aldaw nagpatindog kami kan samuyang manga tolda.",
                    "Asin an sakuyang manga tawo binoot na pangaranan an lugar na Nephi; kaya samuyang inapod idto na Nephi.",
                    "Asin an gabos na kairiba ko inarako ninda na apodon an sadiri ninda na manga tawo ni Nephi.",
                    "Asin samuyang sinunod an manga kahatolan, asin an manga susundon, asin manga katugonan kan Kagurangnan sa gabos na manga bagay, susog sa katugonan ni Moises.",
                    "Asin ta an Kagurangnan napasamuya; asin kami nag-uruswag nin labi-labi; huli ta kami nagtanom nin manga pisog, asin ta kami nag-ani nin labi-labi. Asin kami nagpoon na magpatubo nin manga karnero, asin manga kanding asin manga hayop na palaen-laen.",
                    "Asin ako, si Nephi, dinara man an manga kasuratan na nakaukit sa manga plakeng tanso; asin man an bola, o an kompas, na hinanda para sa sakuyang ama kan kamot kan Kagurangnan, susog sa nakasurat.",
                    "Asin ta uminagi an panahon na kami nagpoon na mag-uruswag nin labi-labi, asin ta nagdarakol na sa daga.",
                    "Asin ako, si Nephi, kinua ko an espada ni Laban, asin ta naggibo ako nin dakol na manga espada na siring kaidto, ta tibaad sa anong paagi an manga tawong inapod na manga Lamanite magdigdi asin garadanon kami; huli ta aram ko an kaanggotan ninda sa sakuya asin sa manga aki ko asin idtong manga inapod na sakuyang manga tawo.",
                    "Asin sakuyang tinurukdoan an sakuyang manga tawo na maggibo nin manga harong, asin manlaen-laen na gibo sa kahoy; asin sa lansang, asin sa tingga, asin sa tanso, asin sa asero, asin sa bulawan, asin sa plata, asin sa manlaen-laen na mahalagang manga metal, na kadakol na gayo.",
                    "Asin ako, si Nephi, nagpatugdok nin templo; asin ta sakuyang ginibo idto na siring kan templo ni Solomon lamang dai gibo sa kadakol na manlaen-laen na mahalagang manga bagay; huli ta dai makukua an manga idto sa daga, kaya, dai nanggad magigibo na siring kan templo ni Solomon. Alagad an paagi kan pagkagibo siring kan templo ni Solomon; asin an pagkagibo malinig na gayo.",
                    "Asin ta uminagi an panahon na ako, si Nephi, sakuyang pinasunod an manga tawo na maging mahigos asin maggibo na gamit an saindang manga kamot.",
                    "Asin ta uminagi an panahon na binoot ninda na ako an maging saindang hadi. Alagad ako, si Nephi, naghulaw na dai sinda magkaigwa nin hadi; alagad, ginigibo ko para sa sainda susog kaidtong nasa sakuyang kapangyarihan.",
                    "Asin ta nanggad, nautob an manga tataramon kan Kagurangnan sa manga tugang ko, idtong manga tataramon manunungod sa sainda, na ako an magiging pamayo asin paratukdo sainda. Kaya, ako an naging saindang pamayo asin paratukdo, sunod sa manga katugonan kan Kagurangnan, sagkod kan panahon na boot ako nindang halian nin buhay.",
                    "Kaya, an tataramon kan Kagurangnan na itinaram sakuya, nautob na an sabi: Sagkod na dai sinda nagdadarangog sa saimong manga tataramon, sinda mahahali sa atubangan kan Kagurangnan. Asin ta totoo, na nagkaharali sinda sa saiyang atubangan."
                ]
            },
            {
                "url": "https://www.lds.org/scriptures/bofm/2-ne/9?lang=eng&clang=bik",
                "name": "Kapitulo 9",
                "summary": [
                    "An manga Judio titiripunon sa saindang manga dagang ipinangako—An Pagtubos an mabayad sa Pagkahulog kan tawo sa Kasalan—An manga hawak kan manga gadan mabangon sa lulubngan, asin an saindang manga espiritu sa impiyerno asin sa paraiso—Sinda huhukoman—An Pagtubos nakakaligtas sa kagadanan, sa impiyerno, sa demonio, asin sa daing katapusan na pagsakit—An manga matatanos ililigtas sa kahadean kan Dios—An kapadusahan nin manga kasalan ibinugtak—An Banal kan Israel iyo an bantay kan pintoan. Manga 559–545 B.C."
                ],
                "verses": [
                    "Asin ngonian, sakuyang padangat na manga katugangan, binasa ko an manga ini tanganing maaraman nindo an manunungod sa tipan kan Kagurangnan na saiyang pinakitipan sa gabos na harong kan Israel—",
                    "Na siya nagtaram sa manga Judio, sa paagi kan nguso kan saiyang manga banal na propeta, magpoon pa sa kapinonan, poon sa kapagarakian sagkod sa masurunod na kapagarakian, sagkod umabot an panahon na sinda maibalik giraray sa totoong simbahan asin sa katiripunan kan Dios; sagkod na sinda titiripunon na sa pagpuli sa saindang dagang panunod, asin sinda mamumugtak sa saindang manga dagang ipinangako.",
                    "Totoo, sakuyang padangat na manga katugangan, tinataram ko ini sa saindo tanganing mag-orogma kamo, asin iiritaas an saindong manga payo sagkod pa man, huli sa manga balaog na itatao kan Kagurangnan na Dios sa saindong manga aki.",
                    "Huli ta sakuyang aram na naghanap kamo nin labi-labi, dakol saindo, tanganing maaraman an manga bagay na maabot; kaya sakuyang aram na aram nindo na an satuyang laman maggugururang asin magkakagaradan; alagad, sa satuyang manga hawak mahihiling niato an Dios.",
                    "Iyo, sakuyang aram na aram nindo na sa hawak siya magpapahiling sa manga nasa Jerusalem, na hinalian niato; huli ta kaipuhan nanggad na siya makiiba sainda; huli ta itinalaga na kan dakulang Kaglalang na siya magtios na masakopan nin tawo sa laman, asin magadan para sa gabos na manga tawo, tanganing an gabos na manga tawo saiyang masakopan.",
                    "Huli ta an kagadanan nag-agi sa gabos na manga tawo, tanganing mautob an maherakon na kaisipan kan dakulang Kaglalang, kaipuhan magkaigwa nin kapangyarihan nin pagkabuhay-liwat, asin an pagkabuhay-liwat kaipuhan na umabot sa manga tawo huli kan pagkasala; asin an pagkasala uminabot huli sa pagsuhay; asin huli ta an tawo nagkasala, sinda hinarali sa atubangan kan Kagurangnan.",
                    "Kaya, kaipuhan na idto daing-katapusan na pagtubos—kun bako idtong daing-katapusan na pagtubos an pagkalapa na ini dai maabot sa daing pagkalapa. Kaya an enot na paghukom na nag-abot sa tawo kaipuhan kutana na daing katapusan. Asin kun totoo idto, an hawak na ini ilinubong kutana tanganing malapa asin makasalak na sana sa inang daga, asin dai na mabangon liwat.",
                    "O an kadunungan kan Dios, an saiyang pagkaherak asin ugay! Huli totoo, na kun an hawak na ini dai na magbangon liwat an satuyang manga espiritu masasakopan na kaidtong anghel na nahulog hali sa atubangan kan Daing-Kasagkuran na Dios, asin naging demonio, na dai na makabangon nanggad.",
                    "Asin an satuyang manga espiritu magiging siring man saiya, asin ta kita magiging manga demonio, manga anghel nin demonio, tanganing mawara sa atubangan kan Dios, asin mag-erok na kaibahan an ama nin kaputikan, sa kasakitan, siring sa saiya; iyo duman sa sarong nabubuhay na nagsugot sa enot niatong manga magurang, na nagsagin-sagin na sarong anghel nin liwanag, asin sinugotan an manga aki nin tawo sa manga gibong hilom na panggadan asin gabos na manga gibong hilom nin kadikloman.",
                    "O anong kadakulang karahayan kan satuyang Dios, na naghanda nin dalan tanganing kita makadulag sa pagkakapot kan makangurungirhat na halimaw; iyo, idtong halimaw, idtong kagadanan asin idtong impiyerno, na sakuyang inaapod na kagadanan kan hawak, asin man an kagadanan kan espiritu.",
                    "Asin huli sa paagi kan pagligtas kan satuyang Dios, an Banal kan Israel, ining kagadanan, na sakuyang sinabi, na idtong temporal; paluluwason an manga gadan; na an kagadanan na idto iyo an lulubngan.",
                    "Asin ining kagadanan na sakuyang sinasabi, na an pagkagadan na espiritual, paluluwason an gadan, na an pagkagadan na espiritual iyo an impiyerno; kaya, an kagadanan asin an impiyerno paluluwason an saindang gadan, asin an impiyerno paluluwason an bihag na manga espiritu, asin an lulubngan paluluwason an saindang bihag na manga hawak, asin an manga hawak asin manga espiritu kan manga tawo maisusulit sa lambang saro; asin ini huli sa kapangyarihan kan pagkabuhay-liwat kan Banal kan Israel.",
                    "O anong kadakulang kaisipan kan satuyang Dios! Huli ta sa ibong kaini, an paraiso kan Dios paluluwason an manga espiritu kan manga matatanos, asin an lulubngan paluluwason an manga hawak kan matatanos; asin an espiritu asin an hawak maisusulit sinda liwat, asin an gabos na manga tawo dai malalapa, asin magiging imortal, asin sinda buhay na manga kalag, igwa nin bilog na pagkaaram siring satuya na nasa laman, an kaibahan sana ta an satuyang kaaraman sangkap na.",
                    "Huli kaini, kita magkakaigwa nin bilog na kaaraman kan satuyang gabos na pagkakasala, asin an satuyang pagkaati, asin an satuyang kasusupgan; asin an matatanos magkakaigwa nin bilog na kaaraman kan saindang kaogmahan, asin an saindang katanusan, na nagugubingan nin kabinian, iyo, sagkod gubing nin katanusan.",
                    "Asin ta maagi an panahon na kun an gabos na manga tawo umagi na sa enot na pagkagadan sagkod na mabuhay, huli ta sinda naging imortal, sinda kaipuhan na humampang sa hukoman kan Banal kan Israel; asin maabot an paghukom, asin sinda huhukoman sunod sa banal na paghukom kan Dios.",
                    "Asin totoo, na sagkod na an Kagurangnan nabubuhay, huli ta sinabi idto kan Kagurangnan na Dios, asin idto an saiyang daing-kasagkuran na tataramon, na dai mapapara, na an matatanos danay na matatanos giraray, asin sinda na manga makasalan danay na makasalan giraray; kaya sindang makasalan iyo an demonio asin an saiyang manga anghel; asin ta duman sinda sa daing-kasagkuran na kalayo, na hinanda sainda; asin an saindang kasakitan siring sa danaw nin kalayo asin naglalaad na asupre; na an laad nag-iitaas sagkod pa man asin dai nin katapusan.",
                    "O an kadakulaan asin an kahusayan kan satuyang Dios! Huli ta saiyang ginigibo an gabos niyang manga tinaram, asin an manga tataramon hali sa saiyang nguso, asin an saiyang katugonan mauutob nanggad.",
                    "Alagad, magdangog, an matatanos, an manga santo kan Banal kan Israel, sinda na manga nagtubod sa Banal kan Israel, sinda na nagtios kan manga pasakit nin mundo, asin tinalikodan an kasusupgan kaidto, sainda ipapanunod an kahadean kan Dios, na hinanda sa sainda magpoon pa kan imukna an mundo, asin an saindang kaogmahan lubos sagkod pa man.",
                    "O an kadakulaan kan pagkaherak kan satuyang Dios, an Banal kan Israel! Huli ta saiyang ilinigtas an saiyang manga santo sa kabangisan kan halimaw na demonio, asin sa kagadanan, asin sa impiyerno, asin sa danaw nin kalayo asin asupre, na daing katapusan na kasakitan.",
                    "O anong kadakulaan kan kabanalan kan satuyang Dios! Huli ta saiyang aram an gabos na manga bagay, asin ta dai siyang bagay na dai naaaraman.",
                    "Asin ta siya nagpadigdi sa mundo tanganing saiyang iligtas an gabos na tawo kun sinda magdarangog sa saiyang tingog; huli ta totoo na saiyang tinios an kulog kan gabos na linalang, maging manga lalaki, manga babae, asin manga aki, na gikan ki Adan.",
                    "Asin saiyang tinios ini tanganing an pagkabuhay-liwat umagi sa gabos na tawo, tanganing an gabos makaatubang saiya sa dakula asin aldaw nin paghatol.",
                    "Asin saiyang pinagbotan an gabos na manga tawo na sinda magsorolsol, asin magpaburunyag sa saiyang pangaran, magkaigwa nin bilog na pagtubod sa Banal kan Israel, o kaya dai sinda maililigtas para sa kahadean kan Dios.",
                    "Asin kun sinda dai magsorolsol asin magturubod sa saiyang pangaran, asin magpabunyag sa saiyang pangaran, asin magtagal sagkod sa katapusan, sinda masasalaan; huli ta an Kagurangnan na Dios an Banal kan Israel, sinabi ini.",
                    "Kaya, siya nagtao nin susundon; asin kun sain daing susundon na itinao dai man nin padusa; asin kun sain na daing padusa dai man nin hatol; asin kun sain na daing hatol an pagkaherak kan Banal kan Israel an makua sainda, huli sa pagtubos; huli ta sinda ilinigtas kan saiyang kapangyarihan.",
                    "Huli ta an pagtubos an nakabayad kan hinahagad kan katanusan sa gabos na dai natawan kan susundon, sinda ililigtas sa makangurungirhat na halimaw, na kagadanan asin impiyerno, asin demonio, asin an danaw nin kalayo asin naglalaad na asupre, na daing katapusan na kasakitan; asin ibabalik sinda sa Dios na nagtao sainda nin hinangos, na iyo an Banal kan Israel.",
                    "Alagad makaherak kaidtong natawan kan susundon, iyo, na igwa kan gabos na susundon kan Dios, siring satuya, asin sinda na nagsuhay kaidto, asin idtong nagsayang kan manga aldaw na sinda nasa pagbalo, huli ta katakot-takot an saindang kamugtakan.",
                    "O idtong pandayang kaisipan kan sarong tampalasan! O an kapahalangkawan, asin an kaluyahan, asin an kamangmangan kan manga tawo! Kun sinda igwa na nin nanuodan huna ninda madudunong na sinda, asin ta sinda dai na nagdadarangog sa manga pasunod kan Dios, huli ta saindang iginigilid ini, naghuhuna sinda na saindang aram an saindang sadiri, kaya an saindang kadunungan magiging kamangmangan asin daing pakinabang. Asin sinda mapapara.",
                    "Alagad an pakanuod marahay kun sinda nagdadangog kan manga pasunod kan Dios.",
                    "Alagad makaheherak idtong mayaman, idtong mayaman sa kinabanon na manga bagay. Huli ta mayaman sinda ikinaungis ninda an daing sukat, asin inuusig an mabuboot, asin an saindang puso yaon sa saindang kayamanan, kaya, an saindang kayamanan iyo an saindang dios. Asin totoo, an saindang kayamanan mapapara na kaibahan sinda.",
                    "Asin makaheherak idtong bungog na habo magdangog; huli ta sinda mapapara.",
                    "Makaheherak idtong buta na dai nakakahiling; huli ta sinda mapapara man.",
                    "Makaheherak idtong matagas an puso, huli ta an pakaaram kan saindang manga karaotan iyo an maghahampak sainda sa huring aldaw.",
                    "Makaheherak idtong putikon, huli ta siya ihuhulog sa impiyerno.",
                    "Makaheherak idtong paragadan na tinutuyo an panggadan, huli ta siya magagadan.",
                    "Makaheherak idtong manga parapasambay, huli ta sinda ihuhurulog sa impiyerno.",
                    "Iyo, makaheherak idtong manga nagsasamba sa manga dios-diosan, huli ta an diablo kan gabos na manga diablo naoogma sa sainda.",
                    "Asin, sa katapusan, makaheherak idtong manga magkakagaradan sa kasalan; huli ta sinda mabalik sa Dios, asin mahihiling an saiyang lalawgon, asin ta magdadanay sinda sa saindang manga kasalan.",
                    "O sakuyang padangat na manga katugangan, rumdomon an kasakitan kan paglapas tumang sa Banal na Dios, asin man an kasakitan sa pagsuko sa manga tukso kan sarong madaya. Rumdomon, na an pagkaigwa nin pag-isip na makalaman iyo an kagadanan, asin an pagkaigwa nin pag-isip na espiritual iyo an buhay na daing-kasagkuran.",
                    "O, sakuyang padangat na manga katugangan, magdarangog sa sakuyang manga tataramon. Rumdomon an kadakulaan kan Banal kan Israel. Dai kamo magsabi na ako nagtataram nin magagabat na manga bagay tumang saindo; huli ta kun saindong gigiribohon, tuturuya-tuyaon nindo an katotoohan, huli ta an sinabi ko manga tataramon kan saindong Kaggibo. Aram ko na an manga tataramon na totoo magabat tumang sa gabos na maati; alagad an matatanos dai natatakot kan manga ini, huli ta namomootan ninda an katotoohan asin dai sinda nahahadit.",
                    "O ano pa, sakuyang manga padangat na katugangan madya sa Kagurangnan, an Sarong Banal. Rumdomon na an saiyang manga dalan matanos. Totoo, na an dalan para sa tawo piot, alagad idto nasa sarong tanos na aagihan pasiring sa atubangan niya, asin an nagbabantay kan pintoan iyo an Sarong Banal kan Israel; asin ta siya dai nagkuang surogoon duman; asin ta daing ibang dalan kundi diyan sa pintoan; huli ta siya dai madadaya, huli ta Kagurangnan na Dios an saiyang pangaran.",
                    "Asin an siisay man na magtuktok sa saiya, saiyang bubuksan, asin an madudunong, asin idtong manga igwang pakanuod, asin idtong manga mayayaman, na nagpaharo-halangkaw huli sa saindang manga nanodan asin kadunungan, asin an saindang manga kayamanan—iyo, sinda an saiyang ikinakaungis; asin sagkod na dai ninda isirikwal an manga bagay na ini, asin ibilang ninda na sinda mangmang sa atubangan kan Dios, asin magpakurumbaba, dai niya sinda buburuksan.",
                    "Alagad an manga bagay kan madunong asin kan naglilikay matatago sa sainda sagkod pa man—iyo, idtong kaogmahan na inandam sa manga santo.",
                    "O, sakuyang padangat na manga katugangan, rumdomon an sakuyang manga tataramon. Magdangog, sakuyang hinuba an sakuyang gubing asin sakuyang iwinawagwag idto sa saindong atubangan; sakuyang ipinapamibi sa Dios kan sakuyang kaligtasan na ako saiyang hilingon kan saiyang mata na nakakahiling kan gabos; kaya saindong maaaraman sa huring aldaw, kun an gabos na manga tawo huhukoman na kan saindang manga gibo, na an Dios kan Israel nasaksihan na sakuyang iwinagwag an saindong karaotan sa sakuyang kalag, asin ta ako matindog na maliwanag sa saiyang atubangan, asin ako ligtas na sa saindong dugo.",
                    "O, sakuyang padangat na manga katugangan, taralikodan nindo an saindong manga kasalan; iwaragwag an kadena na nakagapos nin higot sa saindo; madya sa Dios na iyo an gapo kan saindong kaligtasan.",
                    "Ihanda an saindong manga kalag para sa mamuraway na aldaw na igagawad an katanusan sa manga matatanos, sagkod sa aldaw nin paghukom, tanganing kamo dai tumaralikod kaibahan an makangurungirhat na takot; tanganing dai na nindo marumdoman an saindong makangurungirhat na kasalan, asin mapiritan na magkurahaw: Banal, banal an saimong manga paghatol, O Kagurangnan na Dios na Makakamhan—alagad sakuyang aram an sakuyang kasalan; ako naglapas sa saimong katugonan, asin an sakuyang manga kalapasan uya sakuya, asin an demonio nabihag ako, na ako sarong saklot sa saiyang makangurungirhat na pagtios.",
                    "Alagad magdarangog, manga katugangan ko, kaipuhan pa baga na kamo pukawon sa manga makangurungirhat na katotoohan kan manga bagay na ini? Riribokon ko pa daw an saindong manga kalag kun an manga kaisipan nindo dalisay? Magiging yano baga ako saindo siring kan pagkayano kan katotoohan kun kamo ligtas sa kasalan?",
                    "Nanggad, kun kamo manga banal an sakuyang itataram saindo manga kabanalan; alagad huli ta bako man kamo banal, asin an paghiling nindo sakuya sarong paratukdo, kaipuhan na tukdoan ko kamo kan kabalosan kan kasalan.",
                    "Totoo, an sakuyang kalag naaanggot sa kasalan, asin an sakuyang puso naoogma sa katanusan; asin oomawon ko an banal na pangaran kan sakuyang Dios.",
                    "Madya, kamo sakuyang manga katugangan lambang saro na napapaha, madya kamo sa manga tubig, asin siya na daing kuwarta, madya magbakal asin magkaon; iyo, madya magbakal nin arak asin gatas na dai nin kuwarta asin dai nin halaga.",
                    "Kaya, dai magsayang nin kuwarta sa daing kamugtakan, o an saindong kapagalan sa manga dai nakakaogma. Magdarangog nanggad sa sakuya, asin rumdomon an manga tataramon na sakuyang sinabi; asin madya sa Banal kan Israel, asin magpakabasog sa manga bagay na dai mapapara, o kaya dai malalapa, asin paogmaha an saindong kalag sa manga mahahamis.",
                    "Magdangog, sakuyang padangat na manga katugangan, rumdomon an manga tataramon kan saindong Dios; padagos kamo sa pagpamiribi saiya sa aldaw, asin magtao nin pasalamat sa saiyang banal na pangaran sa banggi. Paogmaha an saindong manga puso.",
                    "Asin totoo, dakulang gayo an manga tipan kan Kagurangnan, asin dakulang gayo an saiyang pagkaherak sa manga aki nin tawo; asin huli sa saiyang kadakulaan, asin sa saiyang ugay asin pagkaherak, saiyang ipinangako satuya na an satuyang manga bunga dai nanggad marurumpag, sunod sa laman, kundi ta sinda iingatan; asin sa maabot na kapagarakian sinda an matatanos na sanga sa harong kan Israel.",
                    "Asin ngonian, sakuyang manga katugangan, boot ko pang magtaram sa saindo; alagad sa aga ipapahayag ko saindo an natatada kan sakuyang manga tataramon. Amen."
                ]
            },
            {
                "url": "https://www.lds.org/scriptures/bofm/2-ne/29?lang=eng&clang=bik",
                "name": "Kapitulo 29",
                "summary": [
                    "Dakol na manga Gentil an masayuma sa Libro ni Mormon—Masabi sinda: Dai na kami nagkakaipo pa nin Biblia—Nagtataram an Kagurangnan sa dakol na manga nasion—Huhukoman niya an mundo sunod sa manga libro na isusurat pa. Manga 559–545 B.C."
                ],
                "verses": [
                    "Alagad totoo, na kadakol—sa aldaw na ako magpadagos sa paggibo kan makangalas na gibo sa saindang katiripunan, tanganing sakuyang marumdoman an tipan na sakuyang ginibo sa manga aki nin tawo, tanganing gibohon ko na iunat giraray an sakuyang kamot sa ika-duwang ulit tanganing bawion an sakuyang manga tawo, na iyo an nasa harong kan Israel.",
                    "Asin man, tanganing sakuyang marumdoman an manga pangako na sakuyang ginibo saimo, Nephi, asin man sa saimong ama, na sakuyang marumdoman an saimong bunga; asin idtong manga tataramon kan saimong bunga padagos na maghahali sa sakuyang nguso para sa saimong bunga; asin an sakuyang manga tataramon makakalakop sa kasagkuran kan kinaban, tanganing maging tanda sa sakuyang tawo, na nasa harong kan Israel.",
                    "Asin huli ta an sakuyang manga tataramon makakalakop—dakol sa manga Gentil an masabi: Sarong Biblia! Sarong Biblia! Igwa na kaming Biblia, asin dai nang ibang Biblia kaini.",
                    "Alagad ini an sinabi kan Kagurangnan na Dios: O manga kablas, sinda igwa na nin Biblia; asin ta maghahali ini sa manga Judio, an sakuyang manga katipan na manga tawo kaidto pa. Asin ano an pasasalamatan ninda sa manga Judio sa Biblia na saindang inako hali sa sainda? Iyo, ano an boot sabihon kan manga Gentil? Sainda daw na narurumdoman an manga pagtios, asin an manga kapagalan, asin an manga kasakitan kan manga Judio, asin an saindang pagkamaimbod sa sakuya, sa padagos na pagdara nin kaligtasan sa manga Gentil?",
                    "O kamong manga Gentil, saindo daw na narumdoman an manga Judio, an sakuyang manga katipan na manga tawo kaidto pa? Dai; alagad saindong isinumpa asin ikinaungis sinda, asin dai na minawot pang bawion sinda. Alagad totoo, sakuyang ibabaralik sa saindong sadiring manga payo an gabos na manga bagay na ini, huli ta ako an Kagurangnan na dai nakakalingaw sa sakuyang manga tawo.",
                    "Manga kablas kamo, na masabi: Sarong Biblia, igwa na kaming Biblia, asin dai na niamo kaipuhan pa nin Biblia. Magkaigwa daw kamo nin Biblia kun bako sa manga Judio?",
                    "Dai baga nindo naaaraman na igwa nin kadakol na manga nasion ki sa saro? Dai baga nindo naaaraman na ako an Kagurangnan nindong Dios, naglalang kan gabos na manga tawo, asin ta sakuyang narurumdoman idtong manga nasa manga puro-puro kan dagat; asin ako an nagboboot kan kalangitan sa itaas asin kan daga sa ibaba; asin dinadara ko an sakuyang tataramon sa manga aki nin tawo, iyo, sagkod sa gabos na nasion sa kinaban?",
                    "Ano ta nagngungururob-ngurob kamo, huli ta kamo maako pa nin sakuyang tataramon? Dai nindo aram na an patotoo nin duwang nasion iyo an tagapagpatotoo sa saindo na ako an Dios, na sakuyang narurumdoman an sarong nasion siring man sa iba? Kaya, ako nagtataram nin sarong tataramon sa sarong nasion siring man sa iba. Asin kun an duwang manga nasion magsasabay, an patotoo kan duwang nasion magsasabay man.",
                    "Asin ta ini sakuyang ginigibo tanganing sakuyang mapatotoohan sa kadaklan na ako siring kaidto, ngonian, asin sagkod pa man; asin sakuyang sinasabi an manga tataramon sunod sa sakuyang kabotan. Asin huli ta ako nakapagsabi na nin sarong tataramon, dai kamo maghuna na dai na ako mataram pa nin iba; huli ta an sakuyang gibo dai pa tapos; ni ini matatapos sagkod sa katapusan nin tawo, ni magpoon kaidto asin sagkod pa man.",
                    "Kaya, huli ta igwa na kamong Biblia dai kamo maghuna na itoon na sa laog an gabos kong manga tataramon; ni kamo maghuna na dai na ako nagpasurat nin dakol pa.",
                    "Huli ta sakuyang pinagbobotan an gabos na manga tawo, idtong nasa sirangan asin idtong nasa sulnopan, asin idtong nasa norte asin idtong nasa sur, asin sa manga puro-puro nin dagat, na saindang isururat an manga tataramon na sakuyang sasabihon sa sainda; huli ta hali sa manga librong idto na isusururat sakuyang hahatolan an mundo, an lambang tawo sunod sa saiyang manga gibo, sunod sa nakasurat.",
                    "Kaya magdarangog, ako magtataram sa manga Judio asin ta saindang isusururat ini; asin ako magtataram man sa manga Nephite asin ta saindang isusururat ini; asin ako magtataram man sa ibang manga tribo kan harong kan Israel, na sakuyang inaantabayan, asin ta saindang isusururat ini; asin ako magtataram man sa gabos na nasion kan kinaban asin ta saindang isusururat ini.",
                    "Asin ta maagi an panahon na an manga Judio magkakaigwa kan manga tataramon kan manga Nephite, asin an manga Nephite magkakaigwa kan manga tataramon kan manga Judio; asin an manga Nephite asin an manga Judio magkakaigwa kan manga tataramon kan nawawara na manga tribo kan Israel; asin an nawawara na manga tribo kan Israel magkakaigwa kan manga tataramon kan manga Nephite asin manga Judio.",
                    "Asin ta maagi an panahon na an sakuyang manga tawo, na iyo an nasa harong kan Israel, titiripunon pauli sa saindang manga daga na pagsadiri; asin an sakuyang tataramon pagtitiriponon bilang saro. Asin sakuyang ipapahiling sa sainda na nagtuturumang sa sakuyang tataramon asin nagtuturumang sa sakuyang manga tawo, na nasa harong kan Israel, na ako an Dios asin ta ako nakipagtipan ki Abraham na sakuyang rurumdomon an saiyang bunga sagkod pa man."
                ]
            },
            {
                "url": "https://www.lds.org/scriptures/bofm/2-ne/31?lang=eng&clang=bik",
                "name": "Kapitulo 31",
                "summary": [
                    "Sinabi ni Nephi kun ngata ta si Cristo binunyagan—An manga tawo kaipuhan mag-arog ki Cristo, na magpabunyag, mag-ako kan Espiritu Santo, asin magtagal sagkod sa katapusan tanganing mailigtas—An pagsolsol asin an pagbunyag iyo an pintoan pasiring sa piot asin hayakpit na dalan—An buhay na daing-kasagkuran makakamtan kaidtong mag-utob kan manga katugonan pagkatapos mabunyagan. Manga 559–545 B.C."
                ],
                "verses": [
                    "Asin ngonian ako, si Nephi, sakuyang tinapos na an sakuyang pagpropesia manunungod saindo, sakuyang manga padangat na katugangan. Asin ta dai akong maikasurat kundi diit sanang manga bagay, na aram ko na maagi nanggad; ni maisurat ko man kundi diit sana kan manga tataramon kan sakuyang tugang na si Jacob.",
                    "Kaya an manga bagay na sinurat ko tama sana sakuya, alagad igwa pang diit na manga tataramon na sasabihon ko manunungod sa doktrina ni Cristo; kaya, itataram kong malinaw saindo sunod sa kalinawan kan sakuyang pagpropesia.",
                    "Huli ta an sakuyang kalag naoogma sa kalinawan, huli ta sa siring na paagi an Kagurangnan na Dios minagibo sa katiripunan kan manga aki nin tawo. Huli ta an Kagurangnan na Dios nagtatao nin liwanag sa pakasabot, huli ta nagsabi siya sa manga tawo sunod sa saindang tataramon, para sa saindang pakasabot.",
                    "Kaya huli kaini, boot ko na saindong marumdoman an sakuyang sinabi saindo manunungod kan propeta na ipinahiling sakuya kan Kagurangnan, na mabunyag kan Kordero nin Dios, na mahali kan kasalan kan kinaban.",
                    "Asin ngonian, kun an Kordero nin Dios, na siya sarong banal, kaipuhan na mabunyagan sa tubig, tanganing mautob an gabos na katanusan, O saka, gurano pa kaorog na kaipuhan niato na bakong manga banal an magpabunyag, iyo maski na sa tubig!",
                    "Asin ngonian hahapoton ko kamo, manga padangat kong katugangan, paano nautob kan Kordero nin Dios an gabos na katanusan sa pagpabunyag sa tubig?",
                    "Dai nindo aram na siya banal? Alagad maski na ngani siya banal, ipinahiling niya sa manga aki nin manga tawo na, sunod sa laman siya nagpakumbaba sa sadiri niya sa atubangan kan saiyang Ama, asin nagpatotoo sa Ama na siya magsusunod sa saiya sa pag-ingat kan saiyang manga katugonan.",
                    "Kaya, pagkatapos na siya mabunyagan kan tubig an Espiritu Santo buminaba sa saiya sa kabaing nin salampati.",
                    "Asin sa giraray, ipinahiling kaidto sa manga aki nin tawo an kapiotan kan dalan asin an kahayakpitan kan pintoan, na saindang lalaogan, na siya an nagpaarog sa atubangan ninda.",
                    "Asin ta nagsabi siya sa manga aki nin tawo: Magsunod kamo sa sakuya. Huli kaini, manga padangat kong katugangan, masusunod ta daw si Jesus kun dai niato boot sunodon an manga katugonan kan Ama?",
                    "Asin an Ama nagsabi: Magsorolsol kamo, magsorolsol kamo, asin magpaburunyag sa pangaran kan sakuyang Padangat na Aki.",
                    "Asin man, an tingog kan Aki uminabot sakuya, an sabi: Siya na nagpabunyag sa pangaran ko, sa saiya itatao kan Ama an Espiritu Santo, siring sa sakuya; kaya magsunod sa sakuya, asin gibohon an manga bagay na nahiling nindong ginibo ko.",
                    "Kaya, sakuyang padangat na manga katugangan, aram ko na kun saindong sunodon an Aki, kaibahan an bilog na katuyohan nin puso, na daing pagsagin-sagin, asin daing pandaya sa atubangan kan Dios, alagad igwang tunay na katuyohan, nagsosorolsol kan saindong manga kasalan, nagpapatotoo sa Ama na maimbod na saindong aarakoon an pangaran ni Cristo, sa paagi nin pagbunyag—iyo, sa paagi nin saindong pagsurunod sa Kagurangnan asin saindong Paraligtas sa paglubog sa tubig, sunod sa saiyang tataramon, nanggad, saka nindo aarakoon an Espiritu Santo; iyo, saka maabot an pagbunyag nin kalayo asin kan Espiritu Santo; asin saka na kamo magtatararam kan manga tataramon nin manga anghel, asin magkukururahaw nin manga pag-omaw sa Banal kan Israel.",
                    "Alagad, magdarangog, sakuyang padangat na manga katugangan, sa siring uminabot an tingog kan Aki sa sakuya, an sabi: Pagkatapos na kamo magsorolsol kan saindong manga kasalan, asin magpatorotoo sa Ama na kamo sa boot na susurunudon an sakuyang manga tugon, sa paagi kan pagpaburunyag sa tubig, asin sa pag-arako kan pagbunyag sa kalayo asin sa Espiritu Santo, asin nakapagtararam sa bagong manga tataramon, iyo, sagkod sa manga tataramon kan manga anghel, asin pagkatapos iirindahan ako, marahay pa na dai ako nindo nagkamiridbidan.",
                    "Asin ako nakadangog nin tingog hali sa Ama, an sabi: Iyo, an tataramon kan sakuyang Padangat manga totoo asin mapapanarigan. An siisay man na makatagal sagkod sa katapusan ini an makakaligtas.",
                    "Asin ngonian, sakuyang padangat na manga katugangan, aram ko na sa paagi kaini na sagkod an sarong tawo makatagal sagkod sa katapusan, sa pagsunod sa halimbawa kan Aki kan buhay na Dios, siya dai makakaligtas.",
                    "Kaya, gibohon an manga bagay na sakuyang itinaram saindo na sakuyang nahiling na gigibohon kan saindong Kagurangnan asin saindong Paratubos; huli, ta sa siring na katuyohan an manga idto pinahiling sakuya, tanganing maaraman an pintoan na saindong lalaogan. Huli ta an pintoan na saindong lalaogan iyo an pagsolsol asin pagbunyag sa tubig; asin maabot na an kapatawaran kan saindong manga kasalan sa paagi nin kalayo asin kan Espiritu Santo.",
                    "Asin dangan na kamo makakadigdi sa piot asin hayakpit na dalan pasiring sa buhay na daing-kasagkuran; iyo, kamo nakaralaog na sa pintoan; nagkagiribo na nindo sunod sa katugonan kan Ama asin kan Aki, asin naako na nindo an Espiritu Santo, na nagpapatotoo kan Ama asin kan Aki, sa pag-utob kan pangako na saiyang ginibo, na kun kamo nagralaog sa dalan na maninigo nindong akoon.",
                    "Asin ngonian, sakuyang padangat na manga katugangan, pagkatapos na mamugtak kamo sa piot asin hayakpit na dalan, sakuyang ihahapot kun iyo sana ini an gigibohon? Totoo, sakuyang sasabihon saindo, bako; huli ta kamo dai pa makakaabot sagkod digdi kun bako sa tataramon ni Cristo na igwa nin pagtubod saiya na dai mayuyugyog, na nanarig nin bilog sa manga karahayan niya na mabagsik sa pagligtas.",
                    "Huli kaini, magpadaragos kamo sa maimbod na panarig ki Cristo, na igwa nin tunay na liwanag nin paglaom, asin pagkamoot sa Dios asin sa gabos na manga tawo. Kaya, kun kamo magpadagos sa pagpabarasog sa tataramon ni Cristo, asin makatagal sagkod sa katapusan, totoo nanggad, an sabi kan Ama: Magkakaigwa kamo nin buhay na daing-kasagkuran.",
                    "Asin ngonian, magdangog, sakuyang padangat na manga katugangan, iyo ini an dalan; asin ta daing ibang dalan o pangaran na itinao sa tangod kan langit na maliligtas an tawo para sa kahadean kan Dios. Asin ngonian, magdangog, iyo, ini an doktrina ni Cristo, asin an iyo sana asin totoo na doktrina kan Ama, asin kan Aki, asin kan Espiritu Santo, na sarong Dios, na daing katapusan. Amen."
                ]
            },
            {
                "url": "https://www.lds.org/scriptures/bofm/2-ne/32?lang=eng&clang=bik",
                "name": "Kapitulo 32",
                "summary": [
                    "An manga anghel nagtataram sa paagi kan kapangyarihan kan Espiritu Santo—An manga tawo kaipuhan na magpamibi asin makakua nin kaaraman sa saindang sadiri hali sa Espiritu Santo. Manga 559–545 B.C."
                ],
                "verses": [
                    "Asin ngonian, magdangog, sakuyang padangat na manga katugangan, naghuna ako na kamo naghohororop-horop sa saindong manga puso manunungod kan saindong manga gigibohon pagkatapos na kamo makalaog sa dalan. Alagad, totoo, ngata kamo naghohororop-horop kaini sa saindong manga puso?",
                    "Dai daw nindo narumdoman na sakuyang sinabi sa saindo na pagkatapos na saindong akoon an Espiritu Santo kamo makapagtatararam na kan manga tataramon nin manga anghel? Asin ngonian, paano kamo makapagtatararam kan manga tataramon nin manga anghel kun bako sa paagi kan Espiritu Santo?",
                    "An manga anghel nakapagtatararam sa paagi kan kapangyarihan kan Espiritu Santo; kaya, an saindang ipinagtatararam manga tataramon ni Cristo. Huli kaini, sakuyang sinasabi sa saindo, magpabarasog kamo sa manga tataramon ni Cristo; huli ta totoo, na an manga tataramon ni Cristo magsasabi saindo kan gabos na saindong manga gigiribohon.",
                    "Huli kaini, ngonian pagkatapos na sakuyang sabihon saindo an manga tataramon na ini, kun dai nindo nagkakasarabotan an manga ini huli ta dai man kamo naghaharagad, o, kaya nagtuturoktok; huli kaini, kamo dai magkakadarara sa liwanag, alagad magkakadarara sa kadikloman.",
                    "Huli ta totoo nanggad, sakuyang sasabihon giraray sa saindo na kun kamo magralaog sa dalan, asin mag-arako kan Espiritu Santo, ipapahiriling saindo an gabos na manga bagay na saindong gigiribohon.",
                    "Totoo nanggad, na ini an doktrina ni Cristo, asin ta dai nang iba pang doktrina na itatao sagkod sa pagkatapos na siya magpahiling sa saindo sa laman. Asin sa saiyang pagpahiling sa sadiri niya sa saindo sa laman, an manga bagay na saiyang itataram saindo saindong gigiribohon.",
                    "Asin ngonian ako, si Nephi, dai na mataram pa; pinundo na kan Espiritu an sakuyang pagtaram, asin ako nabayaan sa pagmundo huli sa daing pagtubod, asin sa kasumbikalan, asin sa kamangmangan, asin sa kasutilan nin manga tawo; huli ta dai sinda naghaharanap nin kaaraman o kaya pagkasabot sa dakulang kaaraman, kun ini itinao sainda na yano siring sa anong pagkayano an maitatao sa tataramon.",
                    "Asin ngonian, sakuyang padangat na manga katugangan, nahihiling ko na kamo naghohororop-horop pa sa saindong manga puso; asin sakuyang ikinamumundo na ako kaipuhan na magparataram manunungod kan bagay na ini. Huli ta kun kamo magdadarangog sa Espiritu na nagtutukdo sa tawo na magpamibi maaraman nindo na kamo magpamiribi; huli ta an maraot na espiritu dai magtutukdo sa tawo na magpamibi alagad siya tutukdoan na dai magpamibi.",
                    "Alagad, sakuyang sasabihon sa saindo na kamo kaipuhan na danay nanggad na magpamiribi, asin dai magruluya; na kamo dai nanggad na maggiribo nin ano man na bagay sa Kagurangnan sagkod na bako nasa enot an pagpamibi sa Ama sa pangaran ni Cristo, na saiyang pabanalon an gabos mong paggibo saimo, na an saimong paggibo para sa karahayan kan saimong kalag."
                ]
            },
            {
                "url": "https://www.lds.org/scriptures/bofm/2-ne/33?lang=eng&clang=bik",
                "name": "Kapitulo 33",
                "summary": [
                    "An manga tataramon ni Nephi manga totoo—Nagpapatotoo an manga ini ki Cristo—Idtong nagtutubod ki Cristo magtutubod sa manga tataramon ni Nephi—An saiyang manga tataramon matindog bilang tagapatotoo sa atubangan kan hukoman. Manga 559–545 B.C."
                ],
                "verses": [
                    "Asin ngonian ako, si Nephi, dai makakasurat kan gabos na manga bagay na sakuyang itinukdo sa manga tawo; ni ako bako matibay sa pagsurat, siring sa pagtaram; huli ta kun an tawo nagtataram sa kapangyarihan kan Espiritu Santo, an kapangyarihan kan Espiritu Santo dinadara ini sa manga puso kan manga aki nin tawo.",
                    "Alagad totoo, na kadakol na nagpataragas kan saindang manga puso tumang sa Banal na Espiritu, na dai na nin lugar ini sainda; kaya, pinabayaan an manga bagay na nakasurat asin saindang hinuna na daing kamugtakan.",
                    "Alagad ako, si Nephi, nagsurat kan naisurat ko na asin hinuna ko idto na dakula an halaga asin orog na para sa sakuyang manga tawo. Huli ta ako padagos na nagpapamibi para sa sainda sa aldaw, asin an sakuyang manga mata nadudumog an sakuyang ulunan sa luha, sa pagkabanggi, huli sa sainda; asin ako nagkukurahaw sa sakuyang Dios sa pagtubod, asin aram ko na saiyang dadangogon an sakuyang pagkurahaw.",
                    "Asin aram ko na an Kagurangnan na Dios papakabanalon an pamibi ko para sa karahayan kan sakuyang manga tawo. Asin an manga tataramon na sakuyang isinurat sa kaluyahan papakusogon sa sainda; huli ta ini nagpapadagka sainda na gumibo nin marahay; ta saindang naaraman na an saindang manga ginikanan; asin idto nagsasambit ki Jesus, asin pinapadagka sinda na magturubod saiya, asin magtaragal sagkod sa katapusan, na iyo an buhay na daing-kasagkuran.",
                    "Asin idto nagtataram nin mabagsik laban sa kasalan, sunod sa pagkayano kan katotoohan; kaya, dai maaanggot an siisay man na tawo sa manga tataramon na sakuyang isinurat sagkod na siya nasa espiritu kan demonio.",
                    "Ako nagmumuraway sa pagkayano; Ako nagmumuraway sa katotoohan; Ako nagmumuraway sa sakuyang Jesus, huli ta saiyang tinubos an sakuyang kalag sa impiyerno.",
                    "Ako igwang pagkamoot sa sakuyang manga tawo, asin dakulang pagtubod ki Cristo na ako makakasabat nin dakol na manga kalag na daing digta sa tukawan kan hukoman.",
                    "Ako igwang pagkamoot sa manga Judio—sinabi kong Judio, huli ta an boot kong sabihon hali sinda sa hinalian ko.",
                    "Ako igwang pagkaherak sa manga Gentil. Alagad totoo, na dai ko sinda malalaoman sagkod na makipag-ulian sinda ki Cristo, asin lumaog sa pintoan na hayakpit, asin maglakaw sa piot na dalan pasiring sa buhay, asin magpadagos sa dalan sagkod sa katapusan kan aldaw nin pagbalo.",
                    "Asin ngonian, sakuyang padangat na manga katugangan, asin man manga Judio, asin kamo gabos na manga nasa kasagkuran kan kinaban, magdarangog kamo sa manga tataramon na ini asin magturubod ki Cristo; asin kun kamo dai magturubod sa manga tataramon na ini, magturubod ki Cristo. Asin kun kamo magtuturubod ki Cristo kamo maturubod man sa manga tataramon na ini, huli ta manga tataramon ini ni Cristo, asin ta saiyang itinao an manga ini sa sakuya; asin ta nagtutukdo an manga ini sa gabos na manga tawo na maggiribo nin marahay.",
                    "Asin ta kun an manga ini bakong tataramon ni Cristo, saindong hurukoman—huli ta ipapahiling sa saindo ni Cristo, kaibahan an kapangyarihan asin dakulang kamurawayan, na idto saiyang manga tataramon, sa huring aldaw; asin ta kamo asin ako magtitirindog na magkahampang sa atubangan kan saiyang hukoman; asin saindong maaaraman na ako saiyang sinugo na isurat ining manga bagay na ini, sa sakuyang kaluyahan.",
                    "Asin ako nagpapamibi sa Ama sa pangaran ni Cristo na an kadakolan satuya, kun bako man gabos, makaligtas para sa saiyang kahadean sa dakula asin huring aldaw.",
                    "Asin ngonian, sakuyang padangat na manga katugangan, gabos idtong kairiba sa harong kan Israel, asin kamo gabos na manga nasa kasagkuran kan kinaban, ako nagtataram sa saindo siring sa tingog na nangangapodan hali sa kabokabo: Paaram sagkod sa pag-abot kan dakulang aldaw na iyan.",
                    "Asin kamo na dai makikihiras sa karahayan kan Dios, asin dai maggalang kan manga tataramon kan manga Judio, asin man an sakuyang manga tataramon, asin an manga tataramon na maruluwas sa nguso kan Kordero nin Dios, magdarangog, ako nagpapaaram sa saindo nin sarong daing katapusan na pagpaaram, huli ta an manga tataramon na ini magpapadusa sa saindo sa huring aldaw.",
                    "Huli ta kun ano an tinandaan ko sa kinaban, dadarahon laban sa saindo sa hukoman; huli ta siring an pinagboot sakuya kan Kagurangnan, asin kaipuhan kong sunodon. Amen."
                ]
            }
        ],
        "summary": [
            "An kasaysayan kan pagkagadan ni Lehi. Iniwal si Nephi kan saiyang manga tugang. Nagpatanid an Kagurangnan ki Nephi na magpasiring sa kadlagan. An saiyang paglakaw sa kadlagan asin iba pa."
        ],
        "text": null
    },
    {
        "url": "https://www.lds.org/scriptures/bofm/enos/1?lang=bik",
        "id": "enos",
        "full_localized_name": "Enos",
        "has_chapters": true,
        "chapters": [
            {
                "url": "https://www.lds.org/scriptures/bofm/enos/1?lang=bik",
                "name": "Kapitulo 1",
                "summary": [
                    "Namibi si Enos nin makusog asin siya nakakua nin kapatawaran kan saiyang manga kasalan—An tingog kan Kagurangnan luminaog sa saiyang isip, nangako nin kaligtasan sa manga Lamanite sa maabot na aldaw—Naghinguha an manga Nephite na mabawi an manga Lamanite—Nag-ogma si Enos sa saiyang Paratubos. Manga 420 B.C."
                ],
                "verses": [
                    "Totoo nanggad, uminagi an panahon na ako, si Enos, aram na an sakuyang ama na siya masuripot na lalaki—huli ta saiyang tinukdoan ako sa saiyang tataramon, asin man sa pangataman asin pasunod kan Kagurangnan—asin pag-omawon an pangaran kan sakuyang Dios huli kaidto—",
                    "Asin sakuyang sasabihon sa saindo an ginibo kong paghinguha sa atubangan kan Dios, bago ako nakakua kan kapatawaran kan sakuyang manga kasalan.",
                    "Totoo nanggad, ako nagduman sa kadlagan tanganing maghanap nin manga hayop; asin ta an manga tataramon na danay kong nadadangog na sinasabi kan sakuyang ama manunungod sa buhay na daing-kasagkuran, asin an kaogmahan kan manga santo, narimpos nin hararom sa sakuyang puso.",
                    "Asin an sakuyang kalag nagutom; asin ako nagluhod sa atubangan kan sakuyang Kaggibo, asin ako nagkurahaw sa saiya sa makusog na pamibi asin pakimaherak para sa sakuyang kalag; asin sa bilog na aldaw ako sa saiya nag-agrangay; iyo, asin pag-abot kan banggi pinakusog ko pa an sakuyang tingog sa kaitaasan sagkod na ini nakaabot sa manga kalangitan.",
                    "Asin igwang sarong tingog na uminabot sa sakuya, na nagsasabi: Enos, an saimong manga kasalan pinatatawad na, asin ika magiging paladan.",
                    "Asin ako, si Enos, aram na an Dios dai makapagpuputik; kaya an sakuyang pagkakasala napara na.",
                    "Asin ako nagsabi: Kagurangnan, paano idto nagibo?",
                    "Asin siya nagsabi sakuya: Huli sa saimong pagtubod ki Cristo, na dai mo pa lamang nadangog ni nahiling kaidto. Asin kadakol pang manga taon an maagi bago siya magpahiling kan sadiri niya sa laman; kaya, lakaw na, an saimong pagtubod iyo an nagpaomay saimo.",
                    "Ngonian, uminagi an panahon na kan sakuyang madangog an manga tataramon na idto, ako nagpoon na makamati nin pagmawot sa karahayan kan sakuyang manga katugangan, an manga Nephite; kaya bulaos na pinabulos ko an sakuyang kalag sa Dios para sa sainda.",
                    "Asin mantang ako naghohorop-horop sa espiritu, totoo, an tingog kan Kagurangnan uminabot sa sakuyang isip giraray na an sabi: Dadalawon ko an saimong manga katugangan susog sa saindang pagkamaigot sa pagsunod sa sakuyang manga katugonan. Itinao ko sainda an daga na ini, asin ini sarong banal na daga; asin dai ko ini isusumpa iyo sana kun ini huli sa kasumbikalan; kaya, dadalawon ko an saimong manga katugangan susog sa sakuyang sinabi na; asin an saindang manga paglapas sakuyang dadarahon na igwang kamundoan sa saindang manga payo.",
                    "Asin pagkatapos na ako, si Enos, nadangog an manga tataramon na ini, an sakuyang pagtubod naging makusog sa Kagurangnan; asin ako nagpamibi saiya na igwang dakol asin halawig na paghorop-horop para sa sakuyang manga katugangan, na manga Lamanite.",
                    "Asin ta uminagi an panahon na pagkatapos na ako magpamibi asin magpagal nin maigot, an Kagurangnan nagsabi sa sakuya: Tatawan ko ika sunod sa saimong minamawot, huli sa saimong pagtubod.",
                    "Asin ngonian, iyo ini nanggad an pagmawot na minawot ko saiya—na kun idto mangyari na an sakuyang manga tawo, an manga Nephite, mahulog sa paglapas, asin sa ano man na paagi sinda mapara, asin an manga Lamanite dai mapara, na an Kagurangnan na Dios mag-ingat nin kasuratan kan sakuyang manga tawo, an manga Nephite; maging ini man sa paagi kan kapangyarihan kan saiyang banal na kamot, tanganing ini madara sa manga Lamanite sa manga maabot na aldaw, tanganing tibaad pa sinda madara sa kaligtasan—",
                    "Huli ta sa ngonian an samuyang pagpagal na sinda maibalik sa totoong pagtubod daing kamugtakan. Asin sinda nagsurumpa sa saindang kaanggotan, na kun mangyayari, saindang papararaon an samuyang manga kasuratan asin kami, asin man an gabos na manga kaugalian kan samuyang kamagurangan.",
                    "Kaya, ta sakuyang naaaraman na an Kagurangnan na Dios makakapag-ingat kan samuyang manga kasuratan, ako padagos na nag-agrangay saiya, huli ta saiyang sinabi sa sakuya: An ano man na bagay na saimong hahagadon na igwang pagtubod, na naniniwala ka na saimong makukua sa pangaran ni Cristo, iyan saimong makukua.",
                    "Asin ako igwang pagtubod, asin ako nag-agrangay sa Dios tanganing saiyang ingatan an manga kasuratan; asin siya nakipagtipan sakuya na saiyang dadarahon an manga ini sa manga Lamanite sa saiyang sadiring takdang panahon.",
                    "Asin ako, si Enos, nakakaaram na ini sunod sa tipan na saiyang ginibo; kaya an sakuyang kalag nagpahingalo na.",
                    "Asin an Kagurangnan nagsabi sa sakuya: An saimong manga kamagurangan hinagad man an bagay na ini sakuya; asin ini mangyayari sainda sunod sa saindang pagtubod; huli ta an saindang pagtubod siring man kan saimo.",
                    "Asin ngonian uminagi an panahon na ako, si Enos, naglibot sa manga tawo ni Nephi, nagpopropesia kan manga bagay na maabot, asin nagpapatotoo kan manga bagay na sakuyang nadangog asin nahiling.",
                    "Asin ako nagpapatotoo na an manga tawo ni Nephi naghinguha na maibalik an manga Lamanite sa totoong pagtubod sa Dios. Alagad an samuyang manga kapagalan nabasang sana; an saindang pagkaanggot nakadukot asin sinda nadara kan saindang pagkamaraot kaya nagi sindang lumalaw, asin mababangis, asin manga tawong paha sa dugo, pano nin pagsamba sa manga dios-diosan asin manga kaatian; nabubusog sa manga hayop na maniniba; nag-eerok sa manga tolda, asin nagraralagalag sa kadlagan na igwang halipot na tapi na anit sa saindang habayan asin an saindang manga payo upaw; asin an saindang tibay nasa pana, asin sa espada, asin sa patok. Asin an kadakolan sainda daing ibang kinakakan kundi hilaw na karne; asin padagos sindang naghaharanap tanganing garadanon kami.",
                    "Asin ta uminagi an panahon na an manga tawo ni Nephi nagburungkal kan daga, asin nagpatubo nin palaen-laen na manga tipasi asin bunga nin kahoy, asin manga grupo nin manga hayop asin manga grupo nin manga palaen-laen na manga baka asin manga kanding asin manga usa, asin kadakol na manga kabayo.",
                    "Asin ta igwa nin kadakol na manga propeta sa samuya. Asin an manga tawo manga sutil na manga tawo, masakit makasabot.",
                    "Asin dai nang ibang bagay kundi labi-labing manga kakurihan, paghulit asin pagpropesia manunungod sa manga gera, asin sa manga iriwal, asin pagkawasak, asin padagos na pagparumdom sainda kan kagadanan, asin an kahalawigan kan daing-kasagkuran, asin an paghukom asin an kapangyarihan kan Dios, asin an gabos na manga bagay na ini—padagos na nagbuburukag sa sainda tanganing sinda magkaigwa nin pagkatakot sa Kagurangnan. Sinasabi ko, daing ibang bagay kaini, asin malinaw na gayo na manga tataramon, na sa sainda magpupurugol sa matulin na pagkahulog sa pagkarumpag. Asin sa siring na paagi sakuyang isinusurat an manunungod sa sainda.",
                    "Asin sakuyang nahiling an manga gera kan manga Nephite asin manga Lamanite sa pag-agi kan sakuyang manga aldaw.",
                    "Asin ta uminagi an panahon na ako nagpoon na maggurang, asin ta sarong gatos asin pitong pulo asin siyam na taon an nakaagi magpoon kan panahon na an samuyang ama na si Lehi maghali sa Jerusalem.",
                    "Asin sakuyang nahiling na madali na ako na magbaba sa sakuyang lulubngan, na pagkatapos ginibo kan kapangyarihan kan Dios na ako magbalangibog asin magpropesia sa manga tawong ini, asin magpahayag kan manga tataramon sunod sa katotoohan na nasa ki Cristo. Asin ta sakuyang pinahayag ini sa gabos kong manga aldaw, asin sakuyang ikinaogma ini orog pa sa ano man sa kinaban.",
                    "Asin ta madali na akong magduman sa sakuyang kapahingaloan, na kaibahan kan sakuyang Paratubos; huli ta aram ko na sa saiya ako magpapahingalo. Asin mag-oogma ako sa aldaw na an sakuyang pagkamortal magigi nang imortal, asin matindog sa saiyang atubangan; dangan mahihiling ko an saiyang lalawgon na igwang kaogmahan, asin saiyang sasabihon sa sakuya: Madya sa sakuya, ika na paladan, igwang mamumugtakan na inandam para sa saimo sa manga harong kan sakuyang Ama. Amen."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/mosiah?lang=bik",
        "id": "mosiah",
        "full_localized_name": "Mosiah",
        "has_chapters": true,
        "chapters": [
            {
                "url": "https://www.lds.org/scriptures/bofm/mosiah/2?lang=eng&clang=bik",
                "name": "Kapitulo 2",
                "summary": [
                    "Si hading Benjamin nagsermon sa saiyang manga tawo—Saiyang isinaysay giraray an pagkapantay, pagkamasuripot, asin pagkamakadios kan saiyang pamamahala—Hinatolan niya sinda na maglingkod sa saindang Langitnon na Hadi—Idtong magtuturumang sa Dios, magtitirios nin sakit na siring sa dai masisibo na kalayo. Manga 124 B.C."
                ],
                "verses": [
                    "Asin ta uminagi an panahon na pagkatapos na gibohon ni Mosiah an ipinagboot saiya kan saiyang ama, asin siya nakagibo na nin sarong pagbalangibog sa bilog na daga, an manga tawo nagtiripon sa bilog na daga, tanganing magturukad sinda pasiring sa templo tanganing magdangog kan manga tataramon na sasabihon ni hading Benjamin sa sainda.",
                    "Asin ta kadakol an bilang, na sa kadakolan dai na sinda mabilang; huli ta duminarakol sindang marahay asin nagi sindang manga makusog sa saindang manga daga.",
                    "Asin sinda nagdara man kan manga matuang ugbon kan saindang manga hayop, tanganing sinda makapagdurulot asin makapag-aratang nin manga sinulo, susog sa tugon ni Moises;",
                    "Asin man tanganing sinda makapagpasaralamat sa Kagurangnan nindang Dios, na nagdara sainda paluwas sa daga kan Jerusalem, asin nagligtas sa sainda sa manga kamot kan saindang manga kaiwal, asin nagpili nin masuripot na manga lalaki na magi nindang paratukdo, asin man sarong masuripot na lalaki na magi nindang hadi, na magpamugtak nin katuninongan sa daga kan Zarahemla, asin magtukdo sa sainda na sunodon an manga katugonan kan Dios, tanganing sinda mag-ogma asin mapano nin pagkamoot sa Dios asin sa gabos na manga tawo.",
                    "Asin ta uminagi an panahon na kan sinda mag-abot sa templo, pinatirindog ninda an saindang manga tolda sa palibot, lambang lalaki susog sa saiyang pamilia, kaiba an saiyang agom, asin an saiyang manga aking lalaki, asin an saiyang manga aking babae, asin an saindang manga aking lalaki, asin an saindang manga aking babae, magpoon sa pinakamatua sagkod sa pinakanguhod, na lambang pamilia nalalaen.",
                    "Asin ta pinatirindog ninda an saindang manga tolda sa palibot kan templo, lambang lalaki ginibo na an pintoan kan saiyang tolda nakahampang sa templo, tanganing maski siring na sinda nasa laog kan tolda, sinda makakadangog kan manga tataramon na sasabihon ni hading Benjamin sa sainda;",
                    "Huli ta an katiripunan kadakulang gayo na dai ni hading Benjamin masasayakpan na tukdoan sa laog kan templo, kaya saiyang pinagmarahay na magpatindog nin sarong tore, tanganing sa siring an saiyang manga tawo makadangog kan manga tataramon na saiyang sasabihon sa sainda.",
                    "Asin ta uminagi an panahon na siya nagpoon na magtaram sa saiyang manga tawo hali sa tore; asin dai sinda gabos nakadangog kan saiyang manga tataramon huli sa kadakulaan kan pagtiripon; kaya saiyang ginibo na an manga tataramon na saiyang sinabi maisurat asin maipadara duman sa manga dai nakadangog kan saiyang tingog, tanganing sinda man makakua kan saiyang tataramon.",
                    "Asin iyo ini an manga tataramon na saiyang sinabi na ginibo niyang maisurat, na an sabi: Manga katugangan ko, kamo gabos na nagtiripon digdi, kamo na nakakadangog kan sakuyang manga tataramon na sakuyang sasabihon saindo sa aldaw na ini; huli ta dai ko kamo pinagbotan na pumadigdi tanganing pagbasang-basangon an manga tataramon na sakuyang sasabihon, alagad tanganing kamo magdarangog asin magturubod sakuya, asin buruksan an saindang manga talinga tanganing kamo makadarangog, asin an saindong manga puso tanganing kamo makasarabot, asin an saindong manga isip tanganing an tagong hilom kan Dios mabuksan sa saindong panghiling.",
                    "Dai ko kamo pinagbotan na pumadigdi tanganing ako katakotan nindo, o tanganing saindong isipon na ako sa sadiri ko orog pa sa mortal na tawo.",
                    "Alagad siring man ako sa saindo, sakob nin gabos na manga kahilangan nin hawak asin isip; alagad ako pinili kaining manga tawo, asin itinalaga kan sakuyang ama, asin tinugotan kan kamot kan Kagurangnan na ako an maging pamayo asin hadi sa manga tawong ini; asin iningatan asin inataman kan saiyang daing kapantay na kapangyarihan, tanganing kamo paglingkodan nin bilog na bagsik, isip asin kusog na itinao kan Kagurangnan sa sakuya.",
                    "Sinasabi ko sa saindo siring na ako tinugotan na iubos ko saindo an sakuyang manga aldaw sa paglingkod sa saindo, sagkod sa panahon na ini, asin dai naghanap nin bulawan o plata o anong palaen-laen na manga kayamanan sa saindo;",
                    "Ni dai ko kamo pinabayaan na makulong sa manga bartolina, o kamo magpaoro-oripon sa lambang saro sa saindo, o kamo manggadan, o manalakat, o manghabon, o magsambay, ni dai ko kamo pinabayaan na makagibo nin ano man na kasumbikalan, asin kamo tinukdoan na saindong sunodon an katugonan kan Kagurangnan, sa gabos na bagay na saiyang pinagboot sa saindo—",
                    "Asin maski ako, an sakuyang sadiri, nagpagal sa sadiri kong manga kamot tanganing sakuyang mapaglingkodan kamo, asin tanganing dai kamo magabatan kan manga buwis, asin tanganing daing mangyari sa saindo nin ano pa man na masakit pasanon—asin sa gabos na manga bagay na sakuyang sinabi, kamo, sa sadiri nindo, an manga tagapatotoo sa aldaw na ini.",
                    "Alagad, sakuyang manga katugangan, dai ko ginibo an manga bagay na ini tanganing ako magpaabaw, ni dai ko sinasabi an manga bagay na ini tanganing kamo pagsautan ko; alagad sinasabi ko ini saindo tanganing saindong maaraman na ako makapanimbag sa atubangan kan Dios sa aldaw na ini na malinig an sakuyang pag-isip.",
                    "Totoo nanggad, sakuyang sinasabi sa saindo nin huli ta sinabi ko na sakuyang inubos na an sakuyang manga aldaw sa paglingkod sa saindo, ako dai nagmamawot na magpa-abaw-abaw, huli ta ako nasa paglingkod man sana sa Dios.",
                    "Asin nanggad, sakuyang sinasabi sa saindo an manga bagay na ini tanganing kamo makanuod nin kadunungan; tanganing kamo makanuod na kun kamo nasa paglingkod sa saindong kapwa kamo nasa paglingkod man sana sa saindong Dios.",
                    "Totoo, ako inapod nindo na saindong hadi; asin kun ako, na saindong inapod na hadi nindo, nagpagal sa paglingkod sa saindo, bakong kaipuhan na magpagal man kamo na magparurilingkod sa lambang saro?",
                    "Asin ta totoo man, na kun ako na saindong inaapod na hadi nindo, na inubos an saiyang manga aldaw sa paglingkod sa saindo, asin nasa paglingkod man sana sa Dios, pinasasalamatan nindo, O gurano pa na kaipuhan na pasalamatan nindo an saindong langitnon na Hadi!",
                    "Sinasabi ko sa saindo, sakuyang manga katugangan, na kun itatao nindo an gabos na pasalamat asin pag-omaw na nasa kapangyarihan kan saindong bilog na kalag, sa Dios na naglalang saindo, asin nag-ingat asin nag-ataman saindo, asin ginibo na kamo mag-ogma, asin itinao na kamo mabuhay sa katuninongan sa lambang saro—",
                    "Sakuyang sinasabi sa saindo na kun kamo magrilingkod sa saiya na naglalang sa saindo sa kapinonan, asin iniingatan kamo sa aroaldaw, sa pagpasubli saindo nin hinangos, tanganing kamo magkaburuhay asin makahiriro asin makagibo sunod sa sadiri nindong kagustohan, asin tinatabangan pa kamo sa oras-oras—sinasabi ko, kun paglilingkodan nindo siya kan saindong bilog na manga kalag dai pa kamo magiging mapapakinabangan na manga surogoon.",
                    "Asin ta totoo, an saiyang hinahagad man lamang sa saindo iyo na sunodon an saiyang manga katugonan asin kamo pinangakoan niya na kun susundon nindo an saiyang manga katugonan kamo mauswag sa daga; asin dai nanggad siya nagliliwat kan saiyang sinabi; kaya, kun kamo magsusunod sa saiyang manga katugonan siya mabendision saindo asin mapauswag saindo.",
                    "Asin ngonian, sa enot pa, saiyang linalang kamo, asin tinawan kamo kan saindong manga buhay, na iyo an saindong pagkakautang sa saiya.",
                    "Asin sa ika-duwa, saiyang hinahagad na kamo gumibo siring sa saiyang pinagboot saindo; huli ta kun saindong gigiribohon, gigibohon niya tulos an saiyang pagbendision sa saindo; asin kaya nabayadan na niya kamo. Asin ta kamo igwa pa nin pagkakautang sa saiya, asin iyo ngonian, asin sa maabot pa, sagkod nuarin pa man; kaya ano pa man an saindong ipagpapauruabaw-abaw?",
                    "Asin ngonian ako mahapot, igwa daw kamo nin masasabi sa saindong sadiri? Sisimbagon ko kamo, Dai. Dai nindo masasabi na kamo siring ngani sa kabokabo kan daga; alagad kamo linalang sa kabokabo kan daga; alagad totoo na ini sadiri niya na naglalang saindo.",
                    "Asin ako, ako nanggad, na saindong inaapod na hadi nindo, bako man ako orog pa sa saindong sadiri; huli ta ako man kabokabo. Asin ta saindong namasdan na ako gurang na, asin ta madali ko nang isuko ining mortal na hawak sa saiyang inang daga.",
                    "Kaya siring sa sakuyang sinabi sa saindo na ako naglingkod sa saindo, na naglalakaw na malinig an kaisipan sa atubangan kan Dios, siring man sa panahon na ini pinagkanigo ko na kamo magtiripon-tipon, tanganing dai ako mabasol, asin an saindong dugo dai makua sa sakuya, kun ako magtindog na tanganing hukoman kan Dios kan manga bagay na saiyang pinagboot sakuya manunungod sa saindo.",
                    "Sinasabi ko sa saindo na pinagkanigo ko na kamo magtiripon-tipon tanganing sakuyang malinigan an sakuyang gubing kan saindong dugo, sa panahon na ini kun nuarin na ako mababa na sa sakuyang lulubngan, tanganing ako magbaba na matuninong, asin an sakuyang imortal na espiritu makaiba sa manga koro sa kaitaasan sa pagkanta nin pag-omaw sa masuripot na Dios.",
                    "Asin man, sinasabi ko sa saindo na pinagkanigo ko na kamo magtiripon-tipon, tanganing sakuyang ipaaram saindo na bako na ako an saindong paratukdo, ni an saindong hadi.",
                    "Huli ta sa panahon na ini, an sakuyang bilog na hawak nagtatakig nin labi-labi mantang ako nagpopoon na magtaram sa saindo, alagad an Kagurangnan na Dios tinatabangan ako, asin tinutugotan akong magtaram sa saindo, asin ako pinagbotan na sakuyang ipaaram saindo sa aldaw na ini, na an sakuyang aki na si Mosiah sarong hadi asin sarong mamayo sa saindo.",
                    "Asin ngonian, sakuyang manga katugangan, minamawot ko na kamo maggiribo siring sa ginigiribo na nindo. Siring sa saindong pagsurunod kan sakuyang manga katugonan, asin man an manga katugonan kan sakuyang ama, asin nag-uswag, asin irinayo sa pagkahulog sa manga kamot kan saindong manga kaiwal, siring man kun kamo magsurunod sa manga katugonan kan sakuyang aki, o sa manga katugonan kan Dios na saiyang itatao sa saindo, mag-uuruswag kamo sa daga, asin daing kapangyarihan saindo an saindong manga kaiwal.",
                    "Alagad, o sakuyang manga tawo, mag-ingat kamo ta tibaad magkaigwa kamong dai pagkasinarabotan sa saindong katiripunan, asin saindong pilion an sumunod sa maraot na espiritu, na tinaram kan sakuyang ama na si Mosiah.",
                    "Huli ta totoo, igwang padusa na igagawad saiya na nagpili na magsunod sa espiritu na idto; huli kun saiyang pinili na magsunod saiya, asin magdanay asin magadan sa saiyang manga kasalan, siya nag-inom nin kagadanan sa saiyang kalag; huli ta siya maako kan saiyang kabayadan na daing-kasagkuran na padusa, sa paglapas sa manga katugonan kan Dios na laban sa saiyang naaaraman.",
                    "Sinasabi ko sa saindo, na dai ni saro sa saindo, kundi idtong saindong saradit na manga aki, na dai pa natutukdoan kaining manga bagay na ini, alagad mayo nin dai na nakakaaram na igwa sindang daing-kasagkuran na pagkakautang sa saindong Langitnon na Ama, tanganing ikabalik saiya an gabos na nasa saimo asin saimong sadiri; asin idto man na natukdoan manunungod kan manga kasuratan na nagpapalaman kan manga propesia na sinabi kan manga banal na propeta, magpoon pa kan panahon kan satuyang magurang, na si Lehi, maghali sa Jerusalem;",
                    "Asin siring man, an gabos na sinabi kan satuyang manga kamagurangan sagkod ngonian. Asin totoo man, na sinda nagtaram sunod sa pinagboot sainda kan Kagurangnan; kaya, sinda masuripot asin totoo.",
                    "Asin ngonian, sinasabi ko sa saindo, sakuyang manga katugangan, na pagkatapos na saindong maararaman asin kamo magkaturukdoan kan gabos na manga bagay na ini, kun kamo magralapas asin magsuruway sa manga sinabi na, tanganing mapaharayo an saindong sadiri sa Espiritu kan Kagurangnan, na mahalian nin lugar sa saindo tanganing magpasunod saindo sa dalan nin kadunungan tanganing kamo maging paladan, mauswag, asin maingatan—",
                    "Sinasabi ko sa saindo, na an tawo na naggigibo kaini, iyo man an minaluwas sa hayagan na pagtumang sa Dios; kaya saiyang pinili na magsunod sa tampalasan na espiritu, asin nagi siyang kaiwal nin gabos na katanusan; kaya an Kagurangnan dai nin lugar sa saiya, huli ta dai siya nag-eerok sa bakong banal na manga templo.",
                    "Kaya kun an tawong idto dai magsosolsol, asin magdanay asin magadan na kaiwal kan Dios, an manga kahagadan kan banal na paghukom iyo an magpupukaw sa saiyang imortal na kalag sa buhay na pakaaram kan saiyang kasalan, na iyo an dahilan na siya magkuyopos sa atubangan kan Kagurangnan, asin magpapano kan saiyang daghan nin kasalan, asin kulog, asin inagrangay, na siring sa dai masisibong kalayo, na an laad nag-iitaas sagkod nuarin pa man.",
                    "Asin ngonian sinasabi ko sa saindo, na an pagkaherak dai maako sa tawong idto; kaya an saiyang pinakahuring hatol iyo an magtagal nin daing katapusan na pagdusa.",
                    "O, kamo gabos na gurang na manga lalaki asin man kamong aki pang manga lalaki, asin kamong saradit pang manga aki na nakakasabot kan sakuyang manga tataramon, huli ta malinaw na sinabi ko sa saindo tanganing magkasarabotan nindo, ako namimibi na magmarata kamo sa pakarumdom sa makangurungirhat na kamugtakan kaidtong manga nahulog sa pagkakasala.",
                    "Asin pa, sakuyang boot na saindong hororop-horopon an pagkapaladan asin an maogmang kamugtakan kan manga nagsusurunod sa manga katugonan kan Dios. Huli ta sinda paladan sa gabos na bagay maging temporal asin espiritual; asin kun sinda danay na maimbod sagkod sa katapusan, sinda aarakoon sa langit, tanganing makisumaro sa Dios sa daing katapusan na kaogmahan. O rumdomon, rumdomon na an manga bagay na ini totoo; huli ta an Kagurangnan na Dios sinabi ini."
                ]
            },
            {
                "url": "https://www.lds.org/scriptures/bofm/mosiah/3?lang=eng&clang=bik",
                "name": "Kapitulo 3",
                "summary": [
                    "Ipinadagos ni hading Benjamin an saiyang pagsermon—An Kagurangnan na Mapangyari maglilingkod sa manga tawo sa hawak na laman—Magluluwas an dugo sa lambang luho kan saiyang kublit sa pagtubos kan kasalan kan kinaban—Sa paagi sana kan saiyang pangaran an kaligtasan makukua—Mahahali kan tawo an saiyang natural na pagkatawo asin magiging manga Santo sa paagi kan Pagtubos—An padusa sa manga tampalasan magiging siring sa sarong danaw nin kalayo asin asupre. Manga 124 B.C."
                ],
                "verses": [
                    "Asin sa giraray sakuyang manga katugangan, boot kong apodan an saindong pandangog, huli ta ako igwa pang itataram sa saindo; huli totoo, ako igwang manga bagay na sasabihon sa saindo manunungod sa manga bagay na maarabot.",
                    "Asin an manga bagay na sakuyang sasabihon sa saindo pinaaram sakuya sa paagi nin sarong anghel na hali sa Dios. Asin siya nagsabi sa sakuya: Magmata; asin ako nagmata, asin ta bigla na siya nagtindog sa sakuyang atubangan.",
                    "Asin siya nagsabi sa sakuya: Magmata, asin magdangog kan manga tataramon na sakuyang sasabihon saimo; huli nanggad, ta ako nagpadigdi sa pagbalangibog sa saimo kan marahay na manga bareta nin dakulang kaogmahan.",
                    "Huli an Kagurangnan nadangog an saimong manga pamibi, asin hinatolan an saimong katanusan, asin pinadigdi ako tanganing magbalangibog sa saimo na ika mag-ogma; asin tanganing saimong ibalangibog sa saimong manga tawo, tanganing sinda magkaparano man nin kaogmahan.",
                    "Huli ta totoo, an panahon maabot, asin bako na harayo, na igwang kapangyarihan, an Kagurangnan na Mapangyari na naghahadi, na iyo kaidto, asin ngonian, hali sa gabos na daing-kasagkuran sagkod sa gabos na daing-kasagkuran, mababa hali sa langit madigdi sa manga katiripunan kan manga aki nin manga tawo, asin maerok sa hawak na laman, asin makikiiba sa katiripunan nin manga tawo, maggigibo nin manga makusog na manga milagro, siring sa pagbulong kan manga naghihilang, pagbuhay kan gadan, pagpapalakaw kan pilay, pagtao nin liwanag sa buta, asin an bungog makadangog, asin nagbubulong nin palaen-laen na hilang.",
                    "Asin siya magpapalayas nin manga demonio o nin mararaot na espiritu na nag-eerok sa manga puso kan manga aki nin tawo.",
                    "Asin hilingon, siya matios nin manga pagsugot, asin kulog nin hawak, gutom, paha, asin kapagalan, na orog pa sa matitios nin tawo, bako sana an kagadanan; huli ta totoo, na an dugo maluwas sa lambang luho kan saiyang kublit, labi-labi kadakula kan saiyang kamundoan huli sa manga karaotan asin kasumbikalan kan saiyang manga tawo.",
                    "Asin siya aapodon na Jesu-Cristo, an Aki kan Dios, an Ama kan kalangitan asin daga, an Kaglalang kan gabos na manga bagay magpoon sa kapinonan; asin an saiyang ina aapodon na Maria.",
                    "Asin hilinga, siya mapadigdi sa saiyang sadiri, tanganing an kaligtasan umabot sa manga aki nin tawo na maski sa paagi nin pagtubod sa saiyang pangaran; asin maski pagkatapos kan gabos na ini sinda mimidbidon siya na sarong tawo, asin sasabihon na siya igwang demonio, asin siya hahampakon, asin siya ipapako sa krus.",
                    "Asin siya mabangon sa ika-tulong aldaw hali sa pagkagadan; asin totoo na siya matindog sa paghukom kan mundo; asin totoo, na an gabos na ini ginibo tanganing an matanos na paghatol makua kan manga aki nin tawo.",
                    "Huli nanggad, ta an saiya man na dugo magtutubos man kan manga kasalan kaidtong manga nagkasala huli sa paglapas ni Adan, na nagadan na dai nakakaaram kan kabotan kan Dios manunungod sa sainda, o idtong nagkasala na daing pakaaram.",
                    "Alagad herak man, herak man sa saiya na nakakaaram na nagtutumang siya sa Dios! Huli ta an kaligtasan dai maabot sa siring kundi sa paagi kan pagsolsol asin pagtubod sa Kagurangnan na Jesu-Cristo.",
                    "Asin sinugo kan Kagurangnan na Dios an saiyang manga banal na propeta sa gabos na aki nin tawo, na ibalangibog an manga bagay na ini sa lambang rasa, nasion, asin tataramon na kun siisay man an magtubod na si Cristo maabot, iyo an makakakua nin kapatawaran kan saindang manga kasalan, asin mag-oorogma nin labi-labi kadakula na kaogmahan, na siring baga sa siya nag-abot na sa sainda.",
                    "Alagad nahiling kan Kagurangnan na Dios na an saiyang manga tawo manga sutil na manga tawo, asin saiyang itinalaga an sarong tugon siring sa tugon ni Moises.",
                    "Asin kadakol na manga tanda, asin manga ngangalasan, asin manga manlaen-laen pa, asin manga anino na saiyang ipinahiling sa sainda, manunungod kan saiyang pag-abot; asin man an manga banal na propeta nagtararam sa sainda manunungod kan saiyang pag-abot; alagad saindang pinataragas an saindang manga puso, asin dai nasabutan na an tugon ni Moises daing kamugtakan kun bako sa paagi kan pagtubos kan saiyang dugo.",
                    "Asin maski igwa man na paagi na an saradit na manga aki magkasala dai sinda makakaligtas, alagad sinasabi ko sa saimo sinda manga paladan; huli ta totoo, siring sa ki Adan, o sa pagkatawo, sinda magkakasala, siring man an dugo ni Cristo magtutubos kan saindang manga kasalan.",
                    "Asin bako sana, sakuyang sinasabi sa saimo, na daing ibang pangaran na itinao, ni ibang dalan, ni paagi na kun haen an kaligtasan maabot sa manga aki nin tawo, kundi sa saiya asin sa paagi kan pangaran ni Cristo, an Kagurangnan na Mapangyari.",
                    "Huli ta totoo, siya naghuhukom asin an saiyang paghukom masuripot, asin an umboy dai mapapara na nagadan sa saiyang pagkaaki; alagad an manga tawo nag-iirinom nin karaotan sa sadiri nindang manga kalag, kun dai sinda magpakurumbaba asin maging siring sa saradit na manga aki, asin magturubod na an kaligtasan iyo na kaidto pa, asin ngonian asin sa maabot pa, sa laog asin sa paagi kan pagtubos kan dugo ni Cristo, an Kagurangnan na Mapangyari.",
                    "Huli ta an tawong laman sarong kaiwal kan Dios, asin iyo na magpoon pa kan paglapas ni Adan, asin magpapadagos sagkod nuarin pa man, sagkod na siya sumuko sa padagka kan Banal na Espiritu, asin hubaon an tawong laman asin maging sarong santo sa paagi kan pagtubos ni Cristo an Kagurangnan, asin maging siring sa aki na masinunod, mabuot, mapakumbaba, matinios, pano nin pagkamoot, nagkukuyog sa gabos na manga bagay na pighuhuna kan Kagurangnan na bagay na itao saiya, siring sa pagkuyog nin sarong aki sa saiyang ama.",
                    "Asin bako sana, sakuyang sinasabi sa saimo na maabot an panahon na an kaaraman nin sarong Paraligtas makakalakop sa lambang nasion, rasa, tataramon, asin manga tawo.",
                    "Asin totoo, na kun an oras na iyan umabot, daing makukua na daing sala sa atubangan kan Dios, kundi an saradit na manga aki, sa paagi sana nin pagsolsol asin pagtubod sa pangaran kan Kagurangnan na Dios na Mapangyari.",
                    "Asin sagkod sa panahon na ini, kun nuarin natukdoan mo na an manga tawo kan manga bagay na ipinagboot saimo kan Kagurangnan mong Dios, maski na sinda dai na nin kasalan sa paghiling kan Dios, kundi susog sana sa manga tataramon na sakuyang sinabi sa saimo.",
                    "Asin ngonian sakuyang sinabi na an manga tataramon na ipinagboot kan Kagurangnan na Dios sakuya.",
                    "Asin siring an sinabi kan Kagurangnan: Sinda magtitindog siring sa sarong maliwanag na patotoo laban sa manga tawong ini, sa aldaw nin paghukom; kun sain sinda hahatolan lambang saro sunod sa saiyang manga gibo, maging an manga idto marahay o maging an manga idto maraot.",
                    "Asin kun an manga idto mararaot sinda nakatalaga sa sarong makangurungirhat na ladawan kan saindang sala asin makangurungirhat na manga gibo, na naging dalan tanganing sinda magkuroyopos sa atubangan kan Kagurangnan sa makaheherak na kamugtakan asin sa daing katapusan na pagtios, na kun sain dai na sinda makakabalik; kaya saindang ininom an sadiri nindang karaotan sa saindang kalag.",
                    "Kaya, sinda nag-inom sa kupa kan kaanggotan kan Dios, na dai na maiindahan sa sainda kan kapantayan siring na dai kaini naindahan na si Adan maglapas huli sa saiyang pagkakan kan ipinangangalad na bunga; kaya dai na sinda aakoon kan pagkaherak sagkod pa man.",
                    "Asin an saindang pagdusa siring sa danaw nin kalayo asin asupre, na an laad dai na masisibo, asin an aso mag-iitaas sagkod nuarin pa man. Siring an pinagboot sakuya kan Kagurangnan. Amen."
                ]
            },
            {
                "url": "https://www.lds.org/scriptures/bofm/mosiah/4?lang=eng&clang=bik",
                "name": "Kapitulo 4",
                "summary": [
                    "Si hading Benjamin pinadagos an saiyang pagsermon—an kaligtasan maabot huli sa Pagtubos—Magtubod sa Dios tanganing makaligtas—Magkaigwa nin kapatawaran kan saindong manga kasalan sa paagi nin pagtubod—Magwaras kan saindong pagkabuhay sa manga dukha—Gibohon an gabos na bagay sa kadunungan asin kahusayan. Manga 124 B.C."
                ],
                "verses": [
                    "Asin ngonian, uminagi an panahon na kan si hading Benjamin taposon na an saiyang pagtaram kan manga tataramon na hinatod saiya kan anghel kan Kagurangnan, saiyang itiningkalag an saiyang manga mata sa palibot kan katiripunan, asin totoo na sinda nagkaparulugmok sa daga huli ta an pagkatakot sa Kagurangnan uminabot sa sainda.",
                    "Asin ta nahiling ninda an saindang sadiri sa kamugtakan sa laman, na hababa pa sa kabokabo kan daga. Asin sinda gabos nagkurahaw sa sarong makusog na tingog, na an sabi: O kaheraki, asin papagkanigoa na sa pagtubos kan dugo ni Cristo na kami makakua nin kapatawaran kan samuyang manga kasalan, asin an samuyang manga puso malinigan huli ta nagtutubod kami ki Jesu-Cristo, na aki kan Dios, na naglalang kan langit asin daga, asin an gabos na bagay; na siya mababa sa manga aki nin tawo.",
                    "Asin ta uminagi an panahon na pagkatapos nindang makapagtaram kan manga tataramon na ini an Espiritu kan Kagurangnan uminabot sa sainda, asin nagkaparano sinda nin kaogmahan, dahil ta nakakua nin kapatawaran kan saindang manga kasalan asin nagkaigwa nin katuninongan nin pag-isip, huli sa saindang labi-labing pagtubod ki Jesu-Cristo na maabot sunod sa manga tataramon na sinabi ni hading Benjamin sa sainda.",
                    "Asin sa giraray binuka ni hading Benjamin an saiyang nguso asin nagpoon na magtaram sa sainda, na an sabi: Sakuyang manga katuod asin manga tugang, manga manunungod asin sakuyang manga tawo, sa giraray inaapodan ko kamo na magdarangog asin saraboton an natatada kan sakuyang manga tataramon na itataram ko sa saindo.",
                    "Huli ta totoo, kun an kaaraman kan karahayan kan Dios sa panahon na ini nagkapurukawan kamo sa pakamati kan saindong kadaihon, asin an saindong pagkadaing kamugtakan asin sa pagkarasala—",
                    "Sinasabi ko sa saindo, na kun uminabot na an saindong pakaaram kan karahayan kan Dios, asin an saiyang daing kapantay na kapangyarihan, asin an saiyang kadunungan, asin an saiyang pagkamatinios, asin an saiyang halawig na pagtios para sa manga aki nin tawo; asin man, an pagtubos na hinanda magpoon kan kapinonan kan kinaban, tanganing diyan an kaligtasan saiyang makamit na nanarig sa Kagurangnan, asin maimbod sa pagsunod kan manga katugonan, asin magpadagos sa pagtubod sagkod sa katapusan kan saiyang buhay, an boot kong sabihon an buhay na mortal—",
                    "Sakuyang sinasabi, na ini an tawo na maako nin kaligtasan, sa paagi kan pagtubos na hinanda pagpoon pa kan kapinonan kan mundo para sa katawohan, na nabuhay magpoon kan pagkahulog ni Adan sa kagadanan, o siisay man ngonian, o siisay man na maabot pa, maski sagkod sa katapusan kan mundo.",
                    "Asin iyo ini an paagi na an kaligtasan maabot. Asin daing ibang kaligtasan kundi an nasambit na; ni igwa pang ibang paagi na an tawo maililigtas kundi sa paagi na sakuyang sinabi na sa saindo.",
                    "Magtubod sa Dios; magtubod na siya buhay asin ta siya an naglalang kan gabos na manga bagay, maging sa langit asin sa daga; magtubod na igwa siya kan gabos na kadunungan, asin gabos na kapangyarihan, maging sa langit asin sa daga; magtubod na an tawo dai nakakasabot sa manga bagay na nasasabotan kan Kagurangnan.",
                    "Asin sa giraray, magtubod na kaipuhan na saindong pagsorolsolan an saindong manga kasalan asin bayaan na an manga ini, asin magpakumbaba sa atubangan kan Dios; asin sa maimbod na puso maghagad na kamo patawadon; asin ngonian, kun kamo magtutubod sa gabos na manga bagay na ini hilingon na gibohon ini nindo gabos.",
                    "Asin sa giraray sakuyang sinasabi sa saindo siring sa sakuyang sinabi na kan enot, na siring na kamo uminarabot sa kaaraman kan kamurawayan kan Dios, o kun saindong naaraman na an saiyang karahayan asin saindong nanamitan na an saiyang pagkamoot, asin kamo nag-arako na kan kapatawaran kan saindong manga kasalan, na iyo an dahilan na kamo nag-ogma nin labi-labi sa saindong manga kalag, siring man minamawot ko na saindong marumdoman, asin magdanay sa pagrumdom, kan kadakulaan kan Dios, asin an saindong kadaihon, asin an saiyang karahayan asin halawig na pagtios para sa saindo, na dai naninigo na manga linalang, asin magpakumbaba kan sadiri sagkod sa kahurohiraromi kan pagpakumbaba, nag-aapod kan pangaran kan Kagurangnan aroaldaw asin naninindogan nin makusog sa pagtubod sa maabot, na tinaram kan nguso kan anghel.",
                    "Asin totoo nanggad, sakuyang sinasabi sa saindo na kun gigiribohon ini nindo, kamo danay na mag-oorogma asin mapapano kan pagkamoot kan Dios, asin danay na magkakaigwa nin kapatawaran kan saindong manga kasalan; asin kamo matalubo sa kaaraman kan kamurawayan niya na naglalang sa saindo, o sa kaaraman kan kun ano an maninigo asin totoo.",
                    "Asin kamo dai magkakairigwa nin pag-isip na mangulog sa iba, alagad an mabuhay na matiwasay, asin an magtao sa lambang tawo kun ano an nanunungod saiya.",
                    "Asin ta dai nindo magkakatirios an saindong manga aki na magkagurutom, o maghuruba; ni dai man nindo matitios na sinda magralapas kan manga katugonan kan Dios, asin magturumang asin mag-iriwal sa lambang saro, asin pagrilingkodan an demonio, na iyo an amo kan kasalan, o iyo an maraot na espiritu na pinagsasabi kan satuyang manga kamagurangan, siya na kaiwal kan gabos na katanusan.",
                    "Alagad tuturukdoan nindo sinda na magralakaw sa dalan nin katotoohan asin pagkamakatotoo; tuturukdoan nindo sinda na magkaminorootmootan sa lambang saro, asin magparurilingkod sa lambang saro.",
                    "Asin man, kamo, an sadiri nindo, magtatarabang sa nangangaipo kan saindong tabang; itatabang mo an saimong kabuhayan sa nangangaipo; asin dai mo matitios na an pakimaherak kan makilimos na bayaan mo sana, asin siya saimong pahalion tanganing mapara.",
                    "Tibaad saimong sabihon: An tawo an naghanap kan saiyang pagtios; kaya sakuyang pupugolon an sakuyang kamot, asin ako dai magtatao kan sakuyang pagkakan, ni magwaras ako kan sakuyang kabuhayan tanganing siya dai magtios, huli ta an saiyang padusa nanunungod man—",
                    "Alagad sakuyang sasabihon sa saindo, O tawo, na an siisay man na maggibo kaini, siya igwang dakulang dahilan na magsolsol; asin sagkod na dai siya magsolsol kan saiyang manga ginibo siya mapapara sagkod pa man, asin dai siyang pagmawot sa kahadean kan Dios.",
                    "Huli ta totoo nanggad, bako kita gabos makilimos? Bakong nananarig kita sa sarong Pagkatawo, na iyo an Dios, sa gabos na pagkabuhay na igwa kita, sa pagkakan asin sa paggubing, asin sa bulawan, asin sa plata, asin sa gabos na kayamanan na igwa kita?",
                    "Asin hilinga, sagkod sa panahon na ini inaapod nindo an saiyang pangaran, asin nakikimaherak sa kapatawaran kan saindong manga kasalan. Asin saiya daw natios na kamo makimaherak nin daing kamugtakan? Dai; saiyang ibinuhos an saiyang espiritu sa saindo, asin saiyang ginibo na an manga puso nindo mapano nin kaogmahan, saiyang ginibo na an manga nguso mataom na dai na kamo makakua nin tataramon, huli ta labi-labi an saindong kaogmahan.",
                    "Asin ngonian, kun an Dios na naglalang saindo, na sinasarigan nindo kan saindong buhay, asin sa gabos na igwa kamo asin sa kun ano kamo, itinatao saindo an ano man na saindong hagadon na tama, na igwang pagtubod, nagtutubod na tatawan kamo, O kaipuhan sana na magwararas kamo kan saindong kabuhayan na igwa kamo sa iba.",
                    "Asin kun saindong huhukoman an tawo na naghahagad saimo kan saimong kabuhayan tanganing dai siya mapara, asin saimong basolon siya, gurano daw katama na ika basolon kan pag-imot mo kan saimong kabuhayan, na bako man saimo alagad sa Dios, na kun siisay man an may sadiri kan saimong buhay; alagad dai man kamo naghaharagad o nagsosorolsol kan manga bagay na ginibo nindo.",
                    "Sakuyang sinasabi sa saindo, kaherak kan tawong idto, huli ta an saiyang kabuhayan mapapara na kaibahan niya; asin ngonian, sinasabi ko an manga bagay na ini para sa manga mayaman sa manga bagay na kinabanon.",
                    "Asin sa giraray, sakuyang sinasabi sa manga dukha, kamo na darai, alagad igwa man kan saindong manga pangangaipo, na kamo magkaburuhay sa aroaldaw; an boot kong sabihon kamo gabos na nag-iirimot sa manga makilimos, huli ta dai kamo; sakuyang minamawot na sabihon nindo sa saindong manga puso na ako dai nagtao huli ta ako dai, alagad na kun ako igwa ako magtatao.",
                    "Asin ngonian, kun sasabihon ini nindo sa saindong manga puso kamo magiging daing sala, kun dai, kamo isusumpa; asin an sumpa saindo manunungod sana huli ta kamo nagmawot kan dai pa napapasaindo.",
                    "Asin ngonian, dahilan kan manga bagay na sakuyang isinabi sa saindo—na iyo an tanganing magdaranay kamo na magkaigwa nin kapatawaran kan saindong manga kasalan sa aroaldaw, na kamo makapagralakaw na daing sala sa atubangan kan Dios—minamawot ko na kamo magwararas kan saindong pagkabuhay sa manga dukha, lambang tawo susog sa saiyang pagkaigwa, siring sa pagpakakan sa manga nagugutom, paggubing kan manga huba, pagdalaw sa manga naghihilang asin pagtao nin kagianan sa saindang pagtios, maging espiritual asin temporal sunod sa saindang pangangaipo.",
                    "Asin hilingon na an manga bagay na ini ginigibo sa kadunungan asin kahusayan; huli ta dai man kaipuhan na an tawo magdalagan na maliksi pa sa saiyang kusog. Asin sa giraray, kaipuhan na siya maging maigot, tanganing sa siring siya magkamit kan kabayadan; kaya an gabos na manga bagay kaipuhan na gibohon sa kahusayan.",
                    "Asin ta boot ko na saindong marumdoman na an siisay man sa saindo na magsubli sa saiyang kapwa kaipuhan na iuli an bagay na saiyang sinubli, sunod sa saiyang inuyonan, o kun dai, kamo magkakasala; asin tibaad an saindong kapwa magkasala man.",
                    "Asin sa katapusan, dai ko saindo masasabi an gabos na bagay kun sain kamo makakagibo nin kasalan; huli ta kadakol na manga paagi asin tuyo, kadakol na dai ko mabilang.",
                    "Alagad ini an masasabi ko sa saindo, na kun dai kamo magmarangno sa saindong manga sadiri, asin sa saindong manga pag-iisip, asin sa saindong manga tataramon, asin sa saindong manga gibo, asin sumunod sa manga katugonan kan Dios, asin magpadagos sa pagtubod sa saindong manga nagkadarangog manunungod kan pag-abot kan satuyang Kagurangnan, sagkod sa katapusan kan saindong manga buhay, kamo mapapara. Asin ngonian, O tawo, magrumdom tanganing dai mapara."
                ]
            },
            {
                "url": "https://www.lds.org/scriptures/bofm/mosiah/5?lang=eng&clang=bik",
                "name": "Kapitulo 5",
                "summary": [
                    "An manga Santo naging manga aking lalaki asin manga aking babae ni Cristo sa paagi nin pagtubod—Sinda inarapod sa pangaran ni Cristo—Si hading Benjamin sinadol sinda na maging makukusog asin masasarig sa manga gibong matatanos. Manga 124 B.C."
                ],
                "verses": [
                    "Asin ngonian, uminagi an panahon na kan si hading Benjamin makapagtaram nin siring sa saiyang manga tawo, siya nagpadara sa saindang katiripunan, nagmamawot na maaraman an saiyang manga tawo kun nagtuturubod sinda sa manga tataramon na saiyang sinabi sa sainda.",
                    "Asin sinda gabos nagkurahaw sa sarong tingog, na an sabi: Iyo, nagtuturubod kami sa gabos na manga tataramon na saimong sinabi sa samuya; asin man, samuyang aram an katunayan asin katotoohan huli kan Espiritu kan Kagurangnan na Mapangyari, na guminibo nin mapangyaring pagbabago sa samuya o sa samuyang manga puso, tanganing dai na kami nin pagmawot pa na maggiribo nin mararaot, alagad magpadaragos na maggibo nin katanusan.",
                    "Asin kami, sa samuyang sadiri, man, sa paagi kan daing-katapusan na karahayan kan Dios, asin sa manga pagpapahayag kan saiyang Espiritu, igwa nin dakulang pananaw kan manga maarabot; asin ta kun kaipuhan, kami makakapagpropesia kan gabos na manga bagay.",
                    "Asin ining pagtubod na nagkaigwa kami sa manga bagay na sinabi kan samuyang hadi sa samuya an nagdara sa samuya sa darakulang kaaraman na ini, na kun sain nag-orogma kami nin labi-labing kaogmahan.",
                    "Asin ta kami boot na lumaog sa sarong pakipagtipan sa samuyang Dios na gibohon an saiyang pagboot, asin magsunod sa saiyang manga tugon sa gabos na manga bagay na saiyang ipagboboot sa samuya, sa gabos na natatada kan samuyang manga aldaw, tanganing dai mi madara an samuyang manga sadiri sa daing katapusan na kapadusahan, sunod sa sinabi kan anghel, tanganing dai kami makainom sa kupa kan kaanggotan kan Dios.",
                    "Asin ngonian, ini an manga tataramon na minawot ni hading Benjamin sa sainda; kaya siya nagsabi sa sainda; saindong sinabi an manga tataramon na sakuyang minawot; asin an tipan na saindong ginibo sarong matanos na tipan.",
                    "Asin ngonian, huli kan pakipagtipan na saindong giniribo, kamo aarapodon na manga aki ni Cristo, saiyang manga aking lalaki, asin manga aking babae; huli nanggad, ta sa aldaw na ini saiyang iminundag kamo sa espiritu; huli ta saindong sinarabi na an saindong manga puso nagbarago sa paagi kan pagtubod sa saiyang pangaran; kaya kamo nagkamurundag saiya asin ta nagi kamong manga aki niyang lalaki asin manga aki niyang babae.",
                    "Asin sa irarom kan pamayo na ini kamo naging talingkas, asin ta dai nang ibang pamayo na kamo magiging talingkas. Daing ibang pangaran na itinao na kun sain an kaligtasan maabot; kaya sakuyang minamawot na saindong arakoon an pangaran ni Cristo, gabos kamo na naglaog sa pakipagtipan sa Dios na kamo maging masinurunod sagkod sa katapusan kan saindong manga buhay.",
                    "Asin ta maabot an panahon na an siisay man na maggibo kaini matukaw sa toong kamot kan Dios, huli ta saiyang maaaraman an pangaran na iaapod saiya; huli ta siya aapodon sa pangaran ni Cristo.",
                    "Asin ngonian ta maagi an panahon, na an siisay man na dai akoon sa sadiri an pangaran ni Cristo kaipuhan apodon nin ibang pangaran; kaya siya makukua sa walang kamot kan Dios.",
                    "Asin sakuyang minamawot na marumdoman man nindo na iyo ini an pangaran na sakuyang sinabi na sakuyang itatao sa saindo na dai nanggad mabubura, kun bako sa paagi nin paglapas; kaya magdangog tanganing kamo dai makalapas, tanganing an pangaran dai mabura sa saindong manga puso.",
                    "Sakuyang sinasabi sa saindo, sakuyang minamawot na saindong marumdoman na rimposon an pangaran na nakasurat sa saindong manga puso, tanganing dai kamo makua sa walang kamot kan Dios, alagad tanganing saindong madangog asin maaraman an tingog na maapod sa saindo, asin man, an pangaran na saiyang iaarapod saindo.",
                    "Huli paano mamimidbid kan sarong tawo an saiyang amo na dai man niya pinaglingkodan, asin dai niya midbid, asin harayo sa saiyang isip asin katuyohan kan saiyang puso?",
                    "Asin man, makua daw an sarong tawo kan asno kan saiyang kataed asin sadirihon siya? Sasabihon ko saindo, Dai; ni dai ngani niya papakakanon na kaibahan kan saiyang manga hayop, alagad ta idto saiyang aalawon paluwas, asin papahalion. Sinasabi ko sa saindo, siring man an mangyayari saindo sa saindong katiripunan kun dai nindo aram an pangaran na iaarapod saindo.",
                    "Kaya, sakuyang minamawot saindo na kamo maging masasarig asin dai nahihiro, dayaday na nagsusupay sa marahay na manga gibo, tanganing si Cristo, an Kagurangnan na Dios na Mapangyari, tandaan kamo na saiya, na kamo madara sa kalangitan; na magkaigwa kamo nin daing-kasagkuran na kaligtasan asin buhay na daing-kasagkuran, sa paagi kan kadunungan, asin kapangyarihan, asin kasuripotan, asin pagkaherak niya na naglalang kan gabos na manga bagay, sa langit asin daga, na Dios sa ibabaw kan gabos. Amen."
                ]
            },
            {
                "url": "https://www.lds.org/scriptures/bofm/mosiah/17?lang=eng&clang=bik",
                "name": "Kapitulo 17",
                "summary": [
                    "Si Alma nagtubod asin isinurat an manga tataramon ni Abinadi—Si Abinadi nagadan sa paagi nin kalayo—Siya nagpropesia na magagadan sa hilang asin kalayo an manga magadan saiya. Manga 148 B.C."
                ],
                "verses": [
                    "Asin ta uminagi an panahon na kan si Abinadi makatapos na kan saiyang manga sinabi, an hadi pinagbotan an manga padi na dakopon siya asin ipagadan.",
                    "Alagad igwang saro duman sa sainda na an pangaran Alma, siya man saro sa manga gikan ki Nephi. Asin siya aki pa, asin nagtubod siya sa manga tataramon na sinabi ni Abinadi, huli ta saiyang aram an karaotan na pinatotoohan ni Abinadi laban sa sainda; kaya siya nakimaherak sa hadi na dai maanggot ki Abinadi, alagad tugotan na siya maghali nin matiwasay.",
                    "Alagad an hadi orog pang naanggot, asin binoot niya na halion siya sa saindang katiripunan, asin ipinadara an saiyang manga surogoon tanganing gadanon siya.",
                    "Alagad siya nagdulag sa sainda asin itinago niya an sadiri niya tanganing dai siya nakua. Asin ta siya nakatago nin dakol na manga aldaw, isinurat an gabos na manga tataramon na itinaram ni Abinadi.",
                    "Asin ta uminagi an panahon na an hadi nagsugo na an saiyang manga bantay parilibotan si Abinadi asin kuahon siya, asin saindang ginapos siya asin inapon siya sa karsel.",
                    "Asin pagkatapos nin tulong aldaw, matapos na maghuroron na kaibahan an saiyang manga kapadian, siya nagboot na siya darahon giraray sa atubangan niya.",
                    "Asin siya nagsabi sa saiya; Abinadi, nakakua kami nin sumbong laban saimo, asin ika nababagay na gadanon.",
                    "Huli ta sinabi mo na an Dios siya nanggad mababa sa manga aki nin tawo; asin ngonian, huli sa dahilan na ini ika gagadanon sagkod na bawion mo an manga tataramon na saimong sinabi na mararaot manunungod sakuya asin sa sakuyang manga tawo.",
                    "Ngonian si Abinadi nagsabi saiya: Sakuyang sinasabi sa saimo, dai ko babawion an manga tataramon na sakuyang sinabi sa saindo manunungod sa manga tawo na ini, huli ta idto manga totoo; asin tanganing saimong maaraman an katunayan kan manga ini, sakuyang titioson na an sakuyang sadiri na ako mahulog sa saindong manga kamot.",
                    "Iyo, asin ta titioson ko sagkod sa kagadanan, asin ta dai ko babawion an sakuyang manga tataramon, asin an manga ini magtitindog siring sa sarong patotoo laban saindo. Asin ta kun gagadanon ako nindo, kamo magpapaburulos nin daing salang dugo, asin ini man magtitindog bilang sarong patotoo laban sa saindo sa manga huring aldaw.",
                    "Asin ngonian si Hading Noah papaluwason na kuta siya, huli ta siya natakot sa saiyang manga tataramon; huli ta siya natakot na an paghukom kan Dios umabot saiya.",
                    "Alagad an manga kapadian nagtaraas kan saindang manga tingog laban saiya, asin nagpoon na magsaot sa saiya na an sabi: Siya nagpakaraot sa hadi. Kaya an hadi naanggot nin labi-labi laban saiya, asin ta siya nagtugot na siya gadanon.",
                    "Asin ta uminagi an panahon na siya kinua asin ginapos asin hinampak nin binurugkos na manga sanga nin kahoy, iyo, sagkod sa kagadanon.",
                    "Asin kan magpoon na siyang masulo kan kalayo, nagkurahaw siya sa sainda na an sabi:",
                    "Magdarangog kamo, siring sa giniribo nindo sa sakuya, siring man maabot an panahon na an saindong ipapangaraki papangyarihon na dakol saindo an magtitirios nin kulog siring sa sakuyang namamatian, sagkod kan kulog nin kagadanan sa kalayo; asin ini huli ta sinda nagtuturubod sa kaligtasan kan Kagurangnan nindang Dios.",
                    "Asin ta maagi an panahon na kamo magsasakit nin gabos na palaen-laen na hilang huli sa saindong karaotan.",
                    "Iyo, asin ta kamo haharampakon sa lambang kamot nindo, asin kamo isusurubol asin iwawaragas digdi asin duman, siring sa manga lumalaw na hayop na inaralaw kan mababangis asin maiisog na manga hayop.",
                    "Asin sa aldaw na idto kamo haharanapon asin kamo dadararahon kan kamot kan saindong manga kaiwal, asin dangan kamo magtitirios siring kan sakuyang pagtios, kan kagadanan sa kalayo.",
                    "Siring an Dios naggigibo kan saiyang pagbalos sa manga nanggagadan kan saiyang manga tawo. O Dios, akoa an sakuyang kalag.",
                    "Asin ngonian, kan maitaram na ni Abinadi an manga tataramon na ini, siya natumba, pagkatapos na magtios nin kagadanan sa kalayo; iyo pagkatapos na gadanon huli ta dai niya inindahan an katugonan kan Dios, pagkatapos na maipahiling an katotoohan kan saiyang manga tataramon sa paagi kan saiyang pagkagadan."
                ]
            },
            {
                "url": "https://www.lds.org/scriptures/bofm/mosiah/18?lang=eng&clang=bik",
                "name": "Kapitulo 18",
                "summary": [
                    "Si Alma nagtukdo nin patago—Saiyang itinakda an tipan sa pagbunyag asin nagbunyag sa tubig kan Mormon—Pinatindog niya an simbahan ni Cristo asin nag-orden nin manga padi—Naghinguha sa saindang sadiri asin nagtukdo sa manga tawo—Si Alma asin an saiyang manga tawo nagdulag ki hading Noah pasiring sa kadlagan. Manga 147–145 B.C."
                ],
                "verses": [
                    "Asin ngonian, uminagi an panahon na si Alma, na nakadulag sa manga surogoon ni hading Noah, nagsolsol kan saiyang manga kasalan asin kasumbikalan, asin naglibot nin patago sa manga tawo, asin nagpoon na magtukdo kan manga tataramon ni Abinadi—",
                    "Iyo, manunungod kan manga maabot, asin man manunungod kan pagkabuhay-liwat kan manga gadan, asin an pagtubos kan manga tawo, na mangyayari sa paagi kan kapangyarihan asin manga pagtios, asin pagkagadan ni Cristo, asin an saiyang pagkabuhay-liwat asin pagsakat sa langit.",
                    "Asin ta kun gurano kadakol kan naghinanyog sa saiyang tataramon iyo man idto an tinutukdoan niya. Asin saiyang tinutukdoan nin patago, tanganing dai ini maaraman kan hadi. Asin ta dakol an nagturubod kan saiyang manga tataramon.",
                    "Asin ta uminagi an panahon na kun gurano kadakol an nagturubod saiya iyo man an nagduruman sa sarong rona na an apod Mormon, na an pangaran na itinao kan hadi, na nasa gilid kan daga na pinag-erokan, paminsan-minsan o sa kapanahonan nin mababangis na manga hayop.",
                    "Ngonian, sa Mormon igwang sarong burabod nin malinig na tubig, asin si Alma nagduman, huli ta sa harani kaidto igwang marambong na saradit na manga kahoy, kun sain siya nagtatago kun aldaw sa manga pagpahanap saiya kan hadi.",
                    "Asin ta uminagi an panahon na kun gurano kadakol an nagturubod saiya iyo man an nagduruman na magdarangog kan saiyang tataramon.",
                    "Asin ta uminagi an panahon na pagkatapos nin dakol na manga aldaw igwang kadakol na nagtiripon sa rona kan Mormon, na maghinaniyog sa manga tataramon ni Alma. Iyo, gabos na nagtuturubod sa saiyang tataramon nagtiripon tanganing maghirinanyog saiya. Asin saiyang tinukdoan sinda, asin naghulit sa sainda nin pagsolsol asin pagtubos, asin pagtubod sa Kagurangnan.",
                    "Asin ta uminagi an panahon na siya nagsabi sa sainda; Masdan, ini an manga tubig kan Mormon (huli ta siring an apod kan manga ini) asin ngonian, huli ta kamo nagmamarawot na pumadigdi sa katiripunan kan Dios, asin apodon na saiyang manga tawo, asin nakahanda na magpapuruparasan kan manga pasan nin lambang saro, tanganing gumian an manga ini;",
                    "Iyo, asin nakahanda na makidamay sa manga nagmumurundo, iyo, asin rangahon sinda na nangangaraipo nin ranga, asin tanganing tumirindog bilang manga tagapagpatotoo kan Dios sa gabos na panahon asin sa gabos na manga bagay, asin sa gabos na manga lugar na kun sain man kamo, maski sagkod sa pagkagadan, tanganing kamo matubos kan Dios, asin mabilang na kasabay sa enot na pagkabuhay-liwat tanganing magkaigwa nin buhay na daing-kasagkuran—",
                    "Ngonian sinasabi ko sa saindo, kun iyo ini an minamarawot kan saindong manga puso, ano pa an dahilan ta habo kamo magpaburunyag sa pangaran kan Kagurangnan, bilang sarong tagapagpatotoo sa atubangan niya na kamo luminaog na sa sarong pakipagtipan saiya, na kamo magririlingkod saiya asin susurunodon an saiyang manga katugonan, tanganing ipabulos niya an saiyang Espiritu nin labi-labi sa saindo.",
                    "Asin ngonian kan madangog kan manga tawo an manga tataramon na ini, nagparakpak sinda kan saindang manga kamot sa kaogmahan, asin nagkururahaw: Iyo ini an minamawot kan samuyang manga puso.",
                    "Asin ngonian uminagi an panahon na kinua ni Alma si Helam, siya bilang saro sa manga naenot, asin nagduman asin nagtindog sa tubig, asin nagkurahaw na an sabi: O Kagurangnan, pabuloson mo an saimong Espiritu sa saimong surogoon, tanganing magibo niya an gibong ini na igwa nin kabanalan nin puso.",
                    "Asin pakataram niya kan manga tataramon na ini, an Espiritu kan Kagurangnan napasaiya, asin nagsabi siya: Helam, binubunyagan ko ika, ako, bilang igwang kapangyarihan na hali sa Makakamhan na Dios, bilang patotoo na ika naglaog sa sarong pakipagtipan na maglingkod saiya sagkod na ika magadan sa hawak na laman; asin an Espiritu kan Kagurangnan ipabulos man lugod sa saimo; asin itao man lugod saimo an buhay na daing-kasagkuran, sa paagi kan pagtubos ni Cristo, na iyo an saiyang inandam poon kan pagpoon kan kinaban.",
                    "Asin pagkatapos na itaram ni Alma an manga tataramon na ini, an duwa, si Alma asin si Helam luminubog sa tubig; asin sinda nagbangon asin huminawas sa tubig nag-oogma, na pano kan Espiritu.",
                    "Asin giraray, nagkua si Alma nin saro pa, asin nagduman sa tubig sa ika-duwang ulit, asin binunyagan siya siring kan naenot, alagad dai na niya ilinubog an sadiri niya sa tubig.",
                    "Asin sa siring na paagi saiyang binunyagan an lambang saro na nagduman sa rona na Mormon; asin sinda nabilangan na maabot sa duwang gatos asin apat na kalag; iyo, asin binurunyagan sinda sa tubig kan Mormon, asin napano sinda kan ugay kan Dios.",
                    "Asin sinda inapod na simbahan kan Dios o an simbahan ni Cristo, magpoon kan panahon na idto. Asin uminagi an panahon na an siisay man na binunyagan sa paagi kan kapangyarihan asin kabotan kan Dios idinagdag sa saiyang simbahan.",
                    "Asin ta uminagi an panahon si Alma, na igwang kapangyarihan hali sa Dios, nag-orden nin manga padi, sagkod na sarong padi sa lambang limang pulo sa sainda an saiyang inordenan na maghulit sa sainda, asin tukdoan sinda manunungod sa manga bagay na manunungod sa kahadean kan Dios.",
                    "Asin siya nagboot sa sainda na an saindang itukdo daing iba kundi an manga bagay na saiyang itinukdo sainda, asin idtong manga sinabi kan nguso kan banal na manga propeta.",
                    "Iyo, siya nagboot man sainda na maghulit sinda nin daing iba kundi an pagsolsol asin an pagtubod sa Kagurangnan, na nagtubos kan saiyang manga tawo.",
                    "Asin pinagbotan niya sinda na dai nin manga iriwal sa lambang saro, alagad sinda maghiriling sana sa manga maabot na igwa nin sarong pagtubod asin sarong pagbunyag, na an saindang manga puso nagkakasararo asin igwang pagkamoot sa lambang saro.",
                    "Asin sa siring siya nagboot sainda na maghurulit. Asin sa siring man sinda naging manga aki kan Dios.",
                    "Asin siya nagboot sainda na pagrilihian an aldaw nin sabat, asin gibohon idtong banal, asin man magpasaralamat sa Kagurangnan nindang Dios sa aroaldaw.",
                    "Asin siya nagboot man sainda na an manga padi na saiyang inordenan magtrarabaho sa paagi kan saindang manga kamot para sa saindang ikabuburuhay.",
                    "Asin igwang sarong aldaw sa lambang semana na itinagama tanganing sinda magtiripon tanganing tukdoan an manga tawo, asin tanganing magsamba sa Kagurangnan nindang Dios, asin man, sagkod na nasa sainda an kapangyarihan, sinda danay na magtiripon.",
                    "Asin an manga kapadian dai ipagsasarig sa manga tawo an saindang pagkabuhay; huli ta sa saindang pagpagal makakakua sinda nin ugay sa Dios, tanganing sinda maging makusog sa Espiritu na igwang kaaraman manunungod sa Dios, tanganing sinda magturukdo na igwa nin kapangyarihan asin kabagsikan na hali sa Dios.",
                    "Asin giraray si Alma nagboot na an manga tawo kan simbahan magwaras kan saindang pagkabuhay, lambang saro susog sa kun ano an igwa niya, kun igwa siyang dakol magtao man siya nin dakol, asin idtong igwa alagad dikit, dikit man an hahagadon saiya, asin siya na dai, siya an tatawan.",
                    "Asin sa siring sinda magwawaras kan saindang kabuhayan susog sa saindang sadiring kabotan asin marahay na pagmawot sa Dios, asin sa manga kapadian na nangangaipo, iyo, asin sa lambang nangangaipo, na huba na kalag.",
                    "Asin ta iyo ini an saiyang sinabi sa sainda huli ta pinagbotan kan Dios, asin ta naglakaw sindang tanos sa atubangan kan Dios, nagwawaras sa lambang saro sa manga temporal asin sa manga espiritual susog sa saindang manga pangangaipo asin manga nagugustohan.",
                    "Asin ngonian ta uminagi an panahon na an gabos na ini nangyari sa Mormon, iyo, harani sa tubig kan Mormon sa kadlagan na harani sa tubig kan Mormon; iyo, an rona kan Mormon, an tubig kan Mormon, an kadlagan kan Mormon, anong gayon kaidto sa manga mata na duman nagkaigwa nin kaaraman kan saindang Paratubos; iyo, asin gurano kapaladan ninda huli ta magkakaranta sinda kan saiyang pag-omaw sagkod pa man.",
                    "Asin an manga bagay na ini nangyari sa gilid kan daga, tanganing dai idto umabot sa kaaraman kan hadi.",
                    "Alagad nangyari, na uminagi an panahon na an hadi nakamangno nin hiro-hiro sa manga tawo, nagpadara kan saiyang manga surogoon na magbarantay sa sainda: Kaya kan aldaw na sinda nagtitiripon tanganing magdarangog kan tataramon kan Kagurangnan sinda isinurumbong sa hadi.",
                    "Asin ngonian an hadi nagsabi na si Alma pinaparibok an manga tawo na makilaban saiya; kaya pinadara niya an saiyang hukbo tanganing garadanon sinda.",
                    "Asin ta uminagi an panahon na si Alma asin an manga tawo kan Kagurangnan nataraman na igwang maabot na hukbo kan hadi; kaya dinarara ninda an saindang manga tolda, asin an saindang manga pamilia asin nagpaduman sa kadlagan.",
                    "Asin ta sinda gabos igwang bilang na apat na gatos asin limang pulong kalag."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/alma?lang=bik",
        "id": "alma",
        "full_localized_name": "Alma",
        "has_chapters": true,
        "chapters": [
            {
                "url": "https://www.lds.org/scriptures/bofm/alma/5?lang=eng&clang=bik",
                "name": "Kapitulo 5",
                "summary": [
                    "Tanganing magkaigwa nin kaligtasan, an manga tawo kaipuhan magsorolsol asin magsurunod sa manga katugonan, magkamurundag giraray, hurugasan an saindang manga gubing sa paagi kan dugo ni Cristo, magpakurumbaba asin hurubaan an saindang sadiri kan kapaharo-haralangkawon asin pag-uri asin giribohon an manga gibo nin katanusan—An Marahay na Pastor nangangapodan sa saiyang manga tawo—Sinda na naggigiribo nin katampalasan manga aki nin demonio—Si Alma minapatotoo sa katotoohan kan saiyang doktrina asin nagboboot sa manga tawo na magsorolsol—An pangaran kan manga matatanos isusurat sa libro nin buhay. Manga 83 B.C."
                ],
                "verses": [
                    "Ngonian uminagi an panahon na si Alma nagpoon magbalangibog kan tataramon kan Dios sa manga tawo, enot sa daga kan Zarahemla, asin paghali duman linakop an gabos na daga.",
                    "Asin ta iyo ini an manga tataramon na saiyang isinabi sa manga tawo sa simbahan na pinatindog sa siudad kan Zarahemla, sunod sa saiyang nakasurat na an sabi:",
                    "Ako, si Alma, idinulot kan sakuyang ama, na si Alma, na maging halangkaw na padi sa simbahan kan Dios, siya na igwang kapangyarihan asin kabagsikan hali sa Dios na maggibo kan manga bagay na ini, totoo, sakuyang sasabihon sa saindo na nagpoon siya na magpatindog nin simbahan sa daga na nasa manga padulunan kan Nephi; iyo, an daga inapod na Mormon; iyo, asin saiyang binurunyagan an saiyang manga katugangan sa tubig kan Mormon.",
                    "Asin totoo nanggad, sakuyang sasabihon sa saindo, nakariligtas sinda sa manga kamot kan manga tawo ni hading Noah, sa paagi kan pagkaherak asin kapangyarihan kan Dios.",
                    "Asin, totoo, na pagkatapos kaidto sinda dinarara sa pagkaoripon sa manga kamot kan manga Lamanite sa kadlagan; iyo, sakuyang sinasabi sa saindo, sinda nagkabirihag, asin giraray an Kagurangnan linigtas sinda sa pagkaoripon sa paagi kan kapangyarihan kan saiyang tataramon; asin ta kami dinara digdi sa dagang ini, asin digdi nagpoon kami na magpatindog kan simbahan kan Dios sa daga man na ini.",
                    "Asin ngonian totoo nanggad, sakuyang sasabihon sa saindo, sakuyang manga katugangan, kamo na nakasaro sa simbahan na ini, ano narimpos na daw nindo nin sukat sa pakarumdom an pagkabihag kan saindong manga kamagurangan? Iyo, asin ano igwa baga kamong maigot na pakarumdom kan saiyang pagkaherak asin an saiyang halawig na pagtios manunungod sainda? Asin saro pa ano narimpos daw nindo nin sukat sa pakarumdom na saiyang ilinigtas an saindang manga kalag hali sa impiyerno?",
                    "Totoo, saiyang binago an saindang manga puso; iyo, saiyang pinukaw sinda sa hararom na pagturog, asin sinda nagimata sa Dios. Totoo, sinda nasa tahaw nin kadikloman; alagad, an saindang manga kalag nasisinagan kan liwanag kan daing-kasagkuran na tataramon; iyo, sinda napapalibotan kan gapos nin kagadanan, asin kan kadena kan impiyerno, asin sarong daing-kasagkuran na pagkarumpag an naghalat sa sainda.",
                    "Asin ngonian ako mahapot saindo, sakuyang manga katugangan, narumpag daw sinda? Totoo, sakuyang sasabihon sa saindo, dai, sinda dai naano.",
                    "Asin giraray ako mahapot, ano nagkaparatod daw an gapos kan kagadanan, asin an manga kadena kan impiyerno na nakakapalibot sa sainda nahubad daw an manga idto? Sakuyang sasabihon sa saindo, Iyo, nagkahurubad an manga idto, asin an saindang manga kalag nagdarakula, asin sinda nagkaranta manunungod sa pagtubos na pagkamoot. Asin sakuyang sinasabi saindo na sinda nagkariligtas.",
                    "Asin ngonian ako mahapot saindo sa anong paagi sinda nakariligtas? Iyo, sa anong dahilan sinda nagralaom nin kaligtasan? Anong dahilan na sinda nagkahurubadan kan gapos kan kagadanan? Iyo, asin man an kadena kan impiyerno?",
                    "Totoo, sakuyang masasabi saindo—bako na an sakuyang ama na si Alma nagtubod sa manga tataramon na ipinagbalangibog sa paagi kan nguso ni Abinadi? Asin bako na siya banal na propeta? Bako na an saiyang pinagtataram manga tataramon kan Dios, asin an sakuyang ama na si Alma nagtubod sainda?",
                    "Asin sunod sa saiyang pagtubod nagkaigwa nin dakulang pagbago na nangyari sa saiyang puso. Nanggad, sakuyang sinasabi sa saindo na ini gabos totoo.",
                    "Asin totoo nanggad, na siya naghulit kan manga tataramon sa saindang manga kamagurangan, asin igwang darakula man na pagbarago na nangyari sa saindang manga puso, asin sinda nagpakurumbaba kan saindang sadiri asin ibinugtak an saindang panarig sa totoo asin buhay na Dios. Asin totoo, sinda manga maimbod sa pagtubod sagkod sa katapusan; kaya sinda nakariligtas.",
                    "Asin ngonian totoo, ako mahapot saindo na sakuyang manga katugangan sa simbahan, ano iminurundag na daw kamo kan Dios sa espiritu? Ano saindo nang inarako an ladawan kan Dios sa saindong lalawgon? Namatean na daw nindo ining dakulang pagbabago sa saindong manga puso?",
                    "Ginagamit daw nindo an pagtubod sa pagtubos niya na siyang naglalang sa saindo? Natatanaw daw nindo an maabot, sa mata nin pagtubod asin naaaninag ining mortal na hawak na mabangon sa daing kagadanan, asin ining pagkalapa na mabangon sa daing pagkalapa tanganing magtindog sa atubangan kan Dios tanganing hukoman susog sa manga gibo na naginibo kan nasa mortal na hawak?",
                    "Sakuyang sinasabi sa saindo, napaghuna-huna daw nindo sa saindong sadiri na saindong nadadangog an tingog nin Kagurangnan, na nagsasabi sa saindo sa aldaw na idto: Madya kamo sa sakuya manga paladan, huli ta totoo na an manga ginibo nindo gibo nin katanusan sa ibabaw nin daga?",
                    "O saindo daw na hinuhuruna sa sadiri nindo na kamo makapagpupurutik sa Kagurangnan sa aldaw na idto, asin magsabi—Kagurangnan, an samuyang manga gibo manga matatanos na manga gibo sa ibabaw nin kinaban—asin ta siya ililigtas kamo?",
                    "O kun bako, saindo daw na hinuhuruna an saindong manga sadiri na dinarara sa atubangan kan hukoman kan Dios na an saindong manga kalag pano nin pagkakasala asin pagbasol, na igwa nin pakarumdom kan gabos nindong pagkarasala. Iyo bilog na pagkarumdom kan gabos nindong kasumbikalan, Iyo, pakarumdom, na kamo nagsarayumang magsurunod sa manga katugonan kan Dios?",
                    "Sakuyang sinasabi sa saindo, makatiringkalag daw kamo sa Dios sa aldaw na idto na igwa nin dalisay na puso asin malinig na kamot? Sakuyang sasabihon sa saindo, makatiringkalag daw kamo na an ladawan kan Dios nakaukit sa saindong manga lalawgon?",
                    "Sakuyang sinasabi sa saindo, inirisip daw nindo na kamo makakaligtas kun isinuruko nindo an sadiri nindo na maging parasunod sa demonio?",
                    "Sasabihon ko sa saindo, saindong maaaraman sa aldaw na idto na kamo dai makakariligtas; huli ta daing tawo na makakaligtas sagkod na an saiyang gubing mahugasan na maging maputi; iyo, an saiyang manga gubing kaipuhan maging dalisay sagkod na malinigan kan gabos na digta, sa paagi kan dugo niya na iyo an pinagsabi kan satuyang manga kamagurangan, na madigdi tanganing tuboson an saiyang manga tawo sa saindang manga kasalan.",
                    "Asin ngonian ako mahapot saindo, sakuyang manga katugangan, ano an mamamatian nindo kun matirindog kamo sa atubangan kan hukoman kan Dios na an manga gubing nindo pano nin digta nin dugo asin gabos na paagi nin pagkaati? Totoo nanggad, ano an pinapatotoohan kan manga bagay na ini tumang sa saindo?",
                    "Totoo nanggad, dai daw sinda magpapatorotoo sa manga ini na kamo manga manggagadan, iyo, asin man na kamo nagkarasala sa gabos na paagi nin kasumbikalan?",
                    "Totoo nanggad sakuyang manga katugangan, naghuhuna daw kamo na an saro na siring kaidto magkakaigwa nin lugar na matutukawan sa kahadean kan Dios, na kaiba si Abraham, asin si Isaac, patin si Jacob, asin man an gabos na banal na propeta, na an manga gubing malilinig asin daing digta, dalisay asin maputi?",
                    "Sakuyang sinasabi sa saindo, Dai, sagkod na saindong gibohon an saindong Kaglalang na sarong putikon magpoon pa sa kapinonan, o dai kamo maghuna na an siring kaini magkakaigwa nin lugar sa kahadean nin langit; alagad sinda iaarapon sa luwas huli ta sinda manga aki kan kahadean kan demonio.",
                    "Asin ngonian totoo nanggad, sakuyang sinasabi sa saindo; manga katugangan ko, kun nakamati kamo nin pagbabago sa saindong puso, asin kun namatean nindong magkaranta kan kanta kan nagtutubos na pagkamoot, mahapot ako, siring daw an namamatian nindo ngonian?",
                    "Nagralakaw daw kamo na maiingat sa sadiri na daing pagbarasol sa atubangan kan Dios? Masasabi daw nindo sa saindong sadiri kun kamo arapodon na magadan na ngonian na kamo totoong nagpakurumbaba? Na an saindong manga gubing nalinigan na asin ta maputi na sa paagi kan dugo ni Cristo, na madigdi sa pagtubos kan saiyang manga tawo sa saindang manga kasalan?",
                    "Totoo nanggad, hinuba na daw nindo an saindong kapaharo-halangkawon? Sakuyang sasabihon sa saindo, kun dai pa, dai pa kamo handa sa pag-atubang sa Dios. Magdarangog magharanda na kamo nin dali-dali; huli ta an kahadean nin Langit uya na, asin an siring sa saro na iyan daing buhay na daing-kasagkuran.",
                    "Totoo nanggad ako masabi, igwa daw nin saro sa saindo na dai pa naghuhuba kan saiyang pag-uri? Sasabihon ko saindo na an siring sa saro na iyan dai pa handa; asin boot ko na maghanda siya nin dali-dali, huli ta an panahon harani na asin ta dai niya aram kun nuarin an panahon maabot, huli ta an siring sa saro na iyan dai mahuhukoman na daing kasalan.",
                    "Asin giraray sakuyang sasabihon sa saindo, igwa daw nin saro sa saindo na nagtutuya-tuya sa saiyang tugang, o, nagtatambak saiya nin manga pag-uusig?",
                    "Herak man sa sarong iyan, huli ta bako pa siyang handa, asin an panahon uya na, na kaipuhan na siya magsolsol, o dai siya makakaligtas!",
                    "Iyo, sagkod herak man saindo na paragibong maraot; magsorolsol, magsorolsol, huli ta sinabi ini kan Kagurangnan na Dios!",
                    "Totoo nanggad, nangangagda siya sa manga tawo huli ta an manga takyag nin pagkaherak nakabukas sa sainda, asin an sabi niya magsorolsol asin ta aarakoon ko kamo.",
                    "Iyo, siya nagsabi: Madya kamo sako asin makisaro sa bunga kaining kahoy nin buhay; iyo magkarakan asin mag-irinom kamo kan tinapay asin tubig nin buhay na daing kaulangan.",
                    "Iyo, madya sakuya asin magdara nin manga gibo nin katanusan, asin ta dai kamo papaludon asin iaapon sa kalayo—",
                    "Huli baga, ta an panahon uya na, na an siisay man na magdara nin bakong marahay na bunga o an siisay man na dai naggigibo kan manga gibo nin katanusan siya man sana an igwa nin kadahilanan na magtangis asin magmundo.",
                    "O kamong paragibong maraot; kamo, na manga mapaharo-halangkawon sa manga daing kamugtakan na manga bagay kan kinaban, kamo na nagpapahayag na nakaaram na kan manga dalan nin katanusan alagad iyo pa an nalalagalag, na siring sa manga karnero na daing pastor, maski na an pastor nag-apod sa saindo asin ta padagos na nag-aapod sa saindo, alagad kamo dai nagdadarangog sa saiyang tingog!",
                    "Totoo nanggad sasabihon ko saindo, na an marahay na pastor nag-aapod sa saindo; iyo, sa saiyang sadiring pangaran nag-aapod saindo, na iyo an pangaran ni Cristo; asin ta kun dai kamo magdarangog sa tingog kan marahay na pastor, sa pangaran na kamo inaarapod, totoo, kamo bako karnero kan marahay na pastor.",
                    "Asin ngonian kun bako kamo karnero kan marahay na pastor, kiisay na pagtiripon kamo? Totoo nanggad, sasabihon ko sa saindo, na an demonio iyo an saindong pastor, asin ta kamo kairiba sa saiyang pagtiripon; asin ngonian, siisay an mag-iinda kaini? Totoo sasabihon ko sa saindo, an siisay man na mag-inda kaini sarong putikon asin sarong aki kan demonio.",
                    "Huli ta sakuyang sinasabi sa saindo na an ano man na marahay hali sa Dios, asin an ano man na maraot hali sa demonio.",
                    "Kaya, kun an sarong tawo nagdadara nin marahay na manga gibo, siya magdadangog sa tingog kan pastor, asin siya magsusunod sa saiya, alagad kun an siisay man an nagdadara nin manga maraot na manga gibo, siya siring man magiging aki nin demonio, huli ta siya nagdadangog sa saiyang tingog asin nagsusunod sa saiya.",
                    "Asin an siisay man na naggigibo kaini kaipuhan akoon niya an saiyang kabayadan; kaya, sa saiyang kabayadan maako siya nin kagadanan, manunungod sa manga bagay sa katanusan, bilang gadan sa gabos na marahay na manga gibo.",
                    "Asin ngonian, sakuyang manga katugangan, boot ko na kamo magdarangog sa sakuya, huli ta ako nagtataram sa kusog kan sakuyang kalag; huli totoo nanggad, na ako nagtaram saindo nin yano tanganing dai kamo masala, o nagtaram ako susog sa manga katugonan kan Dios.",
                    "Huli ta ako inapod na magtaram sa siring kaini, sunod sa banal na orden kan Dios na nasa ki Cristo Jesus; iyo, ako pinagbotan na magtindog asin magpatotoo sa manga tawong ini sa manga bagay na pinagtaram kan satuyang manga kamagurangan manunungod sa manga bagay na maabot.",
                    "Asin bako pa ini an gabos. Dai daw nindo pinaghuhuna na sakuyang aram an manga bagay na ini sa sakuyang sadiri? Totoo nanggad, ako nagpapatotoo saindo na sakuyang aram na an manga bagay na ini na sakuyang sinabi na totoo. Asin paano sa paghuna nindo na naaraman ko an katunayan kan manga ini?",
                    "Totoo, sasabihon ko saindo na ipinaaram an manga ini sakuya kan Banal na Espiritu kan Dios. Totoo nanggad, na ako nag-ayuno asin nagpamibi sa laog nin dakol na manga aldaw tanganing sakuyang maaraman sa sadiri ko an manga bagay na ini. Asin ngonian sakuyang aram sa sadiri ko na an manga ini totoo; huli ta an Kagurangnan na Dios pinaaram ini sakuya sa paagi kan Banal na Espiritu; asin ta iyo ini an espiritu kan kapahayagan na nasa sakuya.",
                    "Asin igwa pa, sasabihon ko saindo na ini ipinahayag sa sakuya, na an manga tataramon na sinabi kan satuyang manga kamagurangan manga totoo, maski na susog sa espiritu nin pagpropesia na nasa sakuya, na sa paagi man kan pagpahiling kan Espiritu kan Dios.",
                    "Sakuyang sasabihon sa saindo, na ako nakakaaram sa sadiri ko na ano man an sakuyang itataram saindo manunungod kan maabot, idto totoo; asin sakuyang sinasabi sa saindo, na ako nakakaaram na si Jesu-Cristo maabot, iyo, an Aki, an Bugtong na Aki kan Ama, pano nin ugay asin pagkaherak, asin katotoohan. Asin totoo nanggad, iyo siya an madigdi na mapara kan manga kasalan kan kinaban, iyo, an manga kasalan kan lambang tawo na maimbod na nagtutubod sa saiyang pangaran.",
                    "Asin ngonian sakuyang sinasabi sa saindo na ini an orden na inapodan sa sakuya, iyo, magbalangibog sa sakuyang manga padangat na katugangan, iyo, asin sa lambang saro na nag-eerok sa daga; iyo, magbalangibog sa gabos, maging gurang na o aki pa, maging oripon o tiwasay; iyo, sakuyang sinasabi sa saindo manga maedad na, asin man sa manga nasa tahaw pa sana an edad, asin sa manga masirang pa sanang kapagarakian; iyo, magkurahaw sa sainda na sinda magsorolsol asin magkamurundag giraray.",
                    "Iyo, siring an sabi kan Espiritu: Magsorolsol, gabos kamo sa manga kasagkuran kan kinaban, huli ta an kahadean nin kalangitan harani na; iyo, an Aki kan Dios maabot sa saiyang kamurawayan, sa saiyang kabagsikan, kabantogan, kapangyarihan, asin kahadean. Iyo, sakuyang manga padangat na katugangan sakuyang sinasabi sa saindo an sinabi kan Espiritu: Maghiriling sa kamurawayan kan Hadi kan gabos na kinaban; asin an Hadi kan langit madali nang magsinag sa manga aki nin manga tawo.",
                    "Asin man an Espiritu nagsabi sakuya, iyo, nagkurahaw sakuya sa mabagsik na tingog, na an sabi: Magduman asin sabihon ini sa manga tawo—Magsorolsol, huli sagkod na kamo dai magsorolsol kamo dai nanggad magkakaramit kan kahadean nin langit.",
                    "Asin sa giraray sakuyang sinasabi sa saindo, an Espiritu nagsasabi: Totoo nanggad, an patok nakabugtak sa kataning kan gamot kan kahoy, kaya lambang kahoy na dai magbunga nin marahay papaludon asin isusugba sa kalayo, iyo, sarong kalayo na dai nauubos, iyo, sarong kalayo na dai nasisibo. Hilinga, asin rumdomon, an Sarong Banal an nagsabi kaini.",
                    "Asin ngonian sakuyang manga padangat na katugangan, sakuyang sinasabi sa saindo, magkatataragalan daw nindo an manga tataramon na ini; iyo, mapagpariliman-limanan daw nindo an manga bagay na ini, asin matuturungtongan daw nindo an Sarong Banal sa irarom kan saindong manga bitis; iyo, magdakula daw kamo sa kapaharo-halangkawon kan saindong manga puso; iyo, magpipirit pa daw kamo na magsurulot nin manga mamahalon na manga gubing asin ibuburugtak pa daw nindo an saindong manga puso sa manga daing kamugtakan na manga bagay kan kinaban, sa saindong manga kayamanan?",
                    "Iyo, magpapadaragos pa daw kamo sa paghuna na kamo marahay pa ki sa iba, iyo, magpapadaragos pa daw kamo sa pag-urusig kan saindong manga katugangan, na nagpapakurumbaba sa saindang sadiri asin nagraralakaw sunod sa banal na orden kan Dios, na iyo an nagdarara sainda sa simbahan na ini, pagkatapos na pinabanal kan Banal na Espiritu, asin sinda nagdadara nin manga gibo na susog sa pagsolsol.",
                    "Iyo, asin magpapadaragos pa daw kamo sa pagtalikod sa manga dukha asin sa manga nangangaipo, asin sa pag-imot kan saindong pagkabuhay sa sainda?",
                    "Asin sa katapusan, kamo gabos na nagpapadaragos sa saindong kasumbikalan, sakuyang sinasabi sa saindo na iyo ini an manga paparalodon asin isusurugba sa kalayo kun dai ini tulos-tulos magsorolsol.",
                    "Asin ngonian sakuyang sinasabi sa saindo, kamo gabos na nagmamarawot na magsunod sa tingog kan marahay na pastor, madya kamo humarali kamo sa masusumbikal, asin sumiriblag kamo, asin dai kamo magdurotdot kan saindang maaati na manga bagay; asin ta mangyayari, na an saindang manga pangaran pupurunason, na an manga pangaran kan manga masusumbikal dai mabibilang sa manga pangaran kan matatanos, tanganing an tataramon kan Dios mautob, na nagsasabi: An manga pangaran kan manga masusumbikal dai nanggad makakasalak sa manga pangaran kan sakuyang manga tawo.",
                    "Huli ta an manga pangaran kan manga matatanos maisusurat sa libro nin buhay, asin sa sainda sakuyang itatao an sarong panundon sa too kong kamot. Asin ngonian, manga katugangan, ano an saindong masasabi laban kaini? Sakuyang sinasabi sa saindo, kun kamo magtatararam laban kaini, daing ano man, huli ta an tataramon kan Dios kaipuhan na mautob.",
                    "Huli ta anong pastor an nasa tahaw nindo na igwang kadakol na karnero na dai an manga idto pinagbabantayan, na an manga lobo dai makalaog na dai kakanon an saiyang manga karnero? Asin totoo, na kun an lobo makasalak sa saiyang manga karnero bakong saiya daw na bubugawon paluwas? Iyo asin sa huri, kun magigibo niya idto, saiyang gagadanon siya.",
                    "Asin ngonian sakuyang sinasabi sa saindo na an marahay na pastor nag-aapod sa saindo; asin kun kamo magdarangog sa saiyang tingog kamo dadarahon sa saiyang katiripunan, asin kamo saiyang karnero; asin saiya niya kamong tutugonon na dai kamo magtugot na laogon nin gutom na lobo, tanganing dai kamo magkaparara.",
                    "Asin ngonian ako, si Alma, sakuyang pinagbobotan kamo sa tataramon niya na nagboot sakuya, na saindong surunodon an manga tataramon na sinabi ko sa saindo.",
                    "Nagtataram ako bilang pagboot sa saindo na manga kabali sa simbahan; asin sa saindo na bako kabali sa simbahan nagtataram ako bilang pag-agda, na nagsasabi: Madya kamo asin magpaburunyag sa pagsolsol tanganing kamo man maging kahiras kan bunga kan kahoy nin buhay."
                ]
            },
            {
                "url": "https://www.lds.org/scriptures/bofm/alma/11?lang=eng&clang=bik",
                "name": "Kapitulo 11",
                "summary": [
                    "An paggibo kan manga kuwarta kan manga Nephite hinanda na—Nakipagsimbagan si Amulek ki Zeezrom—Dai ililigtas ni Cristo an manga tawo sa saindang manga kasalan—Sinda sana na manununod kan kahadean nin langit an maliligtas—An gabos na tawo mabarangon sa pagka-imortal—Dai nang kagadanan pagkatapos kan Pagkabuhay-liwat. Manga 82 B.C."
                ],
                "verses": [
                    "Ngonian idto nasa katugonan ni Mosiah na an lambang tawo na hukom kan susundon o idtong manga itinalaga na maging manga hukom, kaipuhan bayadan susog sa oras na saindang pinagpagalan sa paghatol sa sainda na dinadara sa saindang atubangan tanganing hatolan.",
                    "Ngonian kun an sarong tawo nagkautang sa iba, asin dai niya binabayadan idtong saiyang inutang, siya isinumbong sa hukom; asin an hukom naggibo sa saiyang kabagsikan, asin nagpadara nin manga namamayo tanganing an tawong idto darahon sa atubangan niya; asin saiyang hinatolan an tawong idto susog sa susundon asin sa manga katibayan na dinara laban saiya, asin ta an tawong idto napiritan na magbayad kan saiyang inutang, o kukuahon an saiyang pagsadiri, o palalayason siya sa katiripunan nin manga tawo siring sa sarong maikap asin mahabon.",
                    "Asin an hukom nakakua kan saiyang bayad susog sa saiyang oras—sarong senine na bulawan para sa sarong aldaw, o sarong senum na plata, na katimbang nin sarong senine na bulawan; asin idto susog sa susundon na itinao.",
                    "Ngonian iyo ini an manga pangaran kan manlaen-laen na pedaso kan saindang bulawan, asin kan saindang plata, susog sa saindang halaga. Asin an manga pangaran itinao kan manga Nephite, huli ta dai sinda nagkuwenta sunod sa paagi kan manga Judio na nasa Jerusalem; ni sinda nagsukol sunod sa paagi kan manga Judio; alagad linaen ninda an saindang pagkuwenta asin an saindang sukol sunod sa manga kaisipan asin kamugtakan kan manga tawo, sa lambang kapagarakian, sagkod sa paghahadi kan manga hukom, na an manga idto ibinugtak na ni hading Mosiah.",
                    "Ngonian an manga pagkuwenta siring—sarong senine na bulawan, sarong seon na bulawan, sarong shum na bulawan, asin sarong limnah na bulawan.",
                    "Sarong senum na plata, sarong amnor na plata, sarong ezrom na plata, asin sarong onti na plata.",
                    "An sarong senum na plata arog sa sarong senine na bulawan, asin siring man sa sarong sukol nin sebada asin man sarong sukol kan arin man sa manga tipasi.",
                    "Ngonian an bilang kan sarong seon na bulawan siring sa duwang halaga kan senine.",
                    "Asin an sarong shum na bulawan doble sa halaga kan sarong seon.",
                    "Asin an sarong limnah na bulawan iyo an halaga kan gabos na ini.",
                    "Asin an sarong amnor na plata siring kadakol sa duwang senum.",
                    "Asin an sarong ezrom na plata siring kadakol sa apat na senum.",
                    "Asin an sarong onti siring man kadakol sa gabos na ini.",
                    "Ngonian iyo ini an halaga kan saradit nindang pagbilang.",
                    "An sarong shiblon siring sa kabanga kan senum, kaya, an sarong shiblon kabanga kan sarong sukol kan sebada.",
                    "Asin an sarong shiblum kabanga kan sarong shiblon.",
                    "Asin an sarong leah kabanga kan shiblum.",
                    "Ngonian iyo ini an bilang ninda sa saindang pagkukuwenta.",
                    "Ngonian an sarong antion na bulawan siring sa tulong shiblon.",
                    "Ngonian, idto para sa sarong katuyohan na makinabang, huli ta nakukua ninda an saindang kabayadan susog sa saindang trabaho, kaya binurukag ninda an manga tawo na magriribok asin gabos na paagi nin paribok asin kasumbikalan, tanganing magkaigwa sinda nin dakol pang trabaho, tanganing makakua sinda nin kuwarta susog sa manga sumbong na dinadara sa sainda; kaya binurukag ninda an manga tawo laban ki Alma asin ki Amulek.",
                    "Asin ini si Zeezrom nagpoon na maghapot ki Amulek, na an sabi: Masisimbag mo daw ako kan diit na manga hapot na ihahapot ko saimo? Ngonian si Zeezrom sarong lalaki na matibay sa manga paagi kan demonio, tanganing saiyang marumpag an marahay; kaya siya nagsabi ki Amulek: Masisimbag mo daw an manga hapot na ihahapot ko saimo?",
                    "Asin si Amulek nagsabi saiya: Iyo, kun iyan sunod sa Espiritu kan Kagurangnan, na nasa sakuya; huli ta ako dai magtataram nin laban sa Espiritu kan Kagurangnan. Asin si Zeezrom nagsabi saiya: Hilinga, ining anom na onties na plata, asin an gabos na ini sakuyang itatao sa saimo, kun indahan mo na igwang sarong Makapangyarihan sa Gabos.",
                    "Ngonian si Amulek nagsabi: O ika na aki nin impiyerno, ngata ta sinusugotan mo ako? Aram mo baga na an matatanos dai maduko sa ano man na sugot?",
                    "Nagtutubod ka na dai nin Dios? Sakuyang sinasabi sa saimo, Dai, aram mo na igwang Dios, alagad namomoot ka sa kayamanan na iyan orog pa saiya.",
                    "Asin ngonian nagpuputik ka sa sakuya sa atubangan kan Dios. Sinabi mo sakuya—Hilinga ining anom na onties, na dakula an halaga, itatao ko saimo—na sa puso mo boot mong sadirihon, asin an saimo sanang pagmawot iyo na indahan ko an totoo asin buhay na Dios, tanganing magkaigwa kang dahilan na raoton ako. Asin ngonian totoo nanggad, sa dakulang kasumbikalan na ini magkakaigwa kang kabayadan.",
                    "Asin si Zeezrom nagsabi saiya; nagsasabi ka na igwa nin totoo asin buhay na Dios?",
                    "Asin si Amulek nagsabi: Iyo, igwa nin totoo asin buhay na Dios.",
                    "Ngonian si Zeezrom nagsabi: Igwa daw na labi pa sa saro na Dios?",
                    "Asin siya nagsimbag, Dai.",
                    "Ngonian si Zeezrom nagsabi giraray sa saiya: Paano mong naaaraman an manga bagay na ini?",
                    "Asin siya nagsabi: Sarong anghel an nagpaaram kan manga ini sakuya.",
                    "Asin si Zeezrom nagsabi giraray: Siisay siya na maabot? Siya baga an aki kan Dios?",
                    "Asin siya nagsabi saiya, Iyo.",
                    "Asin si Zeezrom nagsabi giraray: Ililigtas daw niya an saiyang manga tawo na nasa saindang manga kasalan? Asin si Amulek nagsimbag asin nagsabi saiya; sakuyang sinasabi sa saimo na dai, huli ta dai nanggad niya iindahan an saiyang tataramon.",
                    "Ngonian si Zeezrom nagsabi sa manga tawo: hinguahon na saindong rumdomon ining manga bagay na ini; huli ta saiyang sinabi na igwa sanang sarong Dios; alagad saiyang sinabi na an aki kan Dios maabot, alagad dai ililigtas an saiyang manga tawo—garo igwa siyang kapangyarihan na pagbotan an Dios.",
                    "Ngonian si Amulek nagsabi giraray sa saiya; ngonian ika nagpuputik, huli ta sinabi mo na nagsabi ako na garo na igwa akong kapangyarihan na pagbotan an Dios huli ta sinabi ko na dai niya ililigtas an saiyang manga tawo na nasa saindang manga kasalan.",
                    "Asin sakuyang sinasabi sa saimo giraray na dai niya maililigtas sinda sa saindang manga kasalan; huli ta dai ko maiindahan an saiyang tataramon, asin saiyang sinabi na daing maati na bagay na manununod kan kahadean nin langit; kaya paano kamong makakaligtas, kun dai kamo makapanunod kan kahadean nin langit? Kaya kamo dai maliligtas sa manga kasalan nindo.",
                    "Ngonian si Zeezrom nagsabi giraray saiya: An aki kan Dios iyo nanggad an daing-kasagkuran na Ama?",
                    "Asin si Amulek nagsabi saiya: Iyo, siya nanggad an daing-kasagkuran na Ama kan kalangitan asin kan kinaban, asin gabos na bagay na nasa sainda; siya an kapinonan asin katapusan, an enot asin an huri.",
                    "Asin siya maabot sa mundo sa pagtubos kan saiyang manga tawo; asin siya maako kan manga kalapasan kaidtong nagtutubod sa saiyang pangaran; asin sinda iyo an magkakaigwa nin buhay na daing-kasagkuran, asin an kaligtasan maabot sa dai nang iba pa.",
                    "Kaya an manga masusumbikal iyo man giraray na siring sa dati na daing magigibong pagtubos apuera kaidtong paghubad kan gapos nin kagadanan huli ta totoo nanggad na an aldaw maabot na an gabos mabarangon hali sa pagkagadan asin matirindog sa atubangan kan Dios, asin haharatolan sunod sa saindang manga gibo.",
                    "Ngonian, igwang pagkagadan na inaapod na temporal na kagadanan; asin an pagkagadan ni Cristo iyo an mahubad kan manga gapos kaining temporal na kagadanan, tanganing an gabos mabuhay liwat hali sa temporal na kagadanan na ini.",
                    "An espiritu asin an hawak magkakasaro giraray sa saindang perpekto na kamugtakan; maging an manga tabay asin manga sukmolan makakasulit sa tamang lugar, siring sa satuya ngonian; asin kita dadarahon na magtindog sa atubang kan Dios, na nakakaaram siring sa satuyang pagkaaram ngonian, asin igwang maliwanag na pakarumdom kan gabos na satuyang manga sala.",
                    "Ngonian, ining pagsulit maabot sa gabos, maging gurang o aki man, maging oripon o tiwasay, maging lalaki o babae, maging masumbikal o banal; asin ni sarong buhok kan saindong payo dai mawawara; alagad gabos na bagay masusulit sa saiyang perpekto na tindog, siring sa ngonian, o sa hawak, asin dadarahon asin hahapoton sa atubangan kan hukoman ni Cristo an Aki, asin an Dios Ama, asin an Banal na Espiritu, na iyo an Daing-Kasagkuran na Dios, tanganing hatolan sunod sa saindang manga giniribo kun idto manga mararahay o kun idto manga mararaot.",
                    "Ngonian, nanggad nagtaram na ako sa saindo manunungod kan pagkagadan kan mortal na hawak asin man manunungod kan pagkabuhay-liwat kan mortal na hawak. Sakuyang sinasabi sa saindo na ining mortal na hawak mabubuhay liwat sa hawak na imortal, o hali sa pagkagadan, maging hali sa enot na kagadanan, pasiring sa buhay, na sinda dai na magagadan pa; an saindang manga espiritu masasaro sa saindang manga hawak, na dai na nanggad magsisiblag; kaya an kabilogan nagiging espiritual asin imortal, tanganing dai na sinda makahiling pa nin pagkalapa.",
                    "Ngonian, kan si Amulek makatapos kan saiyang pagtaram an manga tawo nagpoon naman magngaralas asin si Zeezrom nagpoon na magtakig. Asin digdi na natapos an manga tataramon ni Amulek, o iyo na ini gabos an sakuyang sinurat."
                ]
            },
            {
                "url": "https://www.lds.org/scriptures/bofm/alma/12?lang=eng&clang=bik",
                "name": "Kapitulo 12",
                "summary": [
                    "Nakipagsimbagan si Alma ki Zeezrom—An manga tagong-hilom kan Dios maitatao sa maiimbod sana—An manga tawo hahatolan sunod sa saindang manga kaisipan, manga pagtubod, manga tataramon, asin manga gibo—An manga masusumbikal magtitios nin pagkagadan na espiritual—An mortal na buhay na ini sarong pagbalo na kamugtakan—An plano kan pagtubos iyo an magdadara sa pagkabuhay-liwat asin sa paagi nin pagtubod, kapatawaran nin manga kasalan—An manga nagsorolsol makakakua nin pagkaherak sa paagi kan Aking Bugtong. Manga 82 B.C."
                ],
                "verses": [
                    "Ngonian pagkahiling ni Alma na dai nakagirong si Zeezrom, huli ta saiyang namasdan na nadakop ni Amulek an saiyang pagputik asin pagdaya tanganing raoton siya, asin nahiling na siya nagpoon magtakig sa irarom kan saiyang pagkaaram kan saiyang kasalan, binuka an saiyang nguso asin nagpoon na magtaram saiya asin na pakusogon an manga tataramon ni Amulek, asin na magpaliwanag kan manga bagay na orog pa, o na buksan an banal na kasuratan na orog pa kan ginibo ni Amulek.",
                    "Ngonian an manga tataramon na sinabi ni Alma ki Zeezrom nadangog kan manga tawo sa palibot; huli ta an katiripunan dakula, asin siya nagsabi na siring kaini:",
                    "Ngonian Zeezrom, ta nahihiling na ika nadakop sa saimong kaputikan asin katusohan, huli ta bako sana sa tawo ika nagputik kundi nagputik man ika sa Dios; huli totoo na saiyang aram an gabos na nasa saimong isip, asin nahiling mo na an nasa saimong isip ipinapaaram samuya kan saiyang Espiritu;",
                    "Asin ta saimong nahiling na samuyang aram an saimong plano tusong gayo na plano, siring sa katusohan kan demonio, tanganing magputik asin magdaya sa manga tawo na ini na maanggot asin lumaban samuya, tanganing pagtuya-tuyaon kami asin isubol paluwas.",
                    "Ngonian ini an plano kan saimong kaiwal, asin saiyang ipinangibabaw an saiyang kapangyarihan saimo. Ngonian boot ko na saimong rumdomon na kun ano an sakuyang sinasabi sa saimo sinasabi ko sa gabos.",
                    "Asin totoo sakuyang sinasabi sa saindo gabos na ini siod kan kaiwal, na itinaon tanganing masilo ining manga tawo na ini, tanganing kamo mapasairarom na maging parasunod niya, na kamo magapos niya kan saiyang manga kadena, tanganing magkagarakodan kamo sa daing-kasagkuran na pagkaraot, sunod sa kapangyarihan kan saiyang pagkabihag.",
                    "Ngonian kan si Alma makatapos na magsabi kaining manga tataramon, si Zeezrom nagpoon na magtakig nin labi-labi, huli ta orog siyang napatubod sa kapangyarihan kan Dios; asin siya man napatubod na si Alma asin si Amulek igwang pakaaram saiya, huli siya napatubod na naaaraman ninda an manga kaisipan asin manga katuyohan kan saiyang puso; huli ta tinawan sinda nin kapangyarihan na maaraman ninda an manga bagay na ini sunod sa espiritu nin pagpropesia.",
                    "Asin si Zeezrom nagpoon mag-usisa nin maigot manunungod sa kahadean kan Dios. Asin siya nagsabi ki Alma: Ano an kahulogan kan pinagtataram ni Amulek manunungod kan pagkabuhay-liwat nin manga gadan, na an gabos magbabangon hali sa pagkagadan, maging an masuripot asin an bakong masuripot, asin dadarahon asin patitindugon sa atubangan kan Dios tanganing hatolan sunod sa saindang manga gibo?",
                    "Asin ngonian si Alma nagpoon magpaliwanag kan manga bagay na ini sa saiya, na an sabi: Itinatao sa kadakolan na maaraman an manga tagong-hilom kan Dios; alagad sinda nakabugtak sa sarong mahigpit na tugon na dai ninda ipagwaras, susog sana sa kabtang kan saiyang tataramon na itinatao sa manga aki nin tawo, sunod sa pagsunod asin pagkamaigot na saindang itinatao sa saiya.",
                    "Asin kaya, siya na magpapatagas kan saiyang puso, siya makakakua nin diit na kabtang kan tataramon; asin siya na dai magpatagas kan saiyang puso, saiya itatao an orog kadakulang kabtang kan tataramon, sagkod na itao idto saiya na saiyang maaraman an tagong-hilom kan Dios sagkod na maaraman an kabilogan kaidto.",
                    "Asin sinda na magpapataragas kan saindang manga puso, sainda itatarao an diit na kabtang kan tataramon sagkod na dai sinda makaaram manunungod kan saiyang tagong-hilom, asin dangan sinda dadarahon na bihag kan demonio, asin pasusurunudon sinda sa saiyang kapagbotan sagkod sa pagkarumpag. Ngonian iyo ini an kahulogan kan manga kadena kan impiyerno.",
                    "Asin si Amulek nagsabi nin yano manunungod sa pagkagadan, asin an pagbangon hali sa pagkamortal na ini pasiring sa kamugtakan na imortal, asin dadarahon sa hukoman kan Dios, tanganing hukoman sunod sa satuyang manga gibo.",
                    "Dangan kun an satuyang manga puso pinatagas, iyo, kun satuyang pinatagas an satuyang manga puso tumang sa tataramon, sagkod na an manga ini dai na nakua sa satuya, saka na an satuyang kamugtakan magiging makuri, huli ta saka na kita isusumpa.",
                    "Huli ta an satuyang manga tataramon iyo an maghuhukom sa satuya, iyo, an gabos niatong manga gibo an maghuhukom satuya; dai kita makukua na daing digta; asin an satuyang manga kaisipan maghuhukom man sa satuya; asin digdi sa makuri na kamugtakan na ini dai kita mangangahas na magtingkalag sa satuyang Dios; asin maoogma pa kita kun mapagbotan niato an manga gapo asin manga bulod na humugpa sa satuya tanganing itago kita sa saiyang atubangan.",
                    "Alagad dai ini mangyayari; kaipuhan nanggad na magluwas kita asin umatubang saiya sa saiyang kamurawayan, asin sa saiyang kapangyarihan, asin sa saiyang kusog, kahalangkawan, asin kahadean, asin akoon sa satuyang daing-kasagkuran na kasusupgan na an gabos na saiyang hatol pantay; na siya pantay sa gabos niyang manga gibo, asin na siya maherakon sa gabos na aki nin tawo, asin na siya igwa nin kapangyarihan na mailigtas an lambang tawo na nagtutubod sa saiyang pangaran asin nagdadara nin bunga sukol sa pagsolsol.",
                    "Asin ngonian, magdangog, sakuyang sinasabi sa saindo, dangan maabot an sarong kagadanan, maski an ika-duwang kagadanan, na iyo an pagkagadan na espiritual; dangan sarong panahon na an siisay man na magadan sa saiyang kasalan, siring sa pagkagadan na temporal, magagadan man nin espiritual na pagkagadan; iyo, siya magagadan sa manga bagay na manunungod sa katanusan.",
                    "Dangan na an panahon na an saindang manga pagtios magiging siring sa danaw nin kalayo asin asupre, na an laad nag-iitaas sagkod pa man; asin dangan na an panahon na sinda ikakadena sa daing-kasagkuran na pagkarumpag, sunod sa kapangyarihan asin pagbihag ni Satanas, pagkatapos niyang masakop sinda sunod sa saiyang pagboot.",
                    "Dangan, sakuyang sinasabi sa saindo na sinda magiging siring na garo dai man sanang nagibo na pagtubos; huli ta dai sinda magkakaturubos sunod sa pagiging pantay kan Dios; asin sinda dai magkakagaradan, huli ta dai na nin pagkalapa.",
                    "Ngonian uminagi an panahon na kan taposon na ni Alma an pagtaram kan manga tataramon na idto, an manga tawo orog na nagngaralas;",
                    "Alagad igwang sarong Antionah, na iyo an pinakapamayo ninda, na uminabot asin nagsabi saiya: Ano ining saimong sinabi, na an tawo magbabangon hali sa pagkagadan asin magbabago hali sa pagkamortal pasiring sa pagkaimortal na kamugtakan, na an kalag dai nanggad magagadan?",
                    "Ano daw an kahulogan kan kasuratan, na nagsasabi na an Dios nagbugtak nin manga kerubin asin sarong naglalaad na espada sa sirangan kan Hardin kan Eden, na tibaad idtong enot niatong manga magurang maglaog asin magkakan kan bunga kan kahoy nin buhay, asin mabuhay sagkod pa man? Asin sa siring satuyang mahihiling na dai na kitang paglaom na mabuhay sagkod pa man.",
                    "Ngonian sinabi ni Alma sa saiya: Iyo ini an bagay na boot kong ipaliwanag. Ngonian nahihiling niato na si Adan nagkasala sa paagi kan pagkakan kan ipinangangalad na bunga, sunod sa tataramon kan Dios; asin sa siring satuyang nahiling, na sa saiyang pagkasala, gabos na katawohan riwara asin makasalan na manga tawo.",
                    "Asin ngonian totoo, sakuyang sinasabi sa saimo na kun nangyari ki Adan na nakakakan siya kan bunga kan kahoy nin buhay kan panahon na idto, dai kutana nin kagadanan, asin an tataramon magiging daing kahulogan, magiging putikon an Dios, huli ta sinabi niya: Kun ika magkakan ika magagadan.",
                    "Asin satuyang nahiling na an kagadanan maabot sa katawohan, iyo, an pagkagadan na pinagsasabi ni Amulek, na temporal na pagkagadan; alagad tinawan pa an tawo nin panahon tanganing siya magsolsol; kaya ining buhay na ini naging sarong pagbalo na kamugtakan; sarong panahon sa paghanda sa pag-atubang sa Dios; sarong panahon sa paghanda para sa daing-katapusan na kamugtakan na samuyang pinagtaram, na iyo an pagkatapos kan pagkabuhay-liwat nin manga gadan.",
                    "Ngonian, kun bako sa plano kan pagtubos, na ibinugtak na poon pa kan pagpoon kan mundo, dai kutana nin pagkabuhay-liwat kan manga gadan; alagad igwa nin plano nin pagtubos na ibinugtak, na iyo an magpapangyari kan pagkabuhay-liwat kan manga gadan, na sinabi na.",
                    "Asin ngonian magdangog, kun nangyari na an satuyang enot na manga magurang nabuyo na nagkakan kan bunga kan kahoy nin buhay sinda kutana nasa makaheherak na kamugtakan sagkod pa man, ta dai sinda nin panahon sa paghanda; asin sa siring an plano kan pagtubos naulang kutana, asin an tataramon kan Dios magiging daing saysay, ta dai nang data.",
                    "Alagad totoo, na idto bako siring; alagad ta itinalaga na an tawo magagadan; asin pagkatapos kan pagkagadan, sinda maabot sa paghatol, siring kan samuyang pinagsasabi na paghatol, na iyo an katapusan.",
                    "Asin pagkatapos na italaga kan Dios na an manga bagay na ini umabot sa tawo, totoo, dangan saiyang nahiling na kaipuhan sa tawo na makaaram manunungod sa manga bagay na itinalaga sa sainda;",
                    "Kaya siya nagpadara nin manga anghel na makihuron sa sainda, na iyo an dahilan na an manga tawo nahiling an saiyang kamurawayan.",
                    "Asin magpoon kaidto nag-apod na sinda sa saiyang pangaran; kaya an Dios nakipaghuron na sa manga tawo, asin ipinaaram sa sainda an plano kan pagtubos, na hinanda na poon pa kan pagkapoon kan mundo; asin ini ipinaaram sa sainda sunod sa saindang pagturubod asin pagsorolsol asin sa saindang banal na manga gibo.",
                    "Huli kaini, siya nagtao nin manga katugonan sa manga tawo, sinda na enot na nagralapas kan enot na katugonan manunungod sa manga temporal na bagay, asin naging siring sa manga Dios, nakakaaram kan marahay sa maraot, ibinubugtak an sadiri ninda sa sarong kamugtakan na makapaggiribo, o ibinugtak sa sarong kamugtakan na makapaggiribo sunod sa saindang manga boot asin manga kaogmahan, kun maggigiribo nin marahay o maggigiribo nin maraot—",
                    "Kaya, tinawan sinda kan Dios nin manga katugonan, pagkatapos na ipaaram an plano kan pagtubos, na dai sinda maggiribong mararaot, na an kapadusahan kaidto iyo an ika-duwang pagkagadan, na iyo an daing-kasagkuran na pagkagadan sa manga bagay na matatanos; huli ta sa sainda an plano kan pagtubos, dai nin kapangyarihan, huli ta an manga gibong kapantayan dai marurumpag, sunod sa kahuruhalangkawan na karahayan kan Dios.",
                    "Alagad an Dios nangapodan sa manga tawo, sa pangaran kan saiyang Aki, (ini iyo an plano kan pagtubos na itinalaga) na an sabi; Kun kamo magsorolsol asin dai pagpataragason an saindong manga puso, dangan ko kamo maheherakan, sa paagi kan sakuyang Aking Bugtong;",
                    "Kaya, an siisay man na magsolsol, asin dai magpatagas kan saiyang puso, siya makakakua nin pagkaherak sa paagi kan sakuyang Aking Bugtong, sa kapatawaran kan saiyang manga kasalan; asin an manga ini makakalaog sa sakuyang kapahingaloan.",
                    "Asin an siisay man na magpatagas kan saiyang puso asin maggibo nin kasumbikalan, totoo, sakuyang isusumpa sa sakuyang kaanggotan na siya dai makakalaog sa sakuyang kapahingaloan.",
                    "Asin ngonian, sakuyang manga katugangan, magdarangog, sakuyang sinasabi sa saindo, na kun saindong papataragason an saindong manga puso dai kamo makakaralaog sa kapahingaloan nin Kagurangnan; kaya an saindong kasumbikalan nagpapaanggot saiya kaya ipinadara an saiyang kaanggotan saindo, siring kan enot niyang pagkaanggot, iyo, sunod sa saiyang tataramon sa huring pagkaanggot na siring man sa enot, pasiring sa daing-kasagkuran na pagkapara kan saindong manga kalag; kaya, sunod sa saiyang tataramon, sagkod sa huring pagkagadan, siring man sa enot.",
                    "Asin ngonian, sakuyang manga katugangan, nahihiling na aram niato an manga bagay na ini, asin ta an manga ini totoo, magsorolsol na kita, asin dai na pagpataragason an satuyang manga puso, tanganing dai na niato mapaanggot an Kagurangnan na satuyang Dios na hugpaan kita kan saiyang kaanggotan digdi sa saiyang ika-duwang manga katugonan na itinao niya satuya; alagad magralaog kita sa kapahingaloan kan Dios, na hinanda susog sa saiyang manga tataramon."
                ]
            },
            {
                "url": "https://www.lds.org/scriptures/bofm/alma/32?lang=eng&clang=bik",
                "name": "Kapitulo 32",
                "summary": [
                    "Si Alma tinukdoan an manga dukha na naging mapakumbaba huli sa saindang manga pagtios—An pagtubod sarong paglaom sa dai nahihiling alagad totoo—Si Alma nagpatotoo na an manga anghel nagrilingkod sa manga lalaki, manga babae, asin manga aki—Ibinaing ni Alma an tataramon sa sarong pisog—Ini kaipuhan na itanom asin atamanon—Saka ini magtatalubo na sarong kahoy na kun sain an bunga kan buhay na daing-kasagkuran mapupudo. Manga 74 B.C."
                ],
                "verses": [
                    "Asin ta uminagi an panahon na sinda nagralakaw, asin nagpoon na magbaralangibog kan tataramon kan Dios sa manga tawo, nagraralaog sa saindang manga sinagoga, asin sa saindang manga kaharongan; iyo, asin sagkod na sinda nagbaralangibog sa manga kalye.",
                    "Asin ta uminagi an panahon na pagkatapos kan kadakol na kapagalan sa saindang katiripunan, sinda nagpoon na magkaigwa nin pag-uswag sa katiripunan kan dukha na manga tawo; huli nanggad ta sinda isinurubol sa luwas kan manga sinagoga huli kan karaotan kan saindang gubing—",
                    "Kaya dai sinda tinuturugotan na magralaog sa saindang manga sinagoga na magsaramba sa Dios, huli ta an hiling sainda ati sinda; huli ta sinda dukha, an hiling sainda kan saindang manga katugangan manga daing kamugtakan; huli ta nagtitirios sinda sa manga bagay kan kinaban asin nagtitirios man sinda sa puso.",
                    "Ngonian, mantang si Alma nagtutukdo asin nagtataram sa manga tawo sa bulod kan Onidah, uminabot an kadakol na pagtiripon nin manga tawo sa saiya, na sinda an samuyang pinagsasabi, na igwang hababang puso, huli sa saindang pagtirios sa manga bagay kan kinaban.",
                    "Asin sinda nagdurulok ki Alma; asin an saro na iyo an namamayo sa sainda nagsabi sa saiya: Nanggad ano an gigibohon kaining sakuyang manga katugangan, huli ta sinda hinaramak nin gabos na manga tawo huli sa saindang kadaihan, iyo, asin orog pa kan samuyang manga padi; huli ta saindang pinaruluwas kami sa samuyang manga sinagoga na pinagparagalan nin labi-labi kan samuyang manga kamot sa pagpatirindog kaidto; asin kami saindang pinaruluwas huli sa samuyang labi-labi na kadaihan; asin dai na kaming lugar na pagsasarambahan kan samuyang Dios; asin ngonian, ano na an samuyang gigiribohon?",
                    "Asin ngonian kan madangog ni Alma an manga ini, siya buminirik, asin saiyang inatubang siya, asin hiniling niya na igwang dakulang kaogmahan; huli ta nahiling niya na an saindang pagtirios nakapagpakurumbaba nanggad sa sainda, asin ta nakaharanda na sindang magdarangog kan tataramon.",
                    "Kaya dai na siya nagtaram pa sa iba pang katiripunan; alagad saiyang inunat an saiyang kamot, asin nagkurahaw sa saiyang manga nahihiling, na manga tunay na nagmumurundo kan saindang manga kasalan asin nagsabi sa sainda:",
                    "Sakuyang nahiling na kamo nagpapakurumbaba sa puso; asin kun ini totoo, paladan kamo.",
                    "Magdarangog, an saindong tugang nagsabi, Ano an samuyang gigiribohon?—huli ta kami pinaruluwas sa samuyang manga sinagoga, na dai kami makapagsaramba sa samuyang Dios.",
                    "Magdarangog, sakuyang sinasabi sa saindo, ano sa saindong paghuna makapagsasaramba kamo sa Dios sa sinagoga sana?",
                    "Asin saro pa, ako mahapot saindo, hinuhuna daw nindo na magsasaramba kamo sa Dios saro sana sa sarong semana?",
                    "Sakuyang sinasabi sa saindo, marahay man ngani na kamo pinaruluwas sa manga sinagoga nindo tanganing magi kamong mapakumbaba asin tanganing makanuruod kamo nin kadunungan; huli ta kaipuhan nindo na makanuruod nin kadunungan; huli ta idto an dahilan na kamo pinaruluwas, na kamo hinaramak kan saindong manga katugangan huli sa saindong labi-labing pagtirios, na kamo dinara sa kahababaan nin puso; huli ta kamo kinakaipuhan na magpakurumbaba.",
                    "Asin ngonian, huli ta kamo napiriritan na maging mapakumbaba manga paladan kamo; huli ta an tawo kun minsan, kun siya napipiritan na magpakumbaba, siya nagmamawot na magsolsol; asin ngonian totoo, na an siisay man na magsolsol makakakua nin pagkaherak; asin siya na nakakua nin pagkaherak asin makatagal sagkod sa katapusan siya an makakaligtas.",
                    "Asin ngonian, siring sa sinabi ko sa saindo, na huli ta kamo napiriritan na magpakurumbaba manga paladan na kamo, sa paghuna nindo bakong orog na paladan idtong totoong nagpakumbaba huli sa tataramon?",
                    "Iyo, siya na totoong nagpakumbaba sa sadiri, asin nagsolsol kan saiyang manga kasalan asin magtagal sagkod sa katapusan, an siring magiging paladan—iyo, orog pa na paladan ki sa manga napiritan na magpakumbaba dahilan sa saindang labi-labing kadaihan.",
                    "Kaya manga paladan idtong nagpakumbaba na dai pinirit; o kaya sa sarong tataramon, paladan idtong nagtubod sa manga tataramon kan Dios asin nagpabunyag na bakong sutil an puso, iyo, na dai dinara na makaaram kan tataramon, o pinirit na makaaram bago sinda magtubod.",
                    "Iyo, igwang kadakol na nagtatararam: Kun papahilingan mo kami nin manga tanda na hali sa langit, diyan samuyang maaraman na tunay; saka na kami maturubod.",
                    "Ngonian ako mahapot, pagtubod daw ini? Totoo sakuyang sinasabi sa saindo, Bako, huli ta kun aram na kan sarong tawo an sarong bagay dai siya nin dahilan na magtubod, huli ta aram na niya ini.",
                    "Asin ngonian, gurano kaorog na isusumpa an siisay man na nakakaaram na kan kagustohan kan Dios asin dai niya ini ginigibo, ki kaidtong nagtubod sana, o igwa sana nin dahilan na magtubod, asin nahulog sa paglapas?",
                    "Ngonian, sa bagay na ini kamo kaipuhan na humatol. Magdarangog, sakuyang sinasabi sa saindo, na ini nasa sarong kamot siring man na ini nasa ibong; asin ini mangyayari sa lambang tawo sunod sa saiyang gibo.",
                    "Asin ngonian siring sa sinabi ko manunungod sa pagtubod—an pagtubod bako na magkaigwa nin bilog na kaaraman kan manga bagay; kaya kun ika igwa nin pagtubod ika naglalaom kan manga bagay na dai mo nahihiling alagad totoo.",
                    "Asin ngonian, totoo, sakuyang sasabihon sa saindo, asin boot ko na saindong marumdoman, na an Dios maheherakon sa sainda na nagtuturubod sa saiyang pangaran; kaya saiyang minamawot, sa enot, na kamo magturubod, iyo, maski sa saiyang tataramon.",
                    "Asin ngonian, saiyang iwinaras an saiyang tataramon sa manga tawo sa paagi nin manga anghel, iyo, bako sana sa manga lalaki alagad sa manga babae man. Ngonian bako pa ini an gabos; sa saradit na manga aki tinatawan man sindang manga tataramon sa dakol na panahon, na nagpalibong sa madunong asin sa igwang inadalan.",
                    "Asin ngonian, sakuyang manga padangat na katugangan, siring sa saindong manga minamarawot na maaraman sakuya kun ano an saindong gigiribohon huli ta kamo nagkakurulogan asin hinaraboan—ngonian dai ko minamawot na maghuna kamo na boot kong hatolan kamo sunod sana sa kun ano an totoo—",
                    "Huli ta bako an sakuyang boot sabihon na kamo gabos nagkapiriritan na magpakurumbaba sa sadiri nindo; huli ta ako minatubod nanggad na dakol saindo an magpapakurumbaba, maski sa anong kamugtakan sinda.",
                    "Ngonian, siring sa sinabi ko manunungod sa pagtubod—na idto bakong bilog na pagkaaram—siring man ini sa sakuyang manga tataramon. Dai mo maaaraman an katunayan kan manga idto sa enot, sagkod sa kabilogan, siring sa an pagtubod bakong bilog na kaaraman.",
                    "Alagad totoo, kun kamo magmata asin pukawon an saindong manga isip, sa sarong pagbalo kan sakuyang manga tataramon, asin gibohon an kadikit na pagtubod, iyo, maski na dai kamong ibang pagmawot kundi an magtubod, ipadagos ining pagmawot na ini ta makakatabang sa saindo, sagkod na kamo magtubod na sa sarong paagi na matawan nin lugar an diit kan manga tataramon ko.",
                    "Ngonian, satuyang ibabaing an tataramon sa sarong pisog. Ngonian, kun saindong tatawan nin lugar, na an sarong pisog maitanom sa saindong puso, totoo, na kun ini tunay na pisog, o sarong marahay na pisog, kun dai nindo ini iaapon sa paagi nin dai pagtubod, na saindong sasayumahan an Espiritu kan Kagurangnan, totoo nanggad, na ini magpopoon magdakula sa saindong manga daghan; asin kun mamatian nindo ining pagdakula na ini, kamo magpopoon na magtaram sa saindong manga sadiri—Ini talaga marahay na pisog, o na an tataramon marahay, huli ta nagpoon na idto magpadakula kan sakuyang kalag; iyo, nagpoon na idtong mapalinaw an sakuyang pakasabot, iyo, nagpoon na idtong maging mahamis para sa sakuya.",
                    "Ngonian magdarangog, dai daw ini makapagpadarakula sa saindong pagtubod? Sasabihon ko sa saindo, Iyo; alagad dai ini nagtalubo na maging kaaraman na bilog.",
                    "Alagad totoo, mantang an pisog nagdadakula, asin naggigiring, asin nagpopoon na magtalubo, saka sasabihon mo na an pisog marahay; huli ta nagdakula, asin naggiring, asin nagpoon na magtalubo. Asin ngonian, hilinga, dai daw ini makapakusog kan saindong pagtubod? Iyo, ini magpapakusog kan saindong pagtubod: huli ta mataram kamo aram ko na ini marahay na pisog; huli ta hilinga ini naggiring asin nagpoon na magtalubo.",
                    "Asin ngonian, totoo, na nagtutubod kamo na an pisog marahay? Sasabihon ko saindo, Iyo; huli ta lambang pisog magbubunga nin siring sa saiya.",
                    "Kaya kun an pisog nagtalubo marahay ini, alagad kun ini dai magtalubo, totoo na ini bako marahay, kaya inaapon ini.",
                    "Asin ngonian, masdan, huli ta saindong binalo, asin itinanom an pisog, asin idto nagdakula asin naggiring, asin nagpoon magtalubo, kaipuhan maaraman nindo na an pisog marahay.",
                    "Asin ngonian, hilinga, ano an saindong kaaraman bilog na daw? Iyo, an saindong kaaraman bilog sa bagay na iyan, asin an saindong pagtubod turog; asin ini huli ta aram nindo, huli ta aram nindo na an tataramon nagpadakula sa saindong manga kalag, asin aram man nindo na idto naggiring, tanganing an saindong pakasabot magpoon na maglinaw, asin an saindong isip magpoon na magdakula.",
                    "O saka, bako daw ini tunay? Sasabihon ko saindo, Iyo, huli ta ini liwanag; asin an ano man na maliwanag iyan marahay, huli ta ini malinaw, kaya aram mo nanggad na iyan marahay; asin ngonian, hilinga pagkatapos na mabatid mo na an liwanag na ini, bilog na daw an saimong pakaaram?",
                    "Totoo sasabihon ko saindo, Bako, dai nanggad nindo pagpabayaan an saindong pagtubod, huli ta ginamit sana nindo an saindong pagtubod sa pagtanom kan pisog tanganing kamo magbalo na maaraman kun an pisog marahay.",
                    "Asin masdan, mantang an kahoy nagpoon na magtalubo, kamo masabi: Satuyang atamanon ini nin marahay, tanganing ini magkaigwa nin gamot, tanganing ini magtalubo, asin tanganing magtao nin bunga sa satuya. Asin ngonian totoo nanggad, kun saindong atamanon ini nin marahay ini magkakaigwa nin gamot, asin magtatalubo asin magtatao nin bunga.",
                    "Alagad kun pababayaan nindo an kahoy, asin dai isipon an pag-ataman kaidto, totoo dai idto magkakaigwang gamot; asin pagsinag kan init kan aldaw asin nabalad idto, huli ta daing gamot idto maaalang, asin gagaboton idto asin iaapon.",
                    "Ngonian, idto bako ta an pisog bako marahay, bako ta an bunga dai magugustohan, kundi idto huli ta an daga tigang, asin dai nindo inataman an kahoy, kaya dai kamo magkakaigwa kan bunga kaini.",
                    "Asin kun siring, kun dai nindo aatamanon an tataramon, na nakapuntok an mata sa pagtubod sa bunga kaidto, dai nanggad kamo makakapudo kan bunga kan kahoy nin buhay.",
                    "Alagad kun saindong aatamanon an tataramon, iyo, atamanon an kahoy mantang nagpopoon idto magtalubo, sa paagi kan saindong maigot asin maimbod na pagtubod, naglalaom kan bunga kaidto, idto magkakaigwa nin gamot; asin totoo na idto magiging kahoy na magtutubo sagkod sa buhay na daing katapusan.",
                    "Asin huli sa saindong pagkamaigot asin sa saindong pagtubod asin sa saindong tiyaga sa pag-aataman sa tataramon na idto, tanganing magkaigwa nin gamot saindo, totoo, dai mahaloy magpupudo kamo kan bunga kaidto, na pinakamahalaga, na mahamis orog pa sa gabos na mahamis, asin maputi orog pa sa gabos na maputi, iyo, asin dalisay orog pa sa gabos na dalisay; asin pagpipiristahan nindo an bunga na ini sagkod na kamo magkabarasog, na dai na kamo magugutom pa, o mapapaha.",
                    "Dangan manga katugangan, aaranihon nindo an balaog kan saindong pagtubod, asin an saindong pagkamaigot, asin tiyaga, asin halawig na pagtios, naghahalat sa kahoy na magtao nin bunga sa saindo."
                ]
            },
            {
                "url": "https://www.lds.org/scriptures/bofm/alma/34?lang=eng&clang=bik",
                "name": "Kapitulo 34",
                "summary": [
                    "Si Amulek nagpatotoo na an tataramon manunungod sa kaligtasan yaon ki Cristo—Sagkod na an pagtubos mangyari, an gabos na tawo mapapara—An kabilogan kan katugonan ni Moises nagtuturo sa pag-atang sa aki kan Dios—An daing-kasagkuran na plano kan pagtubos nakapasikad sa pagtubod asin pagsolsol—Mamibi para sa balaog na temporal asin espiritual—Ining buhay na ini iyo na an panahon para sa manga tawo na maghanda sa paghampang sa Dios—Hinguahon nindo an saindong kaligtasan na igwang takot sa atubang kan Dios. Manga 74 B.C."
                ],
                "verses": [
                    "Asin ngonian uminagi an panahon na pagkatapos na si Alma makapagsabi kan manga tataramon na ini sa sainda nagtukaw siya sa daga, asin si Amulek nagtindog asin nagpoon na magtukdo sainda na nagsasabi:",
                    "Manga katugangan ko, sakuyang iniisip na kanigoan na dai kamo nakaararam kan manga bagay na sinasabi manunungod sa pag-abot ni Cristo, na itinutukdo niamo na iyo an Aki kan Dios; iyo, aram ko na an manga bagay na ini itinukdo saindo nin labi-labi bago kamo nakipagtusay samuya.",
                    "Asin siring sa saindong minamawot sa sakuyang tugang na ipaaram sa saindo kun ano an kaipuhan nindong giribohon, huli sa saindong manga pagtirios; asin siya nagsabi na sa saindo na mag-arandam sa saindong isip; iyo, asin sinadol nanggad niya kamo na magkaigwa nin pagtubod asin tiyaga—",
                    "Iyo, tanganing kamo magkairigwa nin tamang pagtubod na itaranom an tataramon sa saindong manga puso, tanganing kamo magbaralo kan karahayan kaidto.",
                    "Asin samuyang namasdan na an dakulang kahapotan sa saindong kaisipan iyo an kun an tataramon nasa Aki kan Dios, o kun dai magkakaigwa nin Cristo.",
                    "Asin saindo man na namasdan na pinatunayan kan sakuyang tugang sa saindo, sa kadakol na manga panahon, na an tataramon yaon ki Cristo pasiring sa kaligtasan.",
                    "An sakuyang tugang nangapodan sa tataramon ni Zenos, na an pagtubos maabot sa paagi kan Aki kan Dios, asin man sa manga tataramon ni Zenock; asin man siya nakihuron ki Moises, tanganing mapatunayan na an manga bagay na ini totoo.",
                    "Asin ngonian, magdarangog, ako nagpapatotoo saindo sa sakuyang sadiri na an manga bagay na ini totoo. Nanggad, sakuyang sasabihon saindo, na sakuyang aram na si Cristo maabot sa manga aki nin manga tawo, tanganing saiyang akoon an manga pagkakasala kan saiyang manga tawo, asin saiyang tutuboson an manga kasalan kan mundo; huli ta an Kagurangnan na Dios sinabi idto.",
                    "Huli ta kaipuhan na sarong pagtubos an gibohon; huli ta sunod sa dakulang plano kan Daing-Kasagkuran na Dios kaipuhan na igwa nin sarong pagtubos na gibohon o kun dai an gabos na katawohan nanggad mapapara; iyo, an gabos nagmatagas; iyo, an gabos nagkasala asin nawara, asin kaipuhan mapara kun bako idto sa paagi kan pagtubos na kaipuhan na gibohon.",
                    "Huli ta kaipuhan na magkaigwa nin dakula asin huring atang; iyo, bako an atang nin tawo, o hayop, o ano man na hayop na igwang pakpak; huli ta bako man na atang na tawo, kundi kaipuhan na daing-katapusan asin daing-kasagkuran na atang.",
                    "Ngonian daing siisay man na tawo na maatang kan saiyang sadiring dugo na magtubos kan kasalan kan iba. Ngonian, kun an sarong tawo manggadan, ano kukuahon daw an buhay kan saimong tugang sunod sa satuyang katugonan na pantay? Sasabihon ko saindo, Dai.",
                    "Alagad hahagadon kan susundon an buhay kan nakagadan; kaya daing ano man na bagay na kulang sa daing katapusan na pagtubos na magkakanigo sa manga kasalan kan mundo.",
                    "Kaya kaipuhan na magkaigwang sarong dakula asin huring pag-atang, asin dangan magkakaigwa na, o kaipuhan na magkaigwa nin pagpundo sa pagpapabulos nin dugo; dangan an katugonan ni Moises mauutob; iyo, an gabos mauutob, lambang ikinurit asin pangaran, asin ta dai ni saro man na mapapara.",
                    "Asin totoo, iyo ini an bilog na kahulogan kan susundon, lambang mandiit-diit na kabtang na nagsasabi kan dakula asin huring atang; asin an dakula asin huring atang iyo an Aki kan Dios, iyo, daing katapusan asin daing-kasagkuran.",
                    "Asin ta siya an magdadara nin kaligtasan sa gabos na magtuturubod sa saiyang pangaran; na iyo an katuyohan kan huring atang, tanganing mapukawan an pagkaherak, na nangingibabaw sa kapantayan, asin magdadara nin paagi sa manga tawo tanganing sinda magkaigwa nin pagtubod sa pagsolsol.",
                    "Asin sa siring an pagkaherak matutungdan an hinahagad kan kapantayan, asin mapapalibotan sinda nin manga takyag nin kaligtasan, mantang siya na dai nagtutubod sa pagsolsol mag-aatubang sa bilog na susundon kan hinahagad kan kapantayan; kaya sa saiya sana na igwang pagtubod sa pagsolsol maitatao an daing-kasagkuran na plano kan pagtubos.",
                    "Kaya itao man lugod saindo kan Dios, manga katugangan ko, na magpoon lugod kamong magturubod sa pagsolsol, tanganing magpoon na kamong mag-arapod sa saiyang banal na pangaran, tanganing maherakan kamo;",
                    "Iyo, magpamibi sa saiya tanganing maherakan; huli ta siya makusog na magligtas.",
                    "Iyo, magpakurumbaba kamo, asin magpadaragos sa pagpamibi sa saiya.",
                    "Magpamibi sa saiya kun kamo nasa saindong manga tatamnan, iyo, para sa gabos kan saindong manga hayop.",
                    "Magpamibi sa saiya sa manga harong nindo, iyo, para sa gabos na kagharong, sa pagkaaga, sa pagkaudto, asin sa pagkabanggi.",
                    "Iyo, magpamibi sa saiya laban sa kapangyarihan kan saindong manga kaiwal.",
                    "Iyo, magpamibi sa saiya laban sa demonio, na iyo an kaiwal nin gabos na katanusan.",
                    "Magpamibi sa saiya para sa manga pananom kan saindong manga tatamnan, tanganing kamo mag-uruswag huli sa sainda.",
                    "Magpamibi para sa manga hayop kan saindong manga lati, tanganing sinda magdarakol man.",
                    "Alagad bako ini an gabos; kaipuhan ipabulos nindo an saindong manga kalag sa saindong manga kuwarto, asin sa saindong manga tagong lugar, asin sa saindong manga kadlagan.",
                    "Iyo, asin kun dai kamo namimibi sa Kagurangnan, pabayaan na an saindong manga puso na mapano, padagos na nagpapamibi sa saiya para sa saindong karahayan, asin man para sa karahayan kan manga nasa saindong palibot.",
                    "Asin ngonian magdarangog, padangat kong manga katugangan, sasabihon ko sa saindo, dai kamo maghuruna na iyo na ini an gabos; huli pagkatapos na giribohon nindo ining manga bagay na ini, kun saindong isisirikwal an manga nangangaipo, asin an manga daing gubing, asin dai man kamo magdadaralaw sa manga naghihirilang asin nagtitirios, asin warasan kan saindong pagkabuhay, kun kamo igwa, idtong manga nangangaipo—sasabihon ko saindo, kun dai nindo ginigiribo an arin man kan manga bagay na ini, nanggad an saindong manga pamibi magiging daing kamugtakan, asin daing pakinabang, asin siring kamo sa manga parasagin-sagin na pig-iindahan an pagtubod.",
                    "Kaya kun dai kamo makarumdom na maging maugayon sa kapwa, kamo manga ati na inaapon kan manga platero, (ini dahil ta daing kamugtakan) asin tuturungtongan nin manga bitis nin manga tawo.",
                    "Asin ngonian, sakuyang manga katugangan, minamawot ko, na pakatapos na kamo makakurua nin kadakol na manga pagpatotoo, nahiling an banal na kasuratan na nagpapatotoo kan manga bagay na ini, kamo dumurulok asin magdarara nin bunga sa pagsolsol.",
                    "Iyo, minamawot ko na kamo magdurulok asin dai na pagpataragason an saindong manga puso; huli ta totoo, ngonian na an panahon asin aldaw kan saindong kaligtasan; asin huli kaini, kun kamo magsorolsol asin dai pagpataragason an saindong manga puso, tulos-tulos an plano kan pagtubos mapapasaindo.",
                    "Huli totoo nanggad, an buhay na ini iyo an panahon para sa tawo na mag-andam sa paghampang sa Dios; iyo, totoo nanggad an aldaw kan buhay na ini iyo an aldaw para sa tawo na maggibo kan saindang manga gigibohon.",
                    "Asin ngonian, siring sa sinabi ko saindo kaidto, na igwa na kamo nin kadakol na manga pagpatotoo, kaya, ako nakikimaherak sa saindo na dai na nindo pagpataraod-taodon pa an aldaw kan saindong pagsorolsol sagkod sa katapusan; huli ta pagkatapos kaining aldaw nin buhay, na itinao satuya sa pag-andam para sa daing-kasagkuran, totoo nanggad, na kun dai niato papakarahayon an satuyang panahon mantang nasa buhay na ini, dangan maabot an banggi nin kadikloman na kun sain dai na nin ano man na magigibo pa.",
                    "Dai kamo makapagsasabi, kun kamo madara na sa makuri na pagtios, na ako magsosolsol na, na ako mabalik na sa sakuyang Dios. Dai, kamo dai makapagsasarabi kaini; huli ta an espiritu na nagsasadiri kan saindong manga hawak kan panahon na nagruluwas kamo sa buhay na ini, iyo man an espiritu na igwang kapangyarihan na sadirihon an saindong manga hawak duman sa daing-kasagkuran na mundo na idto.",
                    "Huli ta totoo nanggad, na kun saindong pagpataraod-taodon pa an aldaw kan saindong pagsorolsol sagkod sa pagkagadan, saka nanggad, kamo magiging sakop kan espiritu kan demonio, asin buburugtakan kamo kan tanda niya; kaya an Espiritu kan Kagurangnan mahali sa saindo, asin dai na nin lugar sa saindo, asin an demonio igwa nin gabos na kapangyarihan sa saindo; asin iyo na ini an katapusan na kamugtakan kan masusumbikal.",
                    "Asin ta aram ko ini, huli ta sinabi ini kan Kagurangnan na dai siya nag-eerok sa bakong banal na manga templo, alagad sa manga puso kan manga matatanos siya nag-eerok; iyo, asin sinabi man niya na an manga matatanos magtutukaw sa saiyang kahadean, tanganing dai na nanggad magluwas pa; alagad an saindang manga gubing papupurution sa paagi kan dugo kan Kordero.",
                    "Asin ngonian, padangat kong manga katugangan, minamawot ko na saindong rumdomon ining manga bagay na ini, asin na kamo maghiringuha kan saindong kaligtasan na igwang pagkatakot sa atubangan kan Dios, asin na dai na nindo pag-irindahan an pag-abot ni Cristo;",
                    "Na dai na kamo magturumang pa sa Espiritu Santo, alagad na arakoon siya nindo, asin arakoon an pangaran ni Cristo; tanganing magpakurumbaba kamo sagkod sa kabokabo, asin magsaramba sa Dios, sain man na lugar kamo namumugtak, sa espiritu asin sa katotoohan; asin na mabuhay kamo sa pagpapasalamat sa aroaldaw, huli sa kadakol na pagkaherak asin manga balaog na itinatao saindo.",
                    "Iyo, asin sisadol ko kamo, sakuyang manga katugangan, na magmarangno kamo sa padagos na pagpamibi, tanganing dai kamo madara kan manga sugot kan demonio, tanganing dai kamo niya madaog, tanganing dai kamo maging sakop niya sa huring aldaw; huli ta totoo, siya mabalos saindo nin bakong marahay na bagay.",
                    "Asin ngonian sakuyang padangat na manga katugangan sisadol ko kamo na magkaigwa kamo nin tiyaga, asin tanganing makaya nindo an palaen-laen na pasakit; tanganing dai nindo paglibakon an manga nagsubol saindo huli sa saindong labi-labing pagtios, ta tibaad maging parakasala man kamo siring sa sainda;",
                    "Alagad na kamo magkaigwa nin tiyaga, asin makaya an manga kasakitan na kaibahan an dai natatanyog na paglaom na sarong aldaw magpapahingalo kamo sa saindong manga kasakitan."
                ]
            },
            {
                "url": "https://www.lds.org/scriptures/bofm/alma/39?lang=eng&clang=bik",
                "name": "Kapitulo 39",
                "summary": [
                    "An kasalan na makalaman sarong karumpotan—An kasalan ni Corianton an nagpugol sa manga Zoramite na arakoon an tataramon—An pagtubos ni Cristo nasasakopan an pagligtas kaidtong manga maimbod na naenot nang nagkagaradan. Manga 74 B.C."
                ],
                "verses": [
                    "Asin ngonian, sakuyang aki, igwa pa akong sasabihon saimo na orog pa kan sinabi ko sa saimong tugang; huli nanggad, dai mo daw namasdan an pagkasarig kan saimong tugang, an saiyang pagkamaimbod, asin an saiyang pagkamaigot sa pagsunod sa manga tugon kan Dios? An hapot ko, bakong nagtao siya nin marahay na halimbawa saimo?",
                    "Huli ta dai ka man nagdangog sa sakuyang manga tataramon siring sa saimong tugang, sa katiripunan kan manga tawo kan Zoramite. Ngonian iyo ini an habo ko saimo; ika nagpadagos sa paghambog kan saimong kusog asin kan saimong kadunungan.",
                    "Asin ta bako pa ini an gabos, sakuyang aki. Saimong ginibo idto na nakakapamundo sakuya; huli ta binayaan mo an pagbalangibog, asin ta nagduman sa daga kan Siron sa manga gilid kan manga Lamanite, sa pagsunod ki Isabel na parapasambay.",
                    "Iyo, saiyang binihag an manga puso nin kadakol; alagad bako ining dahilan para sa saimo, sakuyang aki. Kaipuhan na naglingkod ka sa pagbalangibog na ipinagkatiwala saimo.",
                    "Dai mo daw aram, sakuyang aki, na an manga bagay na ini karumpotan sa paghiling kan Kagurangnan; iyo, pinakamarumpot sa gabos na kasalan apuera sa pagpabulos nin dugo nin manga inosente o pag-inda sa Espiritu Santo?",
                    "Huli nanggad, ta kun saimong pig-indahan an Espiritu Santo kan ini igwa pa nin lugar sa saimo, asin aram mo na pig-indahan mo idto, totoo nanggad, na ini kasalan na daing kapatawaran; iyo, asin an siisay man na manggadan na nasa ilaw asin kaaraman kan Dios, bakong madali para sa saiya na makakua nin kapatawaran; iyo, sinasabi ko saimo, sakuyang aki, na bako madali para sa saiya na makakua nin kapatawaran.",
                    "Asin ngonian, sakuyang aki, minamawot ko sa Dios na dai ka nagkasala kan dakula na pagkakasala na ini. Dai ako magpaparataram kan saimong manga kasalan, tanganing paribokon an saimong kalag, kun bako ini para sa ikakarahay mo.",
                    "Alagad totoo, dai mo ikakatago an saimong manga pagkakasala sa Dios; asin sagkod na ika magsolsol an manga idto matindog bilang patotoo laban saimo sa huring aldaw.",
                    "Ngonian sakuyang aki, minamawot ko na ika magsolsol na asin bayaan na an manga kasalan, asin dai na magparasunod sa pagkaara kan saimong manga mata, alagad irayo mo an saimong sadiri sa manga bagay na ini; huli ta sagkod na gibohon mo ini dai ka nanggad makakapanunod kan kahadean kan Dios. O, magrumdom, asin darahon mo sa saimong sadiri, asin irayo an sadiri mo sa manga bagay na iyan.",
                    "Asin ipinagboboot ko saimo na akoon mong makipaghumatol sa saimong matuang manga tugang sa gabos mong gigibohon; huli magdangog, ika nasa saimong pagkaaki pa, asin nangangaipo pa nin pag-ataman kan saimong manga tugang. Asin sunodon an saindang manga hatol.",
                    "Dai pagtugoting madara an saimong sadiri sa ano man na daing kamugtakan o kalokohan na bagay; dai pagtugoting madara giraray kan demonio an saimong puso sa pagsunod kaidtong manga mararaot na parapasambay. Saimong saboton, sakuyang aki, dakulang gayo na kasumbikalan an saimong dinara sa manga Zoramite; huli ta kan mahiling ninda an saimong gawi-gawi dai na sinda nagturubod sa sakuyang manga tataramon.",
                    "Asin ngonian an Espiritu kan Kagurangnan nagsabi sa sakuya: Pagbotan mo an saimong manga aki na maggibo nin marahay, tibaad na madara ninda an manga puso nin kadakol na manga tawo sa pagkarumpag; kaya pinagbobotan ko ika, sakuyang aki, sa pagkatakot sa Dios, na bayaan na an saimong manga kasumbikalan.",
                    "Na ika magbirik sa Kagurangnan sa bilog mong isip, makakaya, asin kusog; na dai mo na madara an manga puso nin siisay man sa paggibo nin mararaot; alagad magbalik ka sa sainda, asin akoon mo an saimong manga kakundian asin an sala na saimong naginibo.",
                    "Dai maghanap kan manga kayamanan o kan manga daing kamugtakan na manga bagay sa mundong ini; huli ta totoo, dai mo an manga iyan madadara.",
                    "Asin ngonian, sakuyang aki, sakuyang sasabihon saimo an manunungod sa pag-abot ni Cristo. Nanggad, an sabi ko saimo, na siya nanggad an maabot na mahali kan kasalan kan mundo; iyo, siya maabot sa pagbalangibog kan maogmang manga bareta nin kaligtasan sa saiyang manga tawo.",
                    "Asin ngonian, sakuyang aki, iyo ini an paglingkod na inapodan sa saimo, na ipagbalangibog ining maogmang manga bareta sa manga tawong ini, tanganing makahanda an saindang manga isip; o kaya na an kaligtasan umabot sa sainda, tanganing maihanda ninda an manga isip kan saindang manga aki sa pagdangnog kan tataramon sa panahon kan saiyang pag-abot.",
                    "Asin ngonian sakuyang papagianon an saimong isip sa temang ini. Totoo, magngangalas ka kun ngata an manga bagay na ini kaipuhan na maaraman haloy pa bago umabot. Alagad totoo nanggad, sakuyang sasabihon sa saimo, bako daw na an sarong kalag sa panahon na ini mahalaga sa Dios siring man an kalag sa panahon kan saiyang pag-abot?",
                    "Bako daw kaipuhan na an plano kan pagtubos ipaaram sa manga tawo na ini asin siring man sa saindang manga aki?",
                    "Bako daw siring kadali sa panahon na ini para sa Kagurangnan na magpadara nin sarong anghel na magbalangibog kaining maogmang manga bareta sa satuya siring sa satuyang manga aki, o siring sa pagkatapos kan panahon kan saiyang pag-abot?"
                ]
            },
            {
                "url": "https://www.lds.org/scriptures/bofm/alma/40?lang=eng&clang=bik",
                "name": "Kapitulo 40",
                "summary": [
                    "Si Cristo an magdadara kan pagkabuhay-liwat kan gabos na manga tawo—An matatanos na nagadan maduman sa paraiso asin an masusumbikal sa harayo na kadikloman sa paghalat kan aldaw kan saindang pagkabuhay-liwat—An gabos na manga bagay maisusulit na husay asin sa perpekto na hawak sa Pagkabuhay-liwat. Manga 74 B.C."
                ],
                "verses": [
                    "Ngonian sakuyang aki, ini pa an sakuyang manga sasabihon sa saimo, huli ta naaaninaw ko na an saimong isip nahahadit manunungod sa pagkabuhay-liwat nin manga gadan.",
                    "Totoo sakuyang sasabihon sa saimo na dai nin pagkabuhay-liwat—o masasabi ko, sa ibang tataramon, na ining mortal dai man masasanglian nin pagkaimortal, an pagkalapa dai man masasanglian nin dai pagkalapa—sagkod sa pagkatapos kan pag-abot ni Cristo.",
                    "Totoo, na siya an magpapangyari kan pagkabuhay-liwat kan manga gadan. Alagad magdangog, sakuyang aki, an pagkabuhay-liwat dai pa. Ngonian, bubuksan ko saimo an sarong tagong-hilom; alagad kadakol pang manga tagong-hilom na natatago, na daing siisay man na nakakaaram kundi an Dios sana. Alagad sakuyang ipapahiling saimo an sarong bagay na maigot kong inusisa sa Dios na sakuyang maaraman—na iyo an pagkabuhay-liwat.",
                    "Magdangog, igwang panahon na itinalaga na an gabos mabangon sa pagkagadan. Ngonian kun nuarin an panahon na ini maabot daing nakakaaram; alagad an Dios aram an panahon na itinalaga.",
                    "Ngonian, kun magkaigwa man nin sarong panahon, o ika-duwang panahon, o ika-tulong panahon, na an manga tawo mabangon sa pagkagadan, bako ini an mahalaga, huli ta an Dios aram an manga bagay na ini; asin tama na sakuya na maaraman na siring an mangyayari—na igwang panahon na itinalaga na gabos mabarangon hali sa pagkagadan.",
                    "Ngonian kaipuhan na igwang panahon sa pagultanan kan panahon nin pagkagadan asin sa panahon nin pagkabuhay-liwat.",
                    "Asin ngonian ako mag-uusisa kun ano an mangyayari sa manga kalag kan manga tawo magpoon sa panahon kan pagkagadan na ini sagkod sa itinalagang panahon para sa pagkabuhay-liwat?",
                    "Ngonian kun igwa man na labi sa sarong panahon na itinalaga para sa tawo na magbangon bako iyan an mahalaga; huli an gabos dai man magagadan na sarabay, asin ini bako man mahalaga; an gabos siring sa sarong aldaw sa Dios, asin an panahon sa tawo sana sinusukol.",
                    "Kaya, igwang panahon na itinalaga sa tawo na sinda magbarangon hali sa pagkagadan; asin igwang pagultanan sa tahaw poon kan pagkagadan asin kan pagkabuhay-liwat. Asin ngonian, manunungod sa pagultanan na panahon, ano an mangyayari sa manga kalag kan manga tawo, iyo ini an bagay na sakuyang inusisang maigot sa Kagurangnan na maaraman; asin iyo ini an bagay na naaraman ko.",
                    "Asin kun mag-abot an panahon na an gabos magbarangon, saka ninda maaararaman na an Dios nakakaaram kan gabos na manga panahon na itinalaga para sa tawo.",
                    "Ngonian, manunungod sa kamugtakan kan kalag sa pagultanan kan pagkagadan asin pagkabuhay-liwat—Totoo, ipinaaram ini sakuya nin sarong anghel, na an manga espiritu kan gabos na manga tawo, sa panahon na sinda humali sa hawak na mortal, iyo, na an espiritu kan gabos na manga tawo, maging marahay o maraot, ipupuli duman sa Dios na nagtao sainda nin buhay.",
                    "Asin saka na mangyayari na an manga espiritu kaidtong matatanos maarako nin maogmang kamugtakan, na inaapod na paraiso, kamugtakan nin kapahingaloan, kamugtakan nin katuninongan, kun sain sinda mapapahingaloan na kan saindang manga kahaditan asin gabos na iisipon, asin kamundoan.",
                    "Asin saka maagi an panahon, na an manga espiritu kan manga masusumbikal, iyo, idtong manga mararaot—huli totoo na sinda daing kabtang o kaparte kan Espiritu kan Kagurangnan; huli nanggad, ta pinili ninda an maraot na manga gibo ki sa marahay; kaya an espiritu kan demonio luminaog sa sainda, asin sinadiri an saindang manga harong—asin an manga ini iaarapon sa harayo na kadikloman; asin magkakaigwang pagtarangis, asin inaragrangay, asin pagraragot nin manga ngipon, asin ini huli sa saindang sadiring kasumbikalan, na dara bilang bihag kan kaisipan kan demonio.",
                    "Ngonian iyo ini an kamugtakan kan manga kalag kan masusumbikal, iyo, nasa kadikloman, asin sa kamugtakan na makuri, makakatakot hilingon huli ta an labi-labing kaanggotan kan Dios yaon sa sainda; kaya sinda nasa siring na kamugtakan, siring man an manga matatanos sa paraiso, sagkod sa panahon kan saindang pagkabuhay-liwat.",
                    "Ngonian, igwang nagkakapira na nakakasabot kaining kamugtakan na kaogmahan asin ining kamugtakan na pagtios nin manga kalag, bago kan pagkabuhay-liwat, iyo ini an enot na pagkabuhay-liwat. Iyo, inaako ko na maaapod idtong pagkabuhay-liwat, an pagbangon kan espiritu o kan kalag asin an saindang pagkapaduman sa kaogmahan o kasakitan, susog sa tataramon na sinabi na.",
                    "Asin totoo nanggad, na sa giraray sinabi, na igwang enot na pagkabuhay-liwat, sarong pagkabuhay-liwat kan gabos na nabuhay kaidto, o manga nabubuhay pa, asin an manga mabubuhay pa sagkod sa pagkabuhay-liwat ni Cristo sa manga gadan.",
                    "Ngonian, dai niato iniisip na ining enot na pagkabuhay-liwat, na sinasambit sa siring na paagi, iyo na an pagkabuhay-liwat kan manga kalag asin an saindang pagkamugtak sa kaogmahan o kasakitan. Dai nindo pag-irisipon na iyo ini an kahulogan kaini.",
                    "Totoo, sakuyang sasabihon saimo, Bako; alagad an boot sabihon kaini iyo an pagsulit kan kalag sa hawak, kaidtong manga nabuhay magpoon sa manga aldaw ni Adan sagkod sa pagkabuhay-liwat ni Cristo.",
                    "Ngonian, kun an manga kalag asin an manga hawak kaidtong manga nasabi na magsusurulit tulos, an masusumbikal siring man an matatanos, dai ko sinasabi; tama na na sakuyang sabihon na sinda gabos mabangon; o sa ibang tataramon, an saindang pagkabuhay-liwat mangyayari bago an pagkabuhay-liwat kaidtong manga nagadan pagkatapos kan pagkabuhay-liwat ni Cristo.",
                    "Ngonian sakuyang aki, dai ko sinasabi na an pagkabuhay-liwat maabot sa pagkabuhay-liwat ni Cristo; alagad magdangog, itinatao ko ini bilang sakuyang kaisipan, na an manga kalag asin an manga hawak kan matatanos magsusulit, sa pagkabuhay-liwat ni Cristo, asin an saiyang pagsakat sa langit.",
                    "Alagad maging idto sa saiyang pagkabuhay-liwat o sa pagkatapos, dai ko sinasabi; alagad ini sana an sakuyang masasabi, na igwang pagultanan sa tahaw kan pagkagadan asin kan pagkabuhay-liwat kan hawak, asin an kamugtakan kan kalag sa kaogmahan o sa kasakitan sagkod sa panahon na itinalaga kan Dios na an gadan mabangon, asin masulit, an kalag asin an hawak, asin dadarahon sa atubangan kan Dios, asin tanganing hukoman susog sa saindang manga giniribo.",
                    "Iyo, digdi mangyayari an pagbabalik kan gabos na manga bagay na pinagsabi kan manga nguso kan manga propeta.",
                    "An kalag ibabalik sa hawak, asin an hawak sa kalag; iyo, asin an lambang kalamias asin pinagsukmolan ibabalik sa saiyang hawak; iyo, maski na sarong buhok sa payo dai mawawara; alagad an gabos na manga bagay ibabalik sa tama asin sa perpektong hawak.",
                    "Asin ngonian, sakuyang aki, ini an pagsulit na pinagsasabi kan manga nguso kan manga propeta—",
                    "Asin saka an matatanos magliliwanag sa kahadean kan Dios.",
                    "Alagad totoo, na sarong makuri na pagkagadan an maabot sa manga masusumbikal; huli ta sinda magagadan sa manga bagay manunungod sa manga bagay nin katanusan; huli ta sinda maati, asin ta daing maati na bagay na makakapanunod sa kahadean kan Dios; alagad sinda isisirikwal, asin ipapamugtak na magkaon kan bunga kan saindang kapagalan o saindang manga gibo, na manga maraot; asin sinda mainom kan lagod nin mapait na kupa."
                ]
            },
            {
                "url": "https://www.lds.org/scriptures/bofm/alma/41?lang=eng&clang=bik",
                "name": "Kapitulo 41",
                "summary": [
                    "Sa Pagkabuhay-liwat an manga tawo mabangon sa kamugtakan nin daing katapusan na kaogmahan o daing katapusan na kasakitan—An kasumbikalan bako nuarin man kaogmahan—An kinabanon na tawo daing Dios sa mundo—An lambang tawo maako giraray sa pagsulit kan manga ugali asin manga kalidad na saiyang nakua sa pagkamortal. 74 B.C."
                ],
                "verses": [
                    "Asin ngonian, sakuyang aki, igwa akong itataram manunungod sa pagsulit na nasambit na; huli nanggad, ta dakol an nagliwat kan banal na kasuratan, asin ta nariwara nin paharayo huli sa bagay na ini. Asin nahihiling ko na an saimong isip naghahadit man manunungod sa bagay na ini. Alagad totoo sakuyang ipapaliwanag ini saimo.",
                    "Sinasabi ko saimo, sakuyang aki, na an plano kan pagsulit kaipuhan sa kapantayan kan Dios; huli ta kaipuhan na an gabos na manga bagay maisulit sa saindang tamang kamugtakan. Totoo, ini kaipuhan asin pantay, sunod sa kapangyarihan asin pagkabuhay-liwat ni Cristo, na an kalag kan tawo kaipuhan maisulit sa saiyang hawak, asin ta an lambang kabtang kan hawak kaipuhan maisulit sa sadiri.",
                    "Asin ta kaipuhan ini sa kapantayan kan Dios na an tawo kaipuhan na hukoman sunod sa saindang manga giniribo; asin kun an saindang manga gibo sa buhay na ini, asin an kamawotan kan saindang manga puso mararahay, tanganing sinda man sa huring aldaw, maisulit sa kun ano an marahay.",
                    "Asin kun an saindang manga gibo maraot an manga idto ibabalik sa sainda para sa maraot. Kaya, an gabos na bagay maisusulit sa tamang kamugtakan, an gabos na bagay sa saindang tama na pagkahaman—an pagkamortal mabangon sa pagkaimortal, an pagkalapa sa daing pagkalapa—mabangon sa daing katapusan na kaogmahan na manununod kan kahadean kan Dios, o sa daing katapusan na kasakitan na manununod kan kahadean kan demonio, an saro digdi, asin an saro duman—",
                    "An saro mabangon sa kaogmahan sunod sa saiyang minamawot na kaogmahan, o karahayan sunod sa saiyang minamawot na karahayan; asin an iba sa maraot sunod sa minawot niyang karaotan; huli ta minawot niya na maggibo nin karaotan sa gabos niyang manga aldaw siring man magkakaigwa nin kabalosan na maraot sa pag-abot kan banggi.",
                    "Asin siring man sa ibong na kabtang. Kun siya nagsolsol kan saiyang manga kasalan, asin minawot an katanusan sagkod sa katapusan kan saiyang manga aldaw, kun siring, siya mababalosan nin karahayan.",
                    "Sinda iyo an manga tinubos kan Kagurangnan; iyo, sinda iyo idtong manga kinukua, na iliniligtas hali sa daing katapusan na banggi nin kadikloman; asin kaya sinda matindog o matumba; huli totoo, na sinda an sadiri nindang hukom, kun maggibo nin marahay o maggibo nin maraot.",
                    "Ngonian, an manga pagboot kan Dios dai nababago; kaya, an dalan hinanda na, na an siisay man na boot maglakaw duman tinutugotan asin siya maliligtas.",
                    "Asin ngonian magdangog, sakuyang aki, dai ka na magtaya nin saro pang pagkakasala laban sa saimong Dios sa manga temang idto nin doktrina, na saimo nang itinaya sagkod ngonian.",
                    "Dai mo ipamugtak, na huli ta sinabi na an manunungod sa pagsulit, na ika isusulit hali sa kasalan pasiring sa kaogmahan. Totoo, sakuyang sasabihon saimo, an kasumbikalan bako nanggad nuarin man kaogmahan.",
                    "Asin ngonian, sakuyang aki, an gabos na tawo na nasa kamugtakan nin kamundohan, o an boot kong sabihon, na nasa kinabanon na kamugtakan, nasa kapaitan asin nasa gapos nin magabat na pagkakasala; sinda daing Dios sa mundo, asin sinda suminalungat sa natural na kamugtakan kan Dios; kaya sinda nasa kamugtakan na salungat sa natural na kamugtakan nin kaogmahan.",
                    "Asin ngonian, an kahulogan daw kan tataramon na pagsulit iyo an paghali kan sarong bagay sa natural na kamugtakan, asin ibugtak ini sa bakong natural na kamugtakan o ibugtak ini sa kamugtakan na kabaliktadan kan natural na kamugtakan kaini?",
                    "O, sakuyang aki, bako ini siring; alagad an kahulogan kan tataramon na pagsulit iyo an isulit giraray an maraot sa maraot, o an kamundohan sa kamundohan, o an makademonio sa makademonio—an marahay para sa marahay; an matanos para sa matanos; an pantay para sa pantay; an pagkamaherakon para sa maherakon.",
                    "Kaya, sakuyang aki, saimong hinguahon na ika maging maherakon sa saimong manga katugangan; maging pantay sa pakikiiba, maghatol nin igwang katanusan, asin padagos na maggibo nin marahay; asin ta kun saimong gigibohon an manga bagay na ini saka na ika makakakua nin balos; iyo, an pagkaherak isusulit saimo giraray; an kapantayan isusulit saimo giraray; an matanos na paghatol isusulit saimo giraray; asin an mararahay ibabalos saimo giraray.",
                    "Huli ta kun ano an saimong ipinaluwas mabalik giraray saimo, asin isusulit; kaya, an tataramon na pagsulit orog na minasumpa sa makasalan, asin ta dai naghahatol na maninigo siya sa kaligtasan."
                ]
            },
            {
                "url": "https://www.lds.org/scriptures/bofm/alma/42?lang=eng&clang=bik",
                "name": "Kapitulo 42",
                "summary": [
                    "An buhay na mortal sarong pagbalo na panahon tanganing an tawo makapagsolsol asin makapaglingkod sa Dios—An Paglapas nagdara nin temporal asin espiritual na kagadanan sa gabos na katawohan—An pagtubos minaabot sa paagi nin pagsolsol—An Dios iyo an nagbayad para sa kasalan kan kinaban—An pagkaherak para sa manga nagsosorolsol—An gabos na iba pa sakop kan kapantayan kan Dios—An Pagkaherak minaabot huli sa pagtubos—Idtong tunay na nagsolsol sana an makakaligtas. Manga 74 B.C."
                ],
                "verses": [
                    "Asin ngonian, sakuyang aki, sakuyang naaaninaw na garo igwa pang nagpapahadit sa saimong isip, na dai mo nasasabotan—na manunungod sa kapantayan kan Dios sa kapadusahan kan parakasala; huli ta saimong pinaghuna na bako pantay na an parakasala umabot sa kamugtakan nin kasakitan.",
                    "Ngonian, sakuyang aki, sakuyang ipapaliwanag an bagay na ini saimo. Huli ta totoo, pagkatapos na an Kagurangnan na Dios pahalion an satuyang enot na manga magurang duman sa hardin kan Eden, na magbungkal kan daga, kun sain sinda kinua—iyo, hinali niya an tawo, asin saiyang ibinugtak sa sirangan na parte kan hardin kan Eden, an kerubin, asin sarong naglalaad na espada na nagtatalibong sa gabos na direksiyon, tanganing bantayan an kahoy nin buhay—",
                    "Ngonian, satuyang nahiling na an tawo naging arog sa Dios, naaaraman an marahay asin an maraot; asin ta tibaad iunat niya an saiyang kamot duman, asin kumua man sa kahoy nin buhay, asin kumakan asin mabuhay sagkod pa man, an Kagurangnan na Dios ibinugtak an kerubin asin sarong naglalaad na espada, tanganing dai siya makakakan kan bunga—",
                    "Asin siring satuyang nahiling, na igwa nin panahon na itinugot sa tawo na magsolsol, iyo, sarong panahon nin pagbalo, sarong panahon na magsolsol asin maglingkod sa Dios.",
                    "Huli ta totoo, na kun inunat tulos ni Adan an saiyang kamot, asin nagkakan kan kahoy nin buhay, siya kutana nabuhay sagkod pa man, sunod sa tataramon kan Dios, na dai na nin panahon para sa pagsolsol; iyo, asin man an tataramon kan Dios nawaraan kutana nin kahulogan, asin an dakulang plano kan kaligtasan dai kutana nalawos.",
                    "Alagad magdangog, itinalaga na an tawo magadan—kaya siring na sinda irinayo sa kahoy nin buhay sinda kaipuhan man na halion sa ibabaw kan daga—asin an tawo naging lagalag sagkod pa man, iyo, nagi sindang makasalan na tawo.",
                    "Asin ngonian, saimong nahihiling sa paaging ini na an satuyang enot na manga magurang pinahali maging sa temporal asin espiritual sa atubangan kan Kagurangnan; asin satuyang nahihiling na sinda naging manga parasunod na magsusunod kan saindang sadiring boot.",
                    "Ngonian totoo, bako idtong angay na an tawo bawion sa temporal na pagkagadan, huli ta ini makakaraot kan dakulang plano nin kaogmahan.",
                    "Kaya, huli ta an kalag dai nanggad magagadan, asin ta an pagkakasala nagdara sa gabos na manga tawo nin espiritual na kagadanan siring man nin temporal, iyo na an sinda hinali sa atubangan kan Kagurangnan, kinaipuhan na sinda mabawi sa espiritual na kagadanan.",
                    "Kaya, nin huli ta sinda naging natural na makalaman, makamundo, asin makademonio, ining kamugtakan nin pagbalo naging kamugtakan para sa sainda na maghanda; ini naging kamugtakan nin paghanda.",
                    "Asin ngonian rumdomon, sakuyang aki, kun idto bako huli sa plano kan pagtubos, (ini iginigilid nguna) sa panahon na sinda nagadan an saindang kalag nagtitirios, huli ta hinali sinda sa atubangan kan Kagurangnan.",
                    "Asin ngonian, dai nang paagi na mabawi an manga tawo sa kamugtakan nin pagkakasala, na dinara kan tawo sa saiyang sadiri huli sa sadiri niyang pagsuhay;",
                    "Kaya, susog sa kapantayan, an plano kan pagtubos dai mauutob, kundi sa manga kahagadan nin pagsorolsol nin manga tawo sa pagbalo na kamugtakan na ini, iyo, ining kamugtakan nin paghanda; huli ta kun bako kan kamugtakan na ini, an pagkaherak dai kutanang kahulogan kun bako na raoton an gibo kan kapantayan. Ngonian an gibo kan kapantayan dai na mararaot; kun iyo man, an Dios bako na Dios.",
                    "Asin sa siring satuyang nahihiling na an gabos na katawohan nagkasala, asin sinda nakapotan kan kapantayan; iyo, an kapantayan kan Dios, na nagtalaga sa sainda na mahali sa atubangan kan Dios sagkod pa man.",
                    "Asin ngonian, an plano kan pagkaherak dai mauutob sagkod na an pagtubos mautob; kaya tinubos kan Dios an kasalan kan kinaban, tanganing mautob an plano kan pagkaherak, tanganing simbagon an hinahagad kan kapantayan, tanganing an Dios maging daing katuyawan, pantay na Dios, asin maherakon man na Dios.",
                    "Ngonian, dai maabot sa manga tawo an pagsolsol kun daing kapadusahan, na daing-kasagkuran man siring sa buhay kan kalag, na nakakabit na kasalungat sa plano kan kaogmahan, na daing-kasagkuran man siring sa buhay kan kalag.",
                    "Ngonian, paano an sarong tawo magsolsol kun dai man siya nagkasala? Paano man siyang magkasala kun dai man kan susundon? Paano magkaigwa nin susundon sagkod na dai nin kapadusahan?",
                    "Ngonian, igwang kapadusahan na ikinabit, asin pantay na susundon na itinao, na nagdara nin pagbasol sa isip nin tawo.",
                    "Ngonian, kun daing susundon na itinao—kun an sarong tawo manggadan siya gagadanon man—matatakot daw siya na siya magagadan kun siya manggadan?",
                    "Asin man, kun daing susundon na itinao laban sa kasalan an tawo dai matatakot na magkasala.",
                    "Asin ta kun daing susundon na itinao, kun an manga tawo magkasala ano an magigibo kan kapantayan, o an pagkaherak man, huli ta dai sindang bagsik na masadiri an linalang?",
                    "Alagad igwang susundon na itinao, asin kapadusahan na ikinabit, asin sarong pagsolsol na itinugot; pagsolsol na sinadiri nin pagkaherak; kun dai, an kapantayan sasadirihon an linalang asin ipapautob an susundon, asin an susundon itatao an kapadusahan; kun bako ini, an manga gibo kan kapantayan mararaot, asin an Dios maontok na sa pagka Dios.",
                    "Alagad an Dios dai nag-oontok sa pagka-Dios, asin an pagkaherak sasadirihon an nagsosolsol, asin an pagkaherak maabot huli kan pagtubos; asin an pagtubos pinapangyari an pagkabuhay-liwat kan manga gadan; asin an pagkabuhay-liwat kan manga gadan magdadara kan manga tawo sa atubangan kan Dios; asin sa siring sinda ibinalik sa saiyang atubangan, tanganing hukoman sunod sa saindang manga giniribo, sunod sa susundon asin sa kapantayan.",
                    "Huli nanggad, an kapantayan ipapagibo an gabos na saiyang manga hinahagad, asin man an pagkaherak hahagadon man an gabos na saiya; asin kun siring, an manga tunay na nagsosorolsol sana an maililigtas.",
                    "Ano, naghuhuna kamo na an pagkaherak makakaagaw sa kapantayan? Sasabihon ko saindo, Dai; ni sarong kurit. Kun iyo, an Dios bako na Dios.",
                    "Asin sa siring an Dios pinapangyari an saiyang dakula asin daing-kasagkuran na manga katuyohan, na hinanda poon pa sa kapinonan kan mundo. Asin sa siring uminabot an kaligtasan asin an pagtubos kan manga tawo, asin man an pagkapara asin kasakitan.",
                    "Kaya, o sakuyang aki, an siisay man na boot magpadigdi dumigdi asin tiwasay na magkinabang kan tubig nin buhay; asin an siisay man na dai pumadigdi siring man dai pinipirit na dumigdi; alagad sa huring aldaw isusulit idto saiya sunod sa saiyang manga ginibo.",
                    "Kun minawot niya na gumibo nin maraot, asin dai nagsolsol sa manga aldaw niya, totoo nanggad, karaotan an gigibohon sa saiya, sunod sa pagsulit kan Dios.",
                    "Asin ngonian, sakuyang aki, an sakuyang minamawot iyo na dai na an manga bagay na ini makapahadit saimo, asin bayaan na an saimong manga kasalan sana an paghaditan mo, paghadit na makadara saimo sa pagsolsol.",
                    "O sakuyang aki, sakuyang minamawot na dai mo na pag-indahan an kapantayan kan Dios. Dai ka na maghinguha pa na ipagrason an sadiri mo sa pinakasadit na bagay, dahil sa saimong manga kasalan, sa paagi nin pag-inda sa kapantayan kan Dios; alagad saimong tugotan na an kapantayan kan Dios, asin an saiyang pagkaherak, asin an saiyang halawig na pagtios na magkaigwa nin dakulang buelo sa saimong puso; asin tugotan na ika madara sa kabokabo sa pagpakumbaba.",
                    "Asin ngonian, O sakuyang aki, kamo inapod kan Dios na magbalangibog kan tataramon sa saiyang manga tawo. Asin ngonian, sakuyang aki, lakaw, ibalangibog an tataramon na igwang kaibahan na katotoohan asin kapakumbabaan, tanganing makadara kamo nin manga kalag sa pagsorolsol, tanganing an dakulang plano nin pagkaherak magkaigwa nin bagsik sa sainda. Asin itugot man lugod kan Dios sa saindo sunod sa sakuyang manga tataramon. Amen."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/hel?lang=bik",
        "id": "hel",
        "full_localized_name": "Helaman",
        "has_chapters": true,
        "chapters": [
            {
                "url": "https://www.lds.org/scriptures/bofm/hel/13?lang=eng&clang=bik",
                "name": "Kapitulo 13",
                "summary": [
                    "Si Samuel na Lamanite nagpropesia manunungod kan pagkarumpag kan manga Nephite sagkod na sinda magsorolsol—Sinda asin an saindang manga kayamanan isinurumpa—Saindang isinirikwal asin ginarapo an manga propeta, napaparilibotan nin manga demonio, asin naghaharanap nin kaogmahan sa paggibo nin kasumbikalan. Manga 6 B.C."
                ],
                "verses": [
                    "Asin ngonian ta uminagi an panahon sa ika-walong pulo may anom na taon, an manga Nephite nagdanay man giraray sa saindang kasumbikalan, iyo, sa dakulang kasumbikalan, alagad an manga Lamanite tunay na nagsunod sa katugonan kan Dios, sunod sa katugonan ni Moises.",
                    "Asin ta uminagi an panahon, na sa taon na ini, igwang sarong Samuel, sarong Lamanite, na uminabot sa daga kan Zarahemla, asin nagpoon na maghulit sa manga tawo. Asin ta uminagi an panahon na siya naghulit, nin dakol na manga aldaw, nin pagsolsol sa manga tawo, asin siya saindang pinahali, asin siya mabalik na kuta sa saiyang sadiring daga.",
                    "Alagad uya, an tingog kan Kagurangnan uminabot sa saiya, na magbalik giraray siya, asin magpropesia sa manga tawo kan ano man na bagay na umabot sa saiyang puso.",
                    "Asin ta uminagi an panahon na dai siya ninda tinugotan na maglaog sa siudad; kaya siya nagduman asin nagsakat sa muralya kaidto, asin inunat niya an saiyang kamot asin nagkurahaw sa sarong makusog na tingog, asin nagpropesia sa manga tawo kan ano man na manga bagay na ibinugtak kan Kagurangnan sa saiyang puso.",
                    "Asin siya nagsabi sainda: Magdangog, ako, si Samuel, sarong Lamanite, nagtataram kan manga tataramon kan Kagurangnan na saiyang ibinugtak sa sakuyang puso; asin magdangog ibinugtak niya ini sa sakuyang puso tanganing isabi sa manga tawong ini na an espada nin kapantayan nakabitin sa tangod kan manga tawong ini; asin dai pang apat na gatos na taon an maagi bago an espada kan kapantayan mahuhulog sa manga tawong ini.",
                    "Iyo, labi-labing pagkarumpag an naghahalat sa manga tawong ini, asin maabot nanggad ini sa manga tawong ini, asin daing makakaligtas sa manga tawong ini kundi an pagsolsol asin an pagtubod sa Kagurangnan na Jesu-Cristo, na maabot nanggad sa mundo, asin magtitios nin dakol na manga bagay asin gagadanon para sa saiyang manga tawo.",
                    "Asin totoo nanggad, na sarong anghel nin Kagurangnan an nagsabi kaini sakuya, asin siya nagdara nin maogmang manga bareta sa sakuyang kalag. Asin totoo nanggad, ipinadara ako sa saindo tanganing ibalangibog man ini sa saindo, tanganing magkaigwa kamo nin maogmang manga bareta; alagad ta totoo na dai ako nindo inako.",
                    "Kaya, siring an sabi kan Kagurangnan: Huli sa katagasan kan manga puso kan manga tawo kan manga Nephite, sagkod na sinda magsorolsol sakuyang babawion sa sainda an sakuyang tataramon, asin hahalion ko an sakuyang Espiritu sa sainda, asin dai ko na sinda titioson pa, asin bibirikon ko an manga puso kan saindang manga katugangan laban sa sainda.",
                    "Asin dai makakaagi an apat na gatos na taon na dai ko gibohon na sinda mapadurusahan; iyo, sakuyang dadalawon sinda kan espada asin tag-gutom asin kahilangan.",
                    "Iyo, sakuyang dadalawon sinda sa sakuyang makangurungirhat na kaanggotan, asin igwa sa ika-apat na kapagarakian na mabubuhay, sa saindong manga kaiwal, na makakahiling kan lubos nindong pagkarumpag; asin ini maabot nanggad kun dai kamo magsorolsol, sabi kan Kagurangnan; asin idtong nasa ika-apat na kapagarakian magdadara saindo kan saindong pagkarumpag.",
                    "Alagad kun kamo magsorolsol asin magbaralik sa saindong Kagurangnan na Dios hahalion ko an sakuyang kaanggotan, sabi kan Kagurangnan; iyo, siring an sinabi kan Kagurangnan, paladan idtong manga magsosorolsol asin magbabaralik sa sakuya, alagad herak man saiya na dai magsolsol.",
                    "Iyo, herak man sa dakulang siudad kan Zarahemla; huli totoo, na huli sa manga matatanos kaya idto naligtas; iyo, herak man sa dakulang siudad na ini, huli ta sakuyang nahihiling, sabi kan Kagurangnan, na dakol, iyo, an kadakulaan na kabtang kan dakulang siudad na ini, magpapataragas kan saindang manga puso sa sakuya, sabi kan Kagurangnan.",
                    "Alagad paladan sinda na magsosorolsol, huli ta sinda sakuyang iririligtas. Alagad totoo, na kun bako sa manga matatanos na anion sa dakulang siudad na ini, hilinga, sakuyang gigibohon na an kalayo bumaba hali sa langit asin rumpagon ini.",
                    "Alagad totoo nanggad, ini huli sa manga matatanos kaya naligtas. Alagad totoo, an panahon maabot, sabi kan Kagurangnan, na kun an matatanos pahahalion nindo sa saindo, saka kamo magiging hinog sa pagkarumpag; iyo, herak man sa dakulang siudad na ini, huli kan kasumbikalan asin karumpotan na yaon sa saiya.",
                    "Iyo, asin herak man sa siudad kan Gedeon, huli kan kasumbikalan asin karumpotan na yaon sa saiya.",
                    "Iyo, herak man sa manga siudad na nasa dagang parilibot, na nasasadiri kan manga Nephite, huli kan kasumbikalan asin karumpotan na yaon sainda.",
                    "Asin totoo, sarong sumpa an maabot sa daga, sabi kan Kagurangnan nin manga Hukbo, huli kan manga tawo na nasa daga, iyo, huli sa saindang kasumbikalan asin manga karumpotan.",
                    "Asin ta maagi an panahon, sabi kan Kagurangnan nin manga Hukbo, an satuyang dakula asin totoong Dios, na an siisay man na magtago nin manga kayamanan sa daga dai na ninda makukua an manga idto giraray, huli sa dakulang sumpa kan daga, apuera kun siya matanos na tawo asin itago idto sa Kagurangnan.",
                    "Huli ta boot ko, sabi kan Kagurangnan, na sinda magtarago kan saindang manga kayamanan sa sakuya; asin isurumpa sinda na dai magtarago kan saindang manga kayamanan sa sakuya, huli ta daing nagtatago kan saindang manga kayamanan sa sakuya kundi idtong matatanos; asin siya na dai magtago kan saiyang manga kayamanan sa sakuya, siya isusumpa, asin man an kayamanan, asin daing siisay man na makakatubos kaidto huli sa sumpa kan daga.",
                    "Asin an aldaw maabot na itatarago ninda an saindang manga kayamanan, huli ta ibinurugtak na ninda an saindang manga puso sa saindang manga kayamanan; asin huli ta ibinurugtak na ninda an saindang manga puso sa saindang manga kayamanan, asin itatarago ninda an saindang manga kayamanan sa pagdurulag ninda sa saindang manga kaiwal; huli ta dai ninda itatarago an manga idto sa sakuya, isusurumpa sinda asin an sainda man na manga kayamanan; asin sa aldaw na iyan sinda papadurusahan, sabi kan Kagurangnan.",
                    "Magdarangog kamo, manga tawo kan dakulang siudad na ini, asin maghirinanyog kan sakuyang manga tataramon; iyo, maghirinanyog kan manga tataramon na sinasabi kan Kagurangnan; huli totoo, sinasabi niya na isinurumpa kamo huli sa saindong manga kayamanan, asin man an saindong manga kayamanan isinurumpa huli ta ibinurugtak nindo an saindong manga puso sa manga idto, asin dai nagsurunod sa saiyang manga tataramon na nagtao kan manga idto sa saindo.",
                    "Dai nindo rinurumdom an Kagurangnan na saindong Dios sa manga bagay na saiyang binalaog sa saindo, alagad danay nindo na rinurumdom an saindong manga kayamanan, bako an magpasalamat sa Kagurangnan na saindong Dios huli kan manga idto; iyo, an saindong manga puso bakong pasiriring sa Kagurangnan, kundi an manga ini nagtataralubo sa dakulang kapaabawan, sagkod sa paghambog, asin sagkod sa dakulang pagtalubo, manga pag-uri, manga pagpasuruhay, manga karaksotan, manga pag-uusig, asin manga panggadan, asin gabos na paagi nin kasumbikalan.",
                    "Huli kaini an Kagurangnan na Dios papangyarihon na umabot an sarong sumpa sa daga, asin man sa saindong manga kayamanan, asin ini huli sa saindong manga kasumbikalan.",
                    "Iyo, herak man sa manga tawong ini, huli sa panahon na ini na uminabot, na pinapahali nindo an manga propeta, asin pinagtuturuya-tuya sinda, asin sinda ginagarapo, asin sinda ginagaradan, asin sinda ginigiribohan nin gabos na paagi nin kasumbikalan, siring sa giniribo ninda kaidtong panahon.",
                    "Asin ngonian, kun kamo nagtataram, sinasabi nindo: kun an satuyang manga aldaw nasa manga aldaw kan satuyang kamagurangan kan panahon, dai ta kuta ginaradan an manga propeta; dai ta kuta sinda ginarapo, asin pinaharali.",
                    "Totoo kamo orog pa sa sainda; huli ta sagkod na an Kagurangnan nabubuhay, kun an sarong propeta umabot sa saindo asin ibalangibog sa saindo an tataramon kan Kagurangnan, na magpapatotoo kan saindong manga kasalan asin manga kasumbikalan, kamo magkakaaranggot saiya, asin saindong papaharalion siya, asin maharanap nin gabos na paagi na siya magadan; iyo, sasabihon nindo na siya sarong bakong totoong propeta, asin ta siya sarong parakasala, asin sa demonio, huli ta siya nagpapatotoo na an manga gibo nindo mararaot.",
                    "Alagad totoo, kun sarong tawo an umabot sa saindo asin magsabi: Gibohon ini, asin daing kasumbikalan; gibohon idto asin dai ka man magtitios; iyo, masabi siya: Lakaw sunod sa ikaoomaw kan saindong manga puso; iyo, lakaw sunod sa ikaoomaw kan saindong manga mata, asin gibohon an ano man na minamawot kan saindong manga puso—asin kun igwang sarong tawo na umabot sa saindo asin sabihon ini, aakoon nindo siya asin sasabihon na siya sarong propeta.",
                    "Iyo, siya oomawon nindo asin siya tatawan nindo kan saindong pagkabuhay; tatawan nindo siya kan saindong bulawan, asin kan saindong manga plata, asin siya susulotan nindo nin manga mamahalon na gubing; asin huli ta siya nagsasabi nin manga putik na pag-omaw na manga tataramon sa saindo, asin nagsasabi siya na an gabos marahay, kaya dai kamong makukuang maraot saiya.",
                    "O kamo na masumbikal asin maraksot na kapagarakian; kamo na matatagas asin manga sutil na manga tawo, gurano kahalawig sa paghuna nindo na titioson kamo kan Kagurangnan? Iyo, gurano kahalawig na tutugotan nindo an sadiri nindo na madara kan kablas asin buta na manga paraantabay? Iyo, gurano kahalawig na pipilion nindo an kadikloman ki sa liwanag?",
                    "Iyo, totoo, na an kaanggotan kan Kagurangnan nagpoon na sa saindo; totoo na saiyang isinumpa an daga huli sa saindong kasumbikalan.",
                    "Asin totoo, an panahon maabot na saiyang isusumpa an saindong manga kayamanan, na an manga ini magiging mahalnas, na dai na nindo makakapotan an manga ini; asin sa aldaw kan saindong kadukhaan dai na nindo an manga ini makukua pa.",
                    "Asin sa aldaw kan saindong kadukhaan kamo magkukurahaw sa Kagurangnan; asin ta daing kamugtakan an saindong pagkurahaw, huli ta an saindong pagmundo uminabot na sa saindo, asin an saindong pagkarumpag nakatakda na; asin saka kamo magtatarangis asin mag-aaragrangay sa aldaw na iyan, sabi kan Kagurangnan nin manga Hukbo. Asin saka na kamo magmumurundo, asin masarabi:",
                    "O kun ako nagsolsol, asin dai nanggadan kan manga propeta, asin naggapo sa sainda, asin nagpahali sa sainda. Iyo, sa aldaw na iyan masabi ka: O kun satuyang rinumdom an Kagurangnan na satuyang Dios kan aldaw na itinao niya satuya an satuyang manga kayamanan, asin kutana dai an manga ini naging mahalnas tanganing nagkawarara niato an manga ini; huli totoo, an satuyang manga kayamanan nawara sa satuya.",
                    "Hilinga, nagburugtak kita nin gamit digdi asin sa pagkaaga dai na; hilinga an satuyang manga espada kinurua sa satuya sa aldaw na hinaharanap niato an manga idto para sa labanan.",
                    "Iyo, satuyang itinarago an satuyang manga kayamanan asin an manga ini nagkawarara sa satuya, huli sa sumpa sa daga.",
                    "O kuta nagsorolsol na kita sa aldaw na an tataramon kan Kagurangnan uminabot sa satuya; huli totoo an daga isinumpa, asin an gabos na manga bagay naging mahalnas, asin dai na niato makakapotan an manga ini.",
                    "Hilinga, kita napapalibotan nin manga demonio, iyo kita napapalibotan kan manga anghel niya na naghaharanap na raoton an satuyang manga kalag. Totoo, an satuyang manga kasumbikalan kadakula. O Kagurangnan, dai mo daw mahahali an saimong kaanggotan sa samuya? Asin iyo ini an magiging manga tataramon nindo sa manga aldaw na iyan.",
                    "Alagad totoo, an manga aldaw kan pagbalo saindo nakaagi na; pinaliman-limanan nindo an aldaw kan saindong kaligtasan sagkod na idto naging daing katapusan na pagkahuri, asin an saindong pagkarumpag itinakda na; iyo, huli ta kamo nagharanap sa gabos na aldaw kan saindong manga buhay kan manga dai man nindo makukua; asin kamo nagharanap nin kaogmahan sa paggibo nin kasumbikalan, na bagay na salungat sa kun ano an katanusan na nasa satuyang dakula asin Daing-Kasagkuran na Pamayo.",
                    "O kamong manga tawo kan daga, lugod magdangog kamo kan sakuyang manga tataramon! Asin ipinapamibi ko na an kaanggotan kan Kagurangnan mahali man sa saindo, asin lugod kamo magsorolsol asin makariligtas."
                ]
            },
            {
                "url": "https://www.lds.org/scriptures/bofm/hel/14?lang=eng&clang=bik",
                "name": "Kapitulo 14",
                "summary": [
                    "Si Samuel nagpropesia nin liwanag sa pagkabanggi asin sarong bagong bitoon sa pagkamundag ni Cristo—Tutuboson ni Cristo an manga tawo sa temporal asin espiritual na pagkagadan—An tanda kan saiyang pagkagadan kasabay an tulong aldaw na pagdiklom, an pagbaraak kan manga gapo asin dakulang pagbabago sa daga. Manga 6 B.C."
                ],
                "verses": [
                    "Asin ngonian uminagi an panahon na si Samuel, na Lamanite, nagpropesia nin kadakol pang manga bagay na dai maisusurat.",
                    "Asin totoo, siya nagsabi sa sainda: Magdarangog, ako matao sa saindo nin sarong tanda; ta limang taon pa an maabot, asin totoo, saka maabot an Aki kan Dios tanganing tuboson an gabos na magturubod sa saiyang pangaran.",
                    "Asin magdarangog, ini an sakuyang itatao sa saindo na tanda sa panahon kan saiyang pag-abot; huli totoo, magkakaigwa nin darakulang liwanag sa kalangitan, sagkod na sa banggi bago siya mag-abot dai magkakaigwa nin kadikloman, sagkod na sa panghiling nin tawo ini siring sa aldaw.",
                    "Kaya, magkakaigwa nin sarong aldaw asin sarong banggi asin sarong aldaw, garo baga idto sarong aldaw asin daing banggi; asin ini magiging sarong tanda para sa saindo; huli ta saindong maaaraman an pagsirang kan aldaw asin man an pagsulnop kaini; kaya sinda makakaaram kan katunayan na nagkaigwa nin duwang aldaw asin sarong banggi; alagad an banggi dai padidiklomon; asin ini iyo an banggi bago siya mamundag.",
                    "Asin hilinga, igwang sarong bagong bitoon na masirang, siring sa dai pa nindo nahihiling; asin ini man sarong tanda sa saindo.",
                    "Asin totoo, bako pa ini an gabos, magkakaigwa nin dakol na manga tanda asin manga ngangalasan sa langit.",
                    "Asin ta maagi an panahon na kamo gabos matitirikbahan, asin magngangaralas sagkod na kamo magkaturumba sa daga.",
                    "Asin ta maagi an panahon na an siisay man na magtubod sa Aki kan Dios, siya man magkakaigwa nin buhay na daing katapusan.",
                    "Asin totoo, sa siring ako pinagbotan kan Kagurangnan, sa paagi kan saiyang anghel, na ako magpadigdi asin itaram an manga bagay na ini sa saindo; iyo, nagsabi siya sa sakuya: Ikurahaw sa manga tawong ini, magsorolsol asin iharanda an dalan sa Kagurangnan.",
                    "Asin ngonian, huli ta ako sarong Lamanite, asin isinabi sa saindo an manga tataramon na ipinagboot sakuya kan Kagurangnan, asin huli ta idto magabat sa saindo, nagkaaranggot kamo sa sakuya asin minarawot na gadanon ako, asin pinahali ako sa katiripunan nindo.",
                    "Asin magkakadarangog nindo an sakuyang manga tataramon, huli ta, huli sa katuyohan na ini nagsakat ako sa muralya kan siudad na ini, tanganing saindong magkadarangog asin maaraman an manga kahatolan kan Dios na naghaharalat saindo huli sa saindong manga kasumbikalan, asin man tanganing saindong maaraman an manga kaipuhan sa pagsolsol;",
                    "Asin man tanganing saindong maaraman an manunungod sa pag-abot ni Jesu-Cristo, an Aki kan Dios, an Ama kan langit asin daga, an Kaglalang kan gabos na manga bagay poon pa kan kapinonan; asin tanganing saindong maaraman an manga tanda kan saiyang pag-abot, sa katuyohan na kamo tibaad pa magturubod sa saiyang pangaran.",
                    "Asin kun kamo magturubod sa saiyang pangaran, magsosorolsol kamo kan gabos nindong manga kasalan, tanganing magkairigwa kamo nin kapatawaran kan manga idto sa paagi kan saiyang manga karahayan.",
                    "Asin magdarangog, sa giraray, saro pang tanda an sakuyang itatao sa saindo, iyo sarong tanda kan saiyang pagkagadan.",
                    "Huli totoo, na siya talagang kaipuhan na magadan tanganing umabot an kaligtasan; iyo an saiyang pagkagadan, kaipuhan asin maninigo, tanganing mangyari an pagkabuhay-liwat nin manga gadan, tanganing sa paagi kaini an manga tawo madadara sa atubangan kan Kagurangnan.",
                    "Iyo, totoo, an pagkagadan na ini an magdadara kan pagkabuhay-liwat, asin matubos sa gabos na katawohan hali sa enot na pagkagadan—idtong pagkagadan na espiritual; para sa gabos na katawohan, na sa paagi kan pagkahulog ni Adan sa kagadanan pinahali sa atubangan kan Kagurangnan, binilang na gadan, sa manga bagay na temporal asin sa manga bagay na espiritual.",
                    "Alagad totoo, na an pagkabuhay-liwat ni Cristo matubos kan katawohan, iyo, sagkod an gabos na katawohan, asin madara sainda pabalik sa atubangan kan Kagurangnan.",
                    "Iyo, asin ta nagdara ini kan manga kaipuhan sa pagsolsol, na an siisay man na magsolsol siya dai papaludon asin iaapon sa kalayo; alagad an siisay man na dai magsolsol papaludon asin iaapon sa kalayo; asin maabot giraray sa sainda an sarong espiritual na pagkagadan, iyo, an ika-duwang pagkagadan, huli ta sinda papaludon giraray sa manga bagay na manunungod sa katanusan.",
                    "Kaya magsorolsol kamo, magsorolsol kamo, ta tibaad sa saindong pakaaram kan manga bagay na ini asin sa dai man nindo paggiribo kaini mapabayaan nindo an saindong sadiri na mapairarom sa kahatolan, asin kamo dadarahon sa ika-duwang pagkagadan na ini.",
                    "Alagad magdarangog, siring sa sakuyang sinabi sa saindo manunungod kan saro pang tanda, sarong tanda kan saiyang pagkagadan, hilinga, sa aldaw na iyan na siya matios nin kagadanon an aldaw madiklom asin magsasayuma na magtao kan saiyang liwanag sa saindo; asin man an bulan asin an manga bitoon; asin ta dai magkakaigwa nin liwanag sa ibabaw kaining daga, magpoon sa panahon na siya nagtios nin kagadanon, sa laog nin tulong aldaw, sagkod sa panahon na siya magbangon giraray hali sa manga gadan.",
                    "Iyo, sa panahon na saiyang ihuhunod an saiyang espiritu magkakaigwa nin manga pagdadaguldol asin manga pagkikilat sa laog nin dakol na manga oras, asin an kinaban mayuyugyog asin magtatakig; asin an manga gapo na nasa ibabaw kaining kinaban, na nasa ibabaw kan daga asin nasa irarom, na aram nindo na sa panahon na ini matagas, o an kadakulaan na kabtang kaini sarong bilog na tambak, magkakabaraak;",
                    "Iyo, sinda mababaak sa duwa, asin sagkod man mahihiling na igwa nin manga kaninan asin manga batak, asin manga nagkatiripak sa ibabaw kan bilog na kinaban, iyo, maging sa ibabaw kan daga asin sa irarom.",
                    "Asin ta totoo, magkakaigwa nin makukusog na manga bagyo, asin magkakaigwa nin kadakol na manga bulod na magkakaparantay, siring sa sarong kapatagan, asin igwang kadakol na manga rona na inaarapod ngonian na manga kapatagan na magiging manga bulod na haralangkaw.",
                    "Asin kadakol na manga lansangan an magkakapurutol, asin kadakol na manga siudad an mawawaraan nin manga tawo.",
                    "Asin kadakol na manga lulubngan an mabuburuksan, asin iluluwas an kadakol kan saindang manga gadan; asin kadakol na manga santo an magpapahiriling sa kadakol.",
                    "Asin totoo, siring an sinabi kan anghel sakuya; huli ta saiyang sinabi sa sakuya na magkakaigwa nin manga pagdadaguldol asin manga pagkikilat sa laog nin dakol na manga oras.",
                    "Asin ta sinabi niya sa sakuya na mantang an daguldol asin an kikilat nagpapadagos, asin an bagyo, na an manga bagay na ini mangyayari, asin an diklom matahob kan bilog na kinaban sa laog nin tulong aldaw.",
                    "Asin an anghel nagsabi sa sakuya na kadakol an makakahiling nin manga bagay na labi pa kan manga ini, sa katuyohan na sinda magturubod na an manga tanda na ini asin an manga ngangalasan na ini kaipuhan mangyari sa ibabaw kan dagang ini, sa katuyohan na tanganing dai nin dahilan na magkaigwa nin daing pagtubod sa katiripunan kan manga aki nin manga tawo—",
                    "Asin ini sa katuyohan na an siisay man na magtubod tibaad makaligtas, asin an siisay man na dai magtubod, sarong matanos na kahatolan an maabot sa sainda; asin man kun sinda mahatolan saindang dadarahon sa sadiri ninda an saindang sadiring silot.",
                    "Asin ngonian rumdomon, rumdomon, sakuyang manga katugangan, na an siisay man na mapapara, mapapara sa saiyang sadiri; asin an siisay man na maggibo nin kasumbikalan, ginigibo ini sa saiyang sadiri; huli ta kamo talingkas; tinugotan kamo na magboot sa saindong sadiri; huli ta hilinga, an Dios nagtao sa saindo nin kaaraman asin kamo ginibo niyang talingkas.",
                    "Pinangyari niya na saindong mamidbidan an marahay sa maraot, asin pinangyari niya na kamo makapili nin buhay o nin kagadanan; asin makakagibo kamo nin marahay asin kamo isusulit sa kun ano an marahay, o idtong marahay isusulit sa saindo; o makakagibo kamo nin maraot, asin idtong maraot isusulit sa saindo."
                ]
            },
            {
                "url": "https://www.lds.org/scriptures/bofm/hel/15?lang=eng&clang=bik",
                "name": "Kapitulo 15",
                "summary": [
                    "Pinadusahan kan Kagurangnan an manga Nephite huli ta saiyang namomootan sinda—An manga Lamanite na nag-ako kan ebanghelio makusog asin masarig sa pagtubod—An Kagurangnan magiging maheherakon sa manga Lamanite sa huring manga aldaw. Manga 6 B.C."
                ],
                "verses": [
                    "Asin ngonian, namomootan kong manga katugangan, magdarangog, sakuyang sinasabi sa saindo na sagkod na kamo dai magsorolsol an saindong manga harong magiging mamundo.",
                    "Iyo, sagkod na kamo dai magsosorolsol an saindong manga kababaihan magkakaigwa nin dakulang kadahilanan nin pagmundo sa aldaw kan saindang pagpapasoso; huli ta kamo magbabalo na magdurulag asin ta dai nin masisirongan; iyo, asin herak man sainda na manga bados, huli ta sinda magagabatan asin dai makakadulag; kaya sinda magkatuturongtungan asin mababayaan na mapara.",
                    "Iyo, herak man sa manga tawong ini na inarapod na manga tawo ni Nephi na sagkod na sinda dai magsorolsol, kun mahiling ninda an gabos na manga tanda asin manga ngangalasan na ini na ipapahiling sa sainda; huli ta totoo, na sinda manga pinili na tawo kan Kagurangnan; iyo, an manga tawo ni Nephi na saiyang namootan, asin man saiyang pinadurusahan; iyo, sa aldaw nin saindang manga kasumbikalan sinda pinadusahan huli ta sinda namomootan niya.",
                    "Alagad magdarangog sakuyang manga katugangan, an manga Lamanite saiyang ikinaanggot huli ta an saindang manga gibo danay na mararaot, asin ini huli sa kasumbikalan kan manga kapanondan kan saindang manga kamagurangan. Alagad totoo, na an kaligtasan uminabot sa sainda sa paagi kan paghulit kan manga Nephite; asin sa katuyohan na ini an Kagurangnan pinahalawig an saindang manga aldaw.",
                    "Asin sakuyang minamawot na saindong mahiling na an kadakolan sainda nasa dalan kan saindang katungdan, asin maingat sindang naglalakaw sa atubangan kan Dios, asin maingat nindang sinusunod an saiyang manga tugon asin an saiyang manga ipinapakuyog asin an saiyang manga kahatolan sunod sa manga katugonan ni Moises.",
                    "Iyo, sakuyang sinasabi sa saindo, na an kadakolan sainda ginigiribo ini, asin sinda naghiringuha nin daing kapagalan na madara ninda an manga natatada kan saindang manga katugangan sa pagkaaram kan katotoohan; kaya igwang dakol na nakakadagdag sa saindang bilang aroaldaw.",
                    "Asin totoo, na saindong naaraman sa sadiri nindo, huli ta saindong nasaksihan ini, na kun gurano kadakol sa sainda an nadara sa kaaraman nin katotoohan, asin sa pakaaram kan mararaot asin marurumpot na manga kaugalian kan saindang manga kamagurangan, asin nadara sa pagtubod kan banal na manga kasuratan, iyo, an manga propesia kan banal na manga propeta, na nakasurat na, na nagdara sa sainda sa pagtubod sa Kagurangnan, asin sa pagsolsol, na kun arin na pagtubod asin pagsolsol nagdulot sa sainda nin pagbabago nin puso—",
                    "Kaya, kun gurano kadakol an uminarabot digdi, saindong naaraman sa sadiri nindo na makukusog asin masasarig sa pagtubod, asin sa bagay na nakapagpatalingkas sa sainda.",
                    "Asin saindo man na aram na ilinubong ninda an saindang manga armas na pang-gera, asin natakot sinda na kapotan an manga ini na tibaad sa kun anong paagi sinda magkarasala; iyo, nahihiling nindo na sinda natatakot na magkasala—huli totoo na papabayaan ninda an saindang sadiri na turungtongan asin garadanon kan saindang manga kaiwal, asin ta dai ibibirikyaw an saindang manga espada laban sainda, asin ini huli sa saindang pagtubod ki Cristo.",
                    "Asin ngonian, huli sa saindang kusog kun sinda nagtuturubod sa bagay na saindang tinuturubodan, ta huli sa saindang pagsarig kun sinda naliwanagan, totoo, an Kagurangnan bebendisionan sinda asin papahalawigon an saindang manga aldaw, sa ibong kan saindang kasumbikalan—",
                    "Iyo, maski na sinda diit-diit na magrarayo sa pagtubod an Kagurangnan papahalawigon an saindang manga aldaw, sagkod na umabot an panahon na pinagsasabi kan satuyang manga kamagurangan, asin man kan propeta na si Zenos, asin dakol pang iba na manga propeta, manunungod kan pagsulit kan satuyang manga katugangan, an manga Lamanite, sa giraray sa kaaraman kan katotoohan—",
                    "Iyo, sinasabi ko sa saindo, na sa huring manga panahon an pangako kan Kagurangnan ipapaabot sa satuyang manga katugangan, na manga Lamanite; asin sa ibong kan dakol na manga kasakitan na maabot sa sainda, asin sa ibong na sinda isusurubol padigdi asin paduman sa ibabaw kan kinaban, asin sinda paghaharanapon, asin gagaradanon asin iwawaragas sa harayo, na dai nin matatagoan, an Kagurangnan magiging maheherakon sa sainda.",
                    "Asin ini susog sa manga propesia, na sinda dadararahon giraray sa totoong kaaraman, na iyo an kaaraman kan saindang Paratubos, asin an saindang dakula asin totoong pastor, asin mabilang sa saiyang manga karnero.",
                    "Kaya sakuyang sinasabi sa saindo, na magiging orog na marahay pa sa sainda ki sa saindo sagkod na kamo magsorolsol.",
                    "Huli nanggad, ta kun an manga makapangyarihan na manga gibo ipinahiling sa sainda na ipinahiling sa saindo, iyo, sa sainda na diit-diit na nagrayo sa pagtubod huli sa kaugalian kan saindang manga kamagurangan, saindong mahihiling sa saindong sadiri na dai na nanggad giraray sinda pagruluya pa sa pagtubod.",
                    "Kaya, sabi kan Kagurangnan: Dai ko sinda rurumpagon, alagad gigibohon ko na sa aldaw kan sakuyang kadunungan sinda magbaralik giraray sa sakuya, sabi kan Kagurangnan.",
                    "Asin ngonian magdarangog, sabi kan Kagurangnan, manunungod sa manga tawo kan manga Nephite: Kun sinda dai magsorolsol, asin magsurunod kan sakuyang boot, rurumpagon ko nanggad sinda, sabi kan Kagurangnan, huli sa saindang dai pagtubod sa ibong kan makapangyarihan na manga gibo na sakuyang ginibo sa sainda; asin siring sa katunayan na nabubuhay an Kagurangnan siring man na an manga bagay na ini mangyayari, sabi kan Kagurangnan."
                ]
            },
            {
                "url": "https://www.lds.org/scriptures/bofm/hel/16?lang=eng&clang=bik",
                "name": "Kapitulo 16",
                "summary": [
                    "An manga Nephite na nagturubod ki Samuel binunyagan ni Nephi—Si Samuel dai nagagadan kan saindang manga pana asin gapo—An iba pinataragas an saindang manga puso, asin an iba nakahiling nin manga anghel—An manga dai nagtuturubod nagsabi na bakong katanusan an magtubod ki Cristo asin sa saiyang pag-abot sa Jerusalem. Manga 6–1 B.C."
                ],
                "verses": [
                    "Asin ngonian, uminagi an panahon na dakol an nakadangog kan manga tataramon ni Samuel, na Lamanite, na saiyang itinaram sa ibabaw kan muralya kan siudad. Asin kun gurano kadakol kan nagturubod kan saiyang manga tataramon iyo man an nagduruman asin nagharanap ki Nephi; asin kan duman na sinda asin nakua na siya, sinda nagkurumpisal sa saiya kan saindang manga kasalan asin ta dai nag-inda, nagmamawot na tibaad sinda mabunyagan sa Kagurangnan.",
                    "Alagad kun gurano kadakol an dai nagturubod sa manga tataramon ni Samuel iyo man an nagkaaranggot saiya; asin ta siya ginarapo sa ibabaw kan muralya, asin man dakol an manga nagparana sa saiya kan siya nagtitindog sa ibabaw kan muralya; alagad an Espiritu kan Kagurangnan yaon saiya, kaya dai siya ninda natamaan kan saindang manga gapo asin kan saindang manga pana.",
                    "Kaya kan saindang nahiling na dai siya ninda natatamaan, orog na kadakol pa an nagturubod sa saiyang manga tataramon, kaya sinda nagduruman ki Nephi tanganing magpaburunyag.",
                    "Huli totoo, na si Nephi nagbubunyag, asin nagpopropesia, asin naghuhulit, nagkukurahaw nin pagsolsol sa manga tawo, nagpapahiling nin manga tanda asin manga ngangalasan, naggigibo nin manga milagro sa manga tawo, tanganing saindang maaraman na an Cristo madali nang umabot—",
                    "Sinasabihan sinda kan manga bagay na madali nang umabot, tanganing saindang maaraman asin marumdoman sa panahon kan pag-abot kan manga ini na ipinaaram na sa sainda sa enot pa, sa katuyohan na tibaad pa na sinda magturubod; kaya kun gurano kadakol an nagturubod kan manga tataramon ni Samuel iyo man an nagduruman sa saiya na magpabunyag, huli ta nagduruman sinda na nagsosorolsol asin nagkukurumpisal kan saindang manga kasalan.",
                    "Alagad an kadakolan sa sainda dai nagturubod sa manga tataramon ni Samuel; kaya kan saindang mahiling na dai siya ninda natatamaan kan saindang manga gapo asin kan saindang manga pana, sinda nagkururahaw sa saindang manga kapitan, na an sabi: Dakopon an tawong ini asin siya gaposon, huli ta hilinga igwa siyang demonio; asin huli sa kapangyarihan kan demonio na nasa sa saiya dai ta siya natatamaan kan satuyang manga gapo asin kan satuyang manga pana; kaya siya dakopon asin gaposon, asin darahon sa harayo.",
                    "Asin kan sinda nagrarani tanganing siya kapotan, totoo na siya luminukso hali sa muralya asin nagdulag paharayo sa saindang daga, iyo, sagkod sa saiyang sadiring banwaan, asin nagpoon na magbalangibog asin magpropesia sa saiyang sadiring manga tawo.",
                    "Asin pagkatapos dai na siya nadangog pa sa manga katiripunan kan manga Nephite; asin siring an manga gibo-gibo kan manga tawo.",
                    "Asin sa siring natapos an walong pulo may anom na taon na pamahala kan manga hukom sa manga tawo ni Nephi.",
                    "Asin sa siring natapos an walong pulo may pitong taon na pamahala kan manga hukom, an kadakolan kan manga tawo danay na nasa saindang kapaharo-haralangkawon asin kasumbikalan, asin an diit na kabtang maingat na naglalakaw sa atubangan kan Dios.",
                    "Asin iyo man ini an kamugtakan sa laog kan walong pulo may walong taon na pamahala kan manga hukom.",
                    "Asin nagkaigwa man alagad diit sana na pagbabago sa manga gibo-gibo kan manga tawo, asin an manga tawo nagpoon na maging orog na matagas sa kasumbikalan asin orog pa na naggiribo nin kasalungat sa manga katugonan kan Dios, sa laog kan ika-walong pulo asin siyam na taon kan pamamahala kan manga hukom.",
                    "Alagad ta uminagi an panahon na sa ika-siyam na pulo na taon kan pamamahala kan manga hukom, nagkaigwa nin darakula na tanda na itinao sa manga tawo, asin manga ngangalasan; asin an manga tataramon kan manga propeta nagpoon nang mautob.",
                    "Asin an manga anghel nagpahiriling man nanggad sa manga tawo, madudunong na manga tawo, asin nagrukyaw sa sainda nin maogmang manga bareta nin dakulang kaogmahan; sa siring, sa taon na ini an manga kasuratan nagpoon na mautob.",
                    "Siring man, an manga tawo nagpoon na magpataragas kan saindang manga puso, gabos apuera sa manga talagang nagtuturubod na kabtang ninda, maging sa manga Nephite asin man sa manga Lamanite, asin nagpoon na magsarig sa saindang sadiring kusog asin sa saindang sadiring kadunungan, na an sabi:",
                    "Manga magkapirang bagay na saindang naokodan nin tama, sa kadakolan; alagad totoo samuyang aram na an gabos kaining darakula asin makangangalas na manga gibo na sinabi na dai mangyayari.",
                    "Asin ta nagpoon sinda na magirisip-isip asin magpasuruhay sa saindang sadiri, na an sabi:",
                    "Na bakong tanos na kaisipan na an sarong tawo na siring sa sarong Cristo maabot; kun iyo man, asin siya an Aki kan Dios, an Ama kan kalangitan asin kan kinaban, siring sa sinabi na, ngata ta dai niya ipahiling an saiyang sadiri sa satuya siring man sa sainda na nasa Jerusalem?",
                    "Iyo, ngata ta dai niya ipahiling an saiyang sadiri digdi sa daga na ini siring man sa daga kan Jerusalem?",
                    "Alagad totoo, satuyang aram na ini maraot na kapanondan, na iginawad sa satuya kan satuya na manga kamagurangan, tanganing kita magturubod sa sarong dakula asin makangalas na bagay na maabot, alagad bako digdi sa satuya, alagad sa daga na nasa harayo, sarong daga na dai ta midbid; kaya papapagdanayon kita sa kamangmangan, huli ta dai mahihiling kan satuyang sadiring manga mata na an manga ini totoo.",
                    "Asin sinda, sa paagi kan tuso asin misteriosong manga paagi kan diablo, magibo nin sarong dakula na ngangalasan na dai niato nasasabotan, na magpupugol sa satuya tanganing magi kitang oripon kan saindang manga tataramon, asin man saindang oripon, huli ta masararig kita sa sainda na kita tukdoan kan tataramon; asin sa siring papapagdanayon kita sa kamangmangan kun satuyang itutugot an satuyang buhay sa sainda, sa gabos na aldaw kan satuyang manga buhay.",
                    "Asin kadakol pang manga bagay an inirisip kan manga tawo sa saindang manga puso, na manga kabuahan asin manga daing kamugtakan; asin sinda nagkarilibong na gayo, huli ta si Satanas binukag sinda na danay na maggibo nin mararaot; iyo naglibot siya na nagkakalat nin manga paglibak asin pagpasuruhay sa ibabaw kan daga, tanganing saiyang mapatagas an manga puso kan manga tawo laban sa kun ano an marahay asin sa kun ano an maabot.",
                    "Asin sa ibong kan manga tanda asin manga ngangalasan na naginibo sa katiripunan kan manga tawo kan Kagurangnan, asin idtong kadakol na manga milagro na saindang naginibo, nakapotan pa nin makusog ni Satanas an manga puso kan manga tawo sa ibabaw kan gabos na daga.",
                    "Asin sa siring natapos an ika-siyam na pulong taon kan pamahala kan manga hukom sa manga tawo ni Nephi.",
                    "Asin sa siring natapos an libro ni Helaman, susog sa kasuratan ni Helaman asin kan saiyang manga aking lalaki."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/3-ne?lang=bik",
        "id": "3-ne",
        "full_localized_name": "3 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/3-ne/1?lang=eng&clang=bik",
                "name": "Kapitulo 1",
                "summary": [
                    "Si Nephi, na aki ni Helaman, naghali sa daga, asin an saiyang aki na si Nephi an nagpadagos na nagtago kan kasuratan—Maski na kadakol na manga tanda asin manga ngangalasan an manga masusumbikal nag-irisip na garadanon an manga matatanos—An banggi kan pagkamundag ni Cristo uminabot na—An tanda itinao na, asin sarong bagong bitoon an suminirang—Manga pagputik asin manga pandaya orog na nagdakol, asin an manga mahahabon na pag-iriba ni Gadianton nanggaradan nin kadakol. Manga A.D. 1–5."
                ],
                "verses": [
                    "Asin ta uminagi an panahon na an siyam na pulo may sarong taon uminagi na asin anom na gatos na taon na magpoon kan panahon kan paghali ni Lehi sa Jerusalem; asin sa taon na idto si Lachoneus an namamayo na hukom asin an gobernador kan daga.",
                    "Asin si Nephi na aki ni Helaman, naghali paluwas sa daga kan Zarahemla, na itinao an pamamahala sa saiyang aki na si Nephi, na saiyang pinakamatuang aking lalaki, manunungod kan manga plakeng tanso, asin an gabos na manga kasuratan na isinurat, asin idtong gabos na manga bagay na iningatan na sagrado poon kan paghali ni Lehi paluwas sa Jerusalem.",
                    "Saka siya naghali sa daga, asin kun sain siya nagduman, daing tawong nakakaaram; asin an saiyang aki na si Nephi pinadagos an manga kasuratan na saiyang kasalihid, iyo, an kasuratan kan saiyang manga tawo.",
                    "Asin ta uminagi an panahon na sa pagpoon kan ika-siyam na pulo may duwang taon, totoo, an manga propesia kan manga propeta nagpoon na mautob gabos; huli ta nagpoon nang magkaigwa nin darakulang manga tanda asin darakulang manga milagro na naginibo sa manga tawo.",
                    "Alagad igwang nagkapira na nagsasabi na an panahon nakaagi na para sa manga tataramon na mautob, na pinagtaram ni Samuel, an Lamanite.",
                    "Asin nagpoon sinda na mag-orolok sa saindang manga katugangan, an sabi: Nahiling nindo an panahon nakaagi na, asin an manga tataramon ni Samuel dai man nautob; kaya, an saindong kaogmahan asin an saindong pagturubod manunungod sa bagay na ini daing kamugtakan.",
                    "Asin ta uminagi an panahon na sinda naggiribo nin dakulang kariribokan sa bilog na daga; asin an manga tawo na nagturubod nagpoon na magmundo nin labi-labi, na tibaad sa ano man na paagi idtong manga bagay na sinabi na dai umabot.",
                    "Alagad iyo pa, sinda nagbantay nin maigot kaidtong aldaw asin kaidtong banggi asin idtong aldaw na magiging siring sa sarong aldaw na siring sa daing banggi, tanganing saindang maaraman na an saindang pagtubod dai nabasang.",
                    "Ngonian uminagi an panahon na igwang aldaw na itinalaga an manga dai nagtuturubod, na an gabos na nagtuturubod sa manga kapanondan na idto gagaradanon kun dai umabot an tanda, na itinao ni Samuel na propeta.",
                    "Ngonian uminagi an panahon na kan si Nephi, an aki ni Nephi, nahiling an kasumbikalan kan saiyang manga tawo, an saiyang puso labi-labi an kamundoan.",
                    "Asin ta uminagi an panahon na siya nagluwas asin idinuko niya an saiyang sadiri sa daga, asin namibi nin maigot sa saiyang Dios para sa saiyang manga tawo, iyo, idtong madali nang garadanon huli sa saindang pagturubod sa kapanondan kan saindang manga magurang.",
                    "Asin ta uminagi an panahon na namibi siya nin maigot sa Kagurangnan, sa bilog na aldaw na idto; asin totoo, an tingog kan Kagurangnan uminabot sa saiya, an sabi:",
                    "Iitaas an saimong payo asin mag-ogma ka; huli totoo, an panahon uya na, asin sa bangging ini an tanda itatao na, asin sa kaagahan maabot na ako sa mundo, tanganing ipahiling sa mundo na sakuyang uutobon an gabos na sakuyang ipinagboot na sabihon kan manga nguso kan sakuyang manga banal na propeta.",
                    "Totoo, ako nagpadigdi sa sadiri kong manga tawo tanganing mautob an gabos na manga bagay na sakuyang ipinaaram sa manga aki nin tawo magpoon pa kan kapinonan kan mundo, asin tanganing gibohon an boot, kan Ama asin kan Aki—kan Ama huli sa sakuya, asin kan Aki huli sa sakuyang laman. Asin totoo, an panahon uya na, asin sa bangging ini an tanda itatao na.",
                    "Asin ta uminagi an panahon na an manga tataramon na uminabot ki Nephi nautob, siring sa pagkasabi kan manga idto; huli totoo, na sa paglubog kan aldaw dai nagkaigwa nin kadikloman; asin an manga tawo nagpoon na magngaralas huli ta dai nagdiklom kan pag-abot kan banggi.",
                    "Asin igwang kadakol, na dai nagturubod kan manga tataramon kan manga propeta, na nagkaturumba sa daga asin naging garo gadan, huli ta saindang aram na an dakulang plano nin panggadan na saindang hinaranda para sa nagturubod sa manga tataramon kan manga propeta nadaog; huli ta an tanda na itinao nag-abot na.",
                    "Asin sinda nagpoon nang makaaram na an Aki kan Dios dai mahahaloy maabot na; iyo, sa madaling tataramon an gabos na tawo sa ibabaw kan kinaban maghali sa sulnopan sagkod sa sirangan, magin sa daga kan norte asin sa daga kan sur, labi-labi an pagngalas sagkod na sinda nagkaturumba sa daga.",
                    "Huli ta saindang aram na an manga propeta nagpatorotoo kan manga bagay na ini sa laog nin kadakol na manga taon, asin ta an manga tanda na itinao uya na; asin sinda nagporoon na matakot huli sa saindang kasumbikalan asin sa saindang dai pagturubod.",
                    "Asin ta uminagi an panahon na dai nagkaigwa nin kadikloman sa bilog na bangging idto, alagad maliwanag na siring sa udto. Asin ta uminagi an panahon na an aldaw suminirang giraray pagkaaga, susog sa dating paagi; asin saindang naaraman na iyo na idto an aldaw na an Kagurangnan mamumundag; huli sa manga tanda na itinao na.",
                    "Asin idto uminagi, iyo, an gabos na manga bagay, lambang sadit na bagay, sunod sa manga tataramon kan manga propeta.",
                    "Asin ta uminagi man an panahon na sarong bagong bitoon an luminataw, sunod sa tataramon.",
                    "Asin ta uminagi an panahon na magpoon kaidto nagpoon na an manga kaputikan na ipinasabong ni Satanas sa manga tawo, tanganing patagason an saindang manga puso, sa katuyohan na tibaad dai na sinda magturubod sa manga tanda asin manga ngangalasan na saindang nagkahiriling; alagad maski na igwa kaining manga kaputikan asin manga pagdaya an orog na dakula na kabtang kan manga tawo nagturubod, asin nagkadarara sa Kagurangnan.",
                    "Asin ta uminagi an panahon na si Nephi nagpaduman sa manga katiripunan nin manga tawo, asin man dakol pang iba, nagbubunyag sa nagsosolsol, na kun sain nagkaigwa nin kadakol na pagpapatawad nin manga kasalan. Asin siring an manga tawo nagkaigwa giraray nin katuninongan sa lugar ninda.",
                    "Asin dai na nin manga pagpasuruhay-suhay, kundi duman sa diit na nagpoon na maghulit, naghihinguha na patunayan sa paagi kan banal na manga kasuratan na dai na kaipuhan na sunodon pa an katugonan ni Moises. Ngonian sa bagay na ini sinda nasala, huli ta dai nasabutan an manga kasuratan.",
                    "Alagad ta uminagi an panahon na sinda dai naghaloy nadara sa pagtubod, asin inarako an manga sala na saindang nalaogan, huli ta ipinaaram sa sainda na an katugonan dai pa man nauutob, asin ta idto kaipuhan mautob sa lambang sadit na bagay; iyo, an tataramon uminabot sa sainda na idto kaipuhan na mautob; iyo, na ni sarong jota o kurit dai nanggad makakaagi sagkod na idto dai gabos mautob; kaya sa taon na ini ipinahiling sainda na sinda nasala asin sinda nagkurumpisal kan saindang manga kasalan.",
                    "Asin sa siring an ika-siyam na pulo may duwang taon an nakaagi, nagdadara nin maogmang manga bareta sa manga tawo huli sa manga tanda na uminabot na, sunod sa manga tataramon kan propesia kan gabos na banal na manga propeta.",
                    "Asin ta uminagi an panahon na an ika-siyam na pulo may tulong taon uminagi na igwang katuninongan, alagad an manga mahahabon na pag-iriba ni Gadianton na nag-erok sa kabubuldan, na nakaralakop sa daga, huli ta makukusog an saindang manga pinagtatagoan asin an saindang manga tagong lugar kaya an manga tawo dai sinda nadadaog; kaya sinda nakakagiribo nin manga panggadan, asin naggibo nin kadakol na manga panggagadan sa manga tawo.",
                    "Asin ta uminagi an panahon na sa ika-siyam na pulo may apat na taon nagpoon sinda na magdarakol nin labi-labi, huli ta dakol an manga nagsuruhay sa manga Nephite na nagdurulag pasiring sa sainda, na nagtao nin dakulang kamundoan sa manga Nephite na natada sa daga.",
                    "Asin man nagkaigwa nin dahilan nin dakulang kamundoan an manga Lamanite; huli totoo, nagkaigwa sinda nin dakol na manga aki na nagtaralubo asin nagporoon na maging makukusog sa manga taon, asin sinda nagsarig sa saindang sadiri asin nadara sinda paharayo kan iba na manga Zoramite, sa paagi kan saindang kaputikan asin pag-omaw na manga tataramon, tanganing umiba sa manga mahabon na pag-iriba ni Gadianton.",
                    "Asin sa siring an manga Lamanite nasakitan man, asin nagpoon na magluya an saindang pagtubod asin pagkamatanos, huli sa kasumbikalan kan nagtatalubong kapagarakian."
                ]
            },
            {
                "url": "https://www.lds.org/scriptures/bofm/3-ne/8?lang=eng&clang=bik",
                "name": "Kapitulo 8",
                "summary": [
                    "Manga bagyo, manga linog, manga sulo manga buhawi, asin manga pagbabago kan daga nagpapatunay sa pagpako ki Cristo—Kadakol na tawo an napara—Natahoban an daga nin kadikloman sa laog nin tulong aldaw—Idtong manga natada nagtangis sa saindang inabotan. Manga A.D. 33–34."
                ],
                "verses": [
                    "Asin ngonian ta uminagi an panahon na sunod sa samuyang kasuratan, asin ta samuyang aram na an samuyang kasuratan totoo, huli totoo, na sarong matanos na tawo an nagsurat kan kasuratan—huli ta siya naggibo nin kadakol na manga milagro sa pangaran ni Jesus; asin daing ibang tawo na makagibo nin milagro sa pangaran ni Jesus kun dai pa siya nalinigan sa lambang sadit na bagay kan gabos niyang kasumbikalan—",
                    "Asin ngonian uminagi an panahon, na kun dai nasala an tawong ini sa pagbilang kan samuyang panahon, an ika-tulong pulo may tulong taon nakaagi na;",
                    "Asin an manga tawo nagpoon na maghanap nin maigot sa manga tanda na itinao kan propetang si Samuel, an Lamanite, iyo, sa panahon na magkakaigwa nin pagdiklom sa laog nin tulong aldaw sa ibabaw kan daga.",
                    "Asin nagkaigwa nin dakulang manga pagduwa-duwa asin manga pagpasuruhay-suhay an manga tawo, maski na kadakol nang manga tanda an itinao.",
                    "Asin ta uminagi an panahon na kan ika-tulong pulo may apat na taon, sa enot na bulan, sa ika-apat na aldaw kan bulan, igwang uminabot na makusog na bagyo, siring sa dai pa lamang naaraman sa bilog na daga.",
                    "Asin nagkaigwa man nin makusog asin makuring bagyo; asin nagkaigwa man nin makatatakot na daguldol, sagkod na nayugyog an bilog na kinaban na garo na magkabaranga idto.",
                    "Asin igwa nin makatatakot na manga kikilat, siring sa dai pa naaraman sa bilog na daga.",
                    "Asin an siudad kan Zarahemla nasulo.",
                    "Asin an siudad kan Moroni luminubog sa kairaroman kan dagat, asin an manga nag-eerok duman nagkaralamos.",
                    "Asin an daga nadara paitaas sa siudad kan Moronihah, na sa namumugtakan kan siudad nagkaigwa nin dakulang bulod.",
                    "Asin nagkaigwa nin dakula asin makuring pagkararaot sa daga pasiring sa sur.",
                    "Alagad totoo, na orog pa kadakol asin makuring pagkararaot sa daga pasiring sa norte; huli ta an bilog na daga naliwat, huli sa bagyo asin sa manga buhawi, asin sa manga daguldol, asin manga kikilat, asin sa labi kakusog na paglinog sa bilog na kinaban;",
                    "Asin an manga lansangan nagkawarasak, asin an manga pantay na manga agihan nagkaturupag, asin kadakol na manga malinig na lugar an naging burubunton.",
                    "Asin kadakol na darakula asin bantog na manga siudad an nagkarulubog, asin kadakol an nagkasurulo, asin kadakol na nagkaruyugyog na sagkod an manga kaharongan duman nagkagaraba, asin an manga nag-eerok duman nagkagaradan, asin an lugar nabayaan na dai na nin manga tawo asin manga harong.",
                    "Asin igwang manga siudad na nagkatarada; alagad an pagkaraot kaidto labi kadakula, asin dakol duman an nagkagaradan.",
                    "Asin igwa sa sainda na nadara kan buhawi; asin kun sain sinda napaduman daing tawo na nakakaaram, basta aram ninda na sinda dinara paharayo.",
                    "Asin siring an ibabaw kan kinaban naraot, huli sa manga bagyo, asin sa manga daguldol, asin sa manga kikilat, asin sa pagyugyog kan kinaban.",
                    "Asin totoo, an manga bato nagkabaranga; an manga idto nagkabaraak sa ibabaw kan bilog na kinaban, sagkod na an manga idto magkahiriling na rurunot, asin baratak, sa ibabaw kan gabos na daga.",
                    "Asin ta uminagi an panahon na kan an manga pagdaguldol, asin an manga pagkikilat, asin an bagyo, asin an baha, asin an manga paglinog kan kinaban nag-ontok—huli totoo, an manga idto nangyari sa laog nin tulong oras; asin sinabi kan iba na halawig pa kaini; alagad, an gabos na darakula asin makuring manga bagay na ini nagibo sa laog nin tulong oras—asin totoo, na igwa nin pagdiklom sa ibabaw kan daga.",
                    "Asin ta uminagi an panahon na igwang mahibog na kadikloman sa ibabaw kan daga, sagkod na an manga tawo duman na dai nagkagaradan namatean an dampog nin kadikloman.",
                    "Asin ta dai nagkaigwa nin liwanag, huli sa kadikloman, ni manga kandila, ni manga karaba; ni dai makapagmakot nin kalayo sa paagi kan mararahay asin labi kaalang na manga kahoy, kaya dai nanggad nagkaigwa nin liwanag;",
                    "Asin ta daing liwanag, na nahiling ni kalayo, ni aniag, ni an aldaw, ni an bulan, ni an manga bitoon, huli ta labi an pagkahibog kan dampog nin kadikloman na nasa ibabaw kan daga.",
                    "Asin ta uminagi an panahon na uminabot sa laog nin tulong aldaw na daing liwanag na mahihiling; asin ta padagos na nagkaigwa nin labi-labing pagmundo asin pag-agrangay asin pagtangis sa gabos na manga tawo; iyo, dakula an pagsakit kan manga tawo, huli sa pagdiklom asin sa dakula na pagkarumpag na nangyari sa sainda.",
                    "Asin sa sarong lugar nadadangog sinda na nagkukurahaw, na an sabi: O kutana nagsorolsol na kita bago kan dakula asin makuring aldaw na ini, asin an satuyang manga katugangan nakaligtas kutana, asin dai kutana sinda nasulo sa dakulang siudad kan Zarahemla.",
                    "Asin sa ibang lugar nadangog sinda na nagkukurahaw asin nagmumurundo, na an sabi: O kutana nagsorolsol na kita bago kan dakula asin makuring aldaw na ini, asin dai ginadan asin ginarapo an manga propeta, asin pinahali sinda, saka kutana an satuyang manga ina asin an satuyang magagayon na manga aking babae, asin an satuyang manga kaakian nakaligtas, asin dai kutana natahoban duman sa dakulang siudad kan Moronihah. Asin siring an manga inagrangay kan manga tawo dakula asin makuri."
                ]
            },
            {
                "url": "https://www.lds.org/scriptures/bofm/3-ne/11?lang=eng&clang=bik",
                "name": "Kapitulo 11",
                "summary": [
                    "An Ama nagpatotoo kan saiyang Padangat na Aki—Si Cristo nagpahiling asin nagpahayag kan saiyang pagtubos—Minati kan manga tawo an manga pinilaan kan saiyang manga lugad sa manga kamot, sa manga bitis, asin sa kagiriran—Nagkururahaw sindang Hosanna—Itinalaga niya an paagi asin gawi kan pagbunyag—An espiritu nin pagpasuruhay sa demonio—An doktrina ni Cristo iyo na an tawo kaipuhan magtubod asin magpabunyag asin mag-ako kan Espiritu Santo. Manga A.D. 34."
                ],
                "verses": [
                    "Asin ngonian ta uminagi an panahon na igwa nin kadakol-dakol na manga tawo na nagkatiripon, kan manga tawo ni Nephi, sa palibot kan templo na nasa daga kan Bountiful; asin sinda nagngangaralas asin natitirikbahan sa lambang saro, asin ipinapahiling sa lambang saro an dakula asin makangalas na pagbago na nangyari.",
                    "Asin sinda naghuhuroron-huron manunungod kaining Jesu-Cristo, na kun kiisay an tanda itinao manunungod kan saiyang pagkagadan.",
                    "Asin ta uminagi an panahon na mantang sinda nasa siring na paghuroron sa lambang saro, nakadangog sinda nin sarong tingog na paghunaon hali sa langit; asin nangaralagkalag sinda sa palibot, huli ta dai ninda nasabutan an tingog na saindang nadangog; asin ta bako man malagong na tingog, ni makusog na tingog; alagad maski idto sadit na tingog tuminaros idto sa puso kan lambang nakadangog, sagkod na daing kabtang kan saindang hawak na dai nagtakig; iyo, idto tuminaros nanggad sa sainda, sa saindang pinakakalag, asin pinainit kaidto an saindang manga puso.",
                    "Asin ta uminagi an panahon na sa giraray saindang nadangog an tingog, asin ta dai ninda nasabutan.",
                    "Asin sa giraray sa ika-tulong ulit nadangog ninda an tingog; asin binuksan an saindang manga talinga tanganing madangog idto; asin an saindang manga mata nakatingkalag sa pinaghalian kan tanog na idto; asin ta nakatuon sa kalangitan an paghiling ninda, na kun sain hali an tanog.",
                    "Asin nanggad, sa ika-tulong ulit nasabutan na ninda an tingog na saindang nadangog; asin ta idto nagsabi sa sainda:",
                    "Hilinga, an Padangat kong Aki, na kun kiisay ako naoogma, na kun kiisay pinamuraway ko an sakuyang pangaran—dangogon nindo siya.",
                    "Asin ta uminagi an panahon, na kan saindang masabotan itiningkalag ninda an saindang manga mata giraray pasiring sa langit; asin totoo, saindang nahiling an sarong Tawo na nagbababa hali sa langit; asin ta siya nakagubing nin puting bata; asin siya nagbaba asin nagtindog sa tahaw ninda; asin an manga mata kan bilog na katiripunan nakatuon saiya, asin dai ninda binalo na buksan an saindang manga nguso, maski na sa lambang saro, dai maisip an boot sabihon kaidto, huli ta an huna ninda idto sarong anghel na nagpahiling sa sainda.",
                    "Asin ta uminagi an panahon na inunat niya an saiyang kamot asin nagtaram sa manga tawo, an sabi:",
                    "Hilinga, ako si Jesu-Cristo, na pinatotoohan kan manga propeta na maabot sa mundo.",
                    "Asin totoo, ako an ilaw asin an buhay kan mundo; asin ako nag-inom sa mapait na kupa na itinao kan Ama sakuya, asin pinamuraway an Ama sa pagpasan ko kan manga kasalan kan mundo, na sakuyang tinios an kapagbotan kan Ama sa gabos na manga bagay sa kapinonan pa.",
                    "Asin ta uminagi an panahon na kan makapagtaram si Jesus kan manga tataramon na ini an bilog na katiripunan nagdarapa sa daga; huli ta narumdoman ninda na ipinagpropesia sa sainda na an Cristo mapahiling sa sainda pagkatapos kan saiyang pagsakat sa langit.",
                    "Asin ta uminagi an panahon na an Kagurangnan nagtaram sa sainda na an sabi:",
                    "Magbarangon asin magdirigdi sa sakuya, tanganing iburugtak nindo an saindong manga kamot sa kagiriran ko, asin man tanganing mamati nindo an inagihan kan manga pako sa sakuyang manga kamot asin sa sakuyang manga bitis, tanganing maaraman nindo na ako an Dios kan Israel, asin an Dios kan bilog na kinaban, asin ginadan huli sa kasalan kan mundo.",
                    "Asin ta uminagi an panahon na an katiripunan nagdurulok, asin ibinurugtak an saindang manga kamot sa saiyang kagiriran, asin namati an manga inagihan kan manga pako sa saiyang manga kamot asin sa saiyang manga bitis; asin ini saindang giniribo, nagdurulok saro-saro sagkod sa gabos sinda nakadulok, asin nahiling kan saindang manga mata asin namati kan saindang manga kamot, asin naaraman nanggad ninda asin nagpatotoo, na siya iyo man nanggad an isinurat kan manga propeta, na maabot.",
                    "Asin kan sinda gabos nakadurulok na asin saindang napatotoohan sa saindang sadiri, nagkururahaw sindang sarabay, na an sabi:",
                    "Hosanna! Paladan an pangaran kan Pinakahalangkaw na Dios! Asin sinda nagdarapa sa manga bitis ni Jesus, asin siya sinamba.",
                    "Asin ta uminagi an panahon na nagsabi siya ki Nephi (huli ta si Nephi saro sa katiripunan na idto) asin pinagbotan siya na magdulok.",
                    "Asin si Nephi tuminindog asin nagdulok, asin dinuko an sadiri niya sa atubangan kan Kagurangnan asin naghadok sa saiyang manga bitis.",
                    "Asin an Kagurangnan pinagbotan siya na bumangon. Asin siya nagbangon asin tuminindog sa saiyang atubangan.",
                    "Asin an Kagurangnan nagsabi sa saiya: Itatao ko saimo an kapangyarihan tanganing bunyagan an manga tawong ini kun ako sa giraray sumakat na sa langit.",
                    "Asin sa giraray an Kagurangnan nag-apod nin manga iba pa, asin siring man an sinabi sa sainda; asin tinawan sinda nin kapangyarihan na magbunyag. Asin siya nagsabi sa sainda: Sa siring na paagi kamo magbunyag; asin tanganing dai kamo magkaigwa nin pagpasuruhay.",
                    "Totoo sakuyang sinasabi sa saindo, na an siisay man na magsolsol kan saiyang manga kasalan sa paagi kan saindong manga tataramon, asin magmawot na magpabunyag sa pangaran ko, sa siring na paagi sinda bubunyagan nindo—Magdangog, mababa kamo asin matindog sa tubig asin sa pangaran ko bubunyagan nindo sinda.",
                    "Asin ngonian magdangog, iyo ini an manga tataramon na isasabi nindo, apodon sinda sa saindang pangaran, sabihon:",
                    "Sa pagkaigwa nin kapangyarihan na itinao sakuya ni Jesu-Cristo, binubunyagan ko ika sa pangaran kan Ama, asin kan Aki, asin kan Espiritu Santo. Amen.",
                    "Asin saka nindo ilubog sinda sa tubig, asin hawason giraray sa tubig.",
                    "Asin sa siring na paagi kamo magbubunyag sa sakuyang pangaran; huli nanggad, totoo sinasabi ko sa saindo, na an Ama, asin an Aki, asin an Espiritu Santo saro; asin Ako nasa Ama asin an Ama nasa sakuya, asin an Ama asin ako saro.",
                    "Asin sunod sa sakuyang pinagboot sa saindo sa siring kamo magbubunyag. Asin kamo dai magkakaigwa nin pagpasuruhay, siring sa manga nakaagi; ni kamo magkakaigwa nin pagpasuruhay manunungod sa ano man sa sakuyang doktrina, siring kan nakaagi.",
                    "Huli totoo, totoo sakuyang sinasabi sa saindo, siya na igwa kan espiritu nin pagpasuruhay bako sakuya, kundi sa demonio, na iyo an ama kan pagpasuruhay, asin saiyang binubukag an manga puso nin manga tawo tanganing magpasuruhay-suhay na igwang kaanggotan, saro laban sa saro.",
                    "Totoo, bako ini an sakuyang doktrina na bukagon nin kaanggotan an manga puso nin manga tawo, saro laban sa saro; alagad iyo ini an sakuyang doktrina, na an manga bagay na ini mahali.",
                    "Magdangog, totoo, totoo, sakuyang sinasabi sa saindo, sakuyang ipapahayag sa saindo an sakuyang doktrina.",
                    "Asin iyo ini an sakuyang doktrina, asin iyo ini an doktrina na itinao kan Ama sa sakuya; asin ako nagpapatotoo kan Ama, asin an Ama nagpapatotoo sakuya, asin an Espiritu Santo nagpapatotoo kan Ama asin sa sakuya; asin ako nagpapatotoo na an Ama pinagbotan an gabos na tawo, sain man, na magsorolsol asin magturubod sa sakuya.",
                    "Asin an siisay man na magtubod sakuya, asin nagpabunyag, iyo man an makakaligtas; asin sinda iyo idto an mapanurunod kan kahadean kan Dios.",
                    "Asin an siisay man an dai magtubod sakuya asin dai mabunyagan, mapapadusahan.",
                    "Totoo, totoo, sakuyang sinasabi sa saindo, iyo ini an sakuyang doktrina, asin ako nagpapatotoo kaini hali sa Ama; asin an siisay man na nagtutubod sakuya nagtutubod man sa Ama; asin sa saiya magpapatotoo an Ama sakuya, huli ta siya madalaw saiya na igwang kalayo asin kaibahan an Espiritu Santo.",
                    "Asin sa siring an Ama magpapatotoo sakuya, asin an Espiritu Santo magpapatotoo sa saiya kan Ama asin sakuya; huli ta an Ama, asin Ako, asin an Espiritu Santo saro.",
                    "Asin giraray sakuyang sinasabi sa saindo, kaipuhan kamo na magsorolsol, asin maging siring sa sadit na aki, asin magpaburunyag sa sakuyang pangaran, o sa ano man dai nanggad nindo makukua an manga bagay na ini.",
                    "Asin sa giraray sakuyang sinasabi sa saindo, kaipuhan na kamo magsorolsol, asin magpaburunyag sa sakuyang pangaran, asin maging siring sa sadit na aki o sa ano man dai nanggad nindo mapapanunod an kahadean kan Dios.",
                    "Totoo, totoo, sakuyang sinasabi sa saindo, na iyo ini an sakuyang doktrina, asin an siisay man na magpatindog sa ibabaw kaini nagpapatindog sa ibabaw kan sakuyang gapo, asin an pintoan kan impiyerno dai magdadanay laban sa sainda.",
                    "Asin an siisay man na magpahayag nin labi o kulang kaini, asin ibugtak idto bilang sakuyang doktrina, an siring hali sa karaotan, asin dai nakatindog sa sakuyang gapo; alagad siya nagpapatindog sa baybay na pasikadan; asin an pintoan kan impiyerno nakabukas tanganing palaogon an siring kun umabot an manga baha asin an manga duros paghampakon sinda.",
                    "Kaya, paduruman sa manga tawong ini, asin ibalangibog an manga tataramon na sakuyang sinabi, sagkod sa manga kasagkuran kan kinaban."
                ]
            },
            {
                "url": "https://www.lds.org/scriptures/bofm/3-ne/12?lang=eng&clang=bik",
                "name": "Kapitulo 12",
                "summary": [
                    "Si Jesus nag-apod asin nagtao nin kapangyarihan sa dose—Siya nagtaram sa manga Nephite nin siring sa saiyang Sermon sa Bukid—Nagtukdo siya kan Manga Kapaladan—An saiyang manga katukdoan nangibabaw asin orog pa sa katugonan ni Moises—An manga tawo pinagbotan na maging daing-katuyawan siring sa saiya asin an sa saiyang Ama na daing-katuyawan—Ibaing sa Mateo 5. Manga A.D. 34."
                ],
                "verses": [
                    "Asin ta uminagi an panahon na kan si Jesus nakapagsabi kan manga tataramon na ini ki Nephi, asin sa sainda na inarapod (ngonian an bilang ninda na manga inarapod, asin nag-arako nin kapangyarihan asin kabagsikan na magbunyag, dose) asin hilinga, inunat niya an saiyang kamot sa katiripunan, asin nagtaram sa sainda, an sabi: Paladan kamo kun kamo magsurunod sa manga tataramon kaining dose na sakuyang pinirili na magrilingkod sa saindo, asin magi nindong manga surogoon; asin sa sainda sakuyang itinao an kapangyarihan tanganing magburunyag saindo nin tubig, asin pagkatapos na kamo burunyagan nin tubig, totoo, ako mabunyag saindo nin kalayo asin kan Espiritu Santo; kaya paladan kamo kun kamo magturubod sa sakuya asin magpaburunyag, pagkatapos na ako saindong mahiling asin maaraman na ako iyo ako.",
                    "Asin sa giraray, orog na paladan sinda na magturubod kan saindong manga tataramon huli ta kamo mapatotoo na ako nahiling nindo, asin ta saindong aram na ako iyo ako. Iyo, paladan sinda na magturubod sa saindong manga tataramon, asin bumaba sa kahiraroman nin pagpakumbaba asin magpaburunyag, huli ta sinda dadalawon nin kalayo asin kan Espiritu Santo, asin makakakua nin kapatawaran kan saindang manga kasalan.",
                    "Iyo, paladan an manga dukha sa espiritu na minadurulok sa sakuya, huli ta sa sainda an kahadean nin langit.",
                    "Asin sa giraray, paladan sinda gabos na manga nagmumurundo, huli ta sinda rarangahon.",
                    "Asin paladan an manga mahoyo, huli ta sinda manunurunod kan daga.",
                    "Asin paladan sinda gabos na manga nagugutom asin napapaha sa katanusan huli ta sinda babarasogon kan Espiritu Santo.",
                    "Asin paladan an manga maheherakon: huli ta sinda magkakamit nin pagkaherak.",
                    "Asin paladan sinda gabos na manga malilinig an puso: huli ta mahihiling ninda an Dios.",
                    "Asin paladan an gabos na manga parapatuninong: huli ta sinda aarapodon na manga aki kan Dios.",
                    "Asin paladan sinda gabos na manga pinag-uusig nin huli sa sakuyang pangaran: huli ta sainda an kahadean nin langit.",
                    "Asin paladan kamo kun kamo pagpakaraoton nin manga tao, asin pag-usigon, asin magtaram nin manlaen-laen na karaotan laban saindo na putik, huli sa sakuya;",
                    "Huli ta kamo magkakaigwa nin dakulang kaogmahan asin mag-oogma nin labi-labi; huli ta dakula an balos sa saindo sa langit; huli ta labi-labi an pag-usig sa sainda na manga propeta na naenot saindo.",
                    "Totoo, totoo, sakuyang sasabihon sa saindo, sakuyang itinatao sa saindo na maging asin kan kinaban; alagad kun an asin mahali na an namit ano pa an pang-asin sa daga? An asin na iyan dai na nin kamugtakan, kundi itapok asin batoyan nin bitis nin manga tawo.",
                    "Totoo, totoo, sakuyang sinasabi sa saindo, sakuyang itinao sa saindo na maging ilaw kan manga tawong ini. An siudad na nasa bulod dai maitatago.",
                    "Magdangog, ano an manga tawo nag-iilaw daw nin kandila asin ibinubugtak sa irarom nin takadan? Dai, alagad sa sarong kandelero, asin iyan nagtatao nin liwanag sa gabos na nasa laog kan harong;",
                    "Kaya paliwanaga an saindong ilaw sa atubangan nin manga tawo; tanganing saindang mahiling an saindong manga marahay na manga gibo asin pamurawayon an saindong Ama na nasa langit.",
                    "Dai kamo mag-irisip na ako napadigdi tanganing maglaglag kan manga tugon o kan manga propeta. Dai ako nagdigdi na maglaglag alagad tanganing mag-utob.",
                    "Huli totoo sakuyang sinasabi sa saindo, daing ni saro na jota o ni sarong kurit an nahali sa katugonan, alagad sa sakuya an gabos nautob.",
                    "Asin magdangog, sakuyang itinao sa saindo an susundon asin an manga katugonan kan sakuyang Ama, tanganing kamo magturubod sa sakuya, asin tanganing kamo magsorolsol kan saindong manga kasalan, asin magdurulok sa sakuya na igwang nararagrag na puso asin nagmumundo na espiritu. Totoo, an manga katugonan nasa atubangan nindo, asin an susundon nautob na.",
                    "Kaya padigdi kamo sa sakuya tanganing kamo makaligtas; huli totoo sakuyang sinasabi sa saindo, na sagkod na kamo magsurunod kan sakuyang manga katugonan, na sakuyang pinagboot sa saindo sa panahon na ini, dai kamo sagkod pa man makakalaog sa kahadean nin langit.",
                    "Saindong nadangog na sinabi na ninda kan enot na panahon, asin idto nakasurat man sa saindo, na kamo dai manggadan, asin an siisay man na manggadan nasa pag-alaman kan kahatolan kan Dios.",
                    "Alagad sakuyang sinasabi sa saindo, na an siisay man na anggot sa saiyang tugang nasa pag-alaman kan saiyang kahatolan. Asin an siisay man na magsabi sa saiyang tugang, Raka, nasa pag-alaman kan kahatolan kan konseho; asin an siisay man na magsabi, Bua-bua ka, nasa pag-alaman kan kalayo kan impiyerno.",
                    "Kaya, kun ika madulok sa sakuya, o magmawot na magdulok sa sakuya, asin narumdoman mo na an saimong tugang igwang ano man na laban saimo—",
                    "Dumuman nguna sa saimong tugang, asin enot makipag-ulian ka sa saimong tugang asin dangan ika magdulok sa sakuya na bilog an katuyohan kan puso, asin aakoon ko ika.",
                    "Makipag-ulian ka tulos sa saimong kaiwal mantang pasiring pa sana kamo sa hukoman, ta tibaad sa ano man na oras kuahon ka na niya asin ilaog ka sa karsel.",
                    "Totoo, totoo, sakuyang sinasabi saimo, dai ka sa ano man na paagi maghali duman sagkod na dai mo nababayaran an pinakahuring senine. Asin mantang ika nasa karsel makabayad ka daw maski sarong senine? Totoo, totoo, sasabihon ko saimo, Dai.",
                    "Totoo, ini isinurat ninda kan enot na panahon, na dai kamo magsambay;",
                    "Alagad sakuyang sinasabi saindo, na an siisay man na maghiling sa sarong babae, huli sa pagkaara saiya, nagkasala na siya nin pagsambay sa saiyang puso.",
                    "Magdangog, sakuyang tinatawan kamo nin katugonan, na dai nindo pagpabayaan na ni saro kan manga bagay na ini lumaog sa saindong manga puso.",
                    "Huli ta marahay pang saindong indahan an sadiri nindo kan manga bagay na ini, na kun sain papasanon nindo an saindong krus, ki sa kamo iapon sa impiyerno.",
                    "Nakasurat man na an siisay man na magbulag sa saiyang agom na babae, siya kaipuhan magtao nin kasuratan sa pagbulag.",
                    "Totoo, totoo, sakuyang sinasabi sa saindo na an siisay man na magbulag sa saiyang agom na babae, na bako man nin huli sa karaksotan, ginigibo siyang parapasambay; asin an siisay man na mag-agom sa binulagan na babae, siya nagkakasala nin pagsambay.",
                    "Asin sa giraray nakasurat man, dai ka mangako nin dai mo magigibo, alagad utobon sa Kagurangnan an saindong manga pangako.",
                    "Alagad totoo, totoo, sakuyang sinasabi sa saindo, dai kamo nanggad magsumpa; ni sa langit, huli ta iyan an trono kan Dios;",
                    "Ni sa kinaban huli ta iyo ini an saiyang tungtongan;",
                    "Ni kamo magsumpa sa paagi kan saindong payo, huli ta dai kamo makakagibo nin ni sarong itom o puting buhok;",
                    "Alagad bayaan na nindo na an saindong pagtaram maging Iyo, iyo; Bako, bako; huli ta an ano man na lumabi pa kaini maraot.",
                    "Asin totoo, na nakasurat, mata sa mata, asin ngipon sa ngipon;",
                    "Alagad sakuyang sinasabi sa saindo, na dai kamo magtumang sa maraot, alagad kun siisay man an tumampa saimo sa too mong pisngi, itao mo pa saiya an sa ibong man;",
                    "Asin kun siisay man na tawo an magsumbong saimo sa susundon asin kuahon an saimong gubing itao mo pa an saimong alikboy;",
                    "Asin an siisay man an magpirit saimo na maglakaw nin sarong milya, ibahan mo siya nin makaduwa.",
                    "Tawan mo an naghahagad saimo, asin idtong nagsusubli saimo dai mo pagtalikodan.",
                    "Alagad totoo, nakasurat man, na saimong mamootan an saimong kapwa asin ikaungis an saimong kaiwal;",
                    "Alagad magdangog, sakuyang sinasabi sa saindo, mamootan nindo an saindong manga kaiwal, asin bendisionan idtong nagsusumpa saindo, gumibong marahay sa sainda na naanggot saindo, asin ipamibi idtong nag-uuri sa saindo asin idtong nag-uusig saindo;",
                    "Tanganing kamo maging manga aki kan saindong Ama na nasa langit; huli ta saiyang pinapasirang an saiyang aldaw sa manga maraot asin sa manga marahay.",
                    "Kaya idtong manga bagay na kan enot na panahon, na nasa irarom kan susundon, sa sakuya an gabos nautob.",
                    "An manga lumang bagay nahali na, asin an gabos na bagay naging bago.",
                    "Kaya, magi kamong daing-katuyawan na siring sa sakuya, o siring sa saindong Ama na nasa sa langit na daing-katuyawan."
                ]
            },
            {
                "url": "https://www.lds.org/scriptures/bofm/3-ne/13?lang=eng&clang=bik",
                "name": "Kapitulo 13",
                "summary": [
                    "Tinukdoan ni Jesus an manga Nephite kan Pamibion kan Kagurangnan—Sinda magtitiripon nin kayamanan sa langit—An dose sa saindang paglingkod pinagbotan na dai mag-isip kan temporal na manga bagay—Ibaing sa Mateo 6. Manga A.D. 34."
                ],
                "verses": [
                    "Totoo, totoo, sakuyang sinsasabi na boot ko na kamo maglimos sa manga dukha; alagad na mag-ingat na kamo dai maglimos sa atubangan nin manga tawo sa pagpahiling sa sainda; kun bako, kamo daing balos sa saindong Ama na nasa langit.",
                    "Kaya kun kamo magririlimos dai magpataranog nin trumpeta sa saindong enotan, siring sa manga parasagin-sagin na naggigiribo kaiyan sa manga sinagoga asin sa manga lansangan, tanganing oromawon nin manga tawo. Totoo sakuyang sinasabi sa saindo, igwa na sinda kan saindang balos.",
                    "Alagad kun kamo nagririlimos dai na pagpaisihon an saindong walang kamot kan ginigibo kan too nindong kamot.",
                    "Tanganing an saindong paglimos mahilom; asin an saindong Ama na nakakahiling sa hilom, siya mabalos saindo nin hayag.",
                    "Asin kun kamo namimiribi dai kamo mag-arog sa manga parasagin-sagin, huli ta sinda boot magpamibi na nagtitirindog sa manga sinagoga asin sa manga likoan nin manga lansangan, tanganing mahiling nin manga tawo. Totoo sakuyang sinasabi sa saindo, igwa na sinda kan saindang balos.",
                    "Alagad kamo, kun magpamibi, lumaog sa saindong kuwarto, asin kun napintoan na nindo an saindong pintoan, magpamibi ka sa saindong Ama na nasa hilom; asin an saindong Ama, na nakakahiling sa hilom, mabalos saindo nin hayag.",
                    "Alagad kun kamo namimibi, dai kamo maggaramit nin basang na paulit-ulit na siring kan ginigiribo kan manga Gentil, huli ta sinda nag-iirisip na sinda hihinanyogon huli sa kadakolan kan saindang tataramon.",
                    "Kaya kamo dai mag-arog sa sainda; huli ta an saindong Ama nakakaisi na kan saindong manga pangangaipo, bago an manga iyan hagadon nindo saiya.",
                    "Kaya sa siring na paagi kamo magpamiribi: Ama niamo na yaon ka sa langit, kapabanalon an pangaran mo.",
                    "Magibo lugod an saimong boot digdi sa daga nin siring sa langit.",
                    "Asin patawadon mo kami kan samuyang manga kasalan, siring sa pagpatawad niamo sa manga nagkasala samuya.",
                    "Asin hari kami pagpabayai na madara nin sugot alagad agawon mo kami sa maraot.",
                    "Huli ta saimo an kahadean, asin an kapangyarihan, asin an kamurawayan, sagkod pa man. Amen.",
                    "Huli ta kun kamo magpatawad sa manga tawo kan saindang kalapasan saindo an saindong langitnon na Ama patatawadon man kamo;",
                    "Alagad kun kamo dai magpatawad sa manga tawo kan saindang kalapasan sa saindo dai man kamo patatawadon kan saindong kalapasan kan saindong Ama.",
                    "Asin man kun kamo mag-aarayuno dai kamo mag-arog kan manga parasagin-sagin, na manga murusdot, huli ta pinararaot ninda an saindang manga lalawgon, tanganing mahiling sinda kan manga tawo na sinda nag-aarayuno. Totoo sakuyang sinasabi sa saindo, igwa na sinda kan saindang balos.",
                    "Alagad kamo, kun nag-aayuno, lahidan nindo an saindong payo asin hugasan nindo an saindong lalawgon;",
                    "Tanganing dai mahiling kan manga tawo na kamo nag-aayuno, alagad kan saindong Ama na nasa hilom; asin an saindong Ama na nakakahiling sa hilom, mabalos saindo nin hayag.",
                    "Dai kamo magtiripon para sa saindo nin manga kayamanan sa kinaban, kun sain an bukbok asin an takla nakakaraot, asin kun sain an manga mahabon minasakat asin minahabon;",
                    "Alagad magtiripon para sa saindo nin manga kayamanan sa langit, kun sain duman an bukbok ni an takla dai makakaraot, asin an manga mahabon dai makakasakat ni makahabon.",
                    "Huli ta kun sain an saindong kayamanan yaon man an saindong puso.",
                    "An ilaw kan hawak iyo an mata; kaya kun an saimong panghiling sa Dios sana, an bilog mong hawak mapapano nin liwanag.",
                    "Alagad, kun an saimong mata maraot, an bilog mong hawak mapapano nin kadikloman. Kun, kaya, an ilaw na nasa saimo iyo an kadikloman, gurano kadakula an kadikloman na iyan!",
                    "Daing tawo na makakapaglingkod sa duwang kagurangnan; huli ta siya mauungis sa saro asin mamomoot sa ika-duwa, o kaya siya madayupot sa saro asin isisikwal an ika-duwa. Kamo dai makapagririlingkod sa Dios asin sa kayamanan.",
                    "Asin ngonian uminagi an panahon na kan si Jesus makatapos na magtaram kan manga tataramon na ini saiyang hiniling an dose na saiyang pinili, asin nagsabi sa sainda: Rumdomon an manga tataramon na sakuyang sinabi. Huli totoo, kamo an sakuyang pinili na maglingkod sa manga tawong ini. Kaya sakuyang sinasabi sa saindo, dai mahadit kan saindong buhay, kun ano an saindong kakarakanon, o kun ano an saindong iirinomon; ni dapit man kan saindong hawak o kun ano an saindong isusurulot. Bako an buhay orog pa ki sa kakanon, asin an hawak ki sa gubing?",
                    "Masdan an manga gamgam sa kaitaasan, na sinda dai nagsasarabwag, ni nag-aarani, ni nagtitiripon sa manga tambobong; alagad an saindong langitnon na Ama pinapakakan sinda. Bako kamo orog pa ki sa sainda?",
                    "Siisay sa saindo, na sa paghadit, makakadagdag nin sarong sukol sa saiyang langkaw?",
                    "Asin tadaw ta maghaharadit kamo sa saindong isusurulot? Isipon nindo an manga lirio sa uma kun paano sinda nagtatalubo; sinda dai nagpapagal ni naghahabol;",
                    "Asin alagad sakuyang sinasabi sa saindo, na maski si Solomon sa bilog niyang kamurawayan, dai pa nagubingan nin siring sa saro kan manga ini.",
                    "Kaya kun ginugubingan kan Dios nin siring an duot sa uma na ngonian buhay asin sa aga isusugba sa horno, kamo pa daw an dai niya paggubingan nin orog, kun kamo bakong diit an pagtubod.",
                    "Kaya dai mahadit, na masabi, ano an samuyang kakarakanon? o ano an samuyang iirinomon? o ano an samuyang gugurubingon?",
                    "Huli ta an saindong langitnon na Ama naaaraman na kaipuhan nindo an gabos na manga bagay na ini.",
                    "Alagad haranapa nguna nindo an kahadean kan Dios asin an saiyang katanusan, asin an gabos na manga bagay na ini idadagdag na sana sa saindo.",
                    "Kaya dai mahadit dapit kan sa aga, huli ta an sa aga mag-iisip man kan manga bagay na para sa aga. Tama na an aldaw na iyan para sa karaotan kaiyan."
                ]
            },
            {
                "url": "https://www.lds.org/scriptures/bofm/3-ne/14?lang=eng&clang=bik",
                "name": "Kapitulo 14",
                "summary": [
                    "Si Jesus nagboot: Dai maghukom; maghagad sa Dios; mag-ingat sa sagin-sagin na propeta—Siya nanuga nin kaligtasan duman sa manga magsusurunod sa kabotan kan Ama—Ibaing sa Mateo 7. Manga A.D. 34."
                ],
                "verses": [
                    "Asin ngonian uminagi an panahon na pakataram ni Jesus kan manga tataramon na ini siya kuminiling giraray sa katiripunan, asin ibinuka an saiyang nguso sainda sa giraray, an sabi: Totoo, totoo, sakuyang sinasabi sa saindo, Dai maghukom tanganing dai man kamo paghukoman.",
                    "Huli ta kun ano an kahatolan an saimong hinukom iyo man an ihuhukom saimo; asin kun ano an sukol na saimong itinao mo, iyo man an isusukol saimo giraray.",
                    "Asin ngata daw ta saimong minamaanan an puling na nasa mata kan saimong tugang, alagad dai mo hinurop-hurop an pasagi na nasa sadiri mong mata?",
                    "O paano an pagsabi mo sa saimong tugang: Tugoting halion ko an puling sa saimong mata—asin masdan, sarong pasagi an nasa sadiri mong mata?",
                    "Ika na parasagin-sagin, halia nguna an pasagi sa sadiri mong mata; asin dangan ka makakahiling nin malinaw sa paghali kan puling sa mata kan saimong tugang.",
                    "Dai ipagtao idto na banal sa manga ayam, ni ipag-apon an saindong manga perlas sa atubangan nin manga orig, ta tibaad baratuyan iyan kan saindang manga bitis, asin bumirik giraray asin kamo rangoton.",
                    "Maghagad, asin idto itatao saindo; maghanap, asin kamo makakakua; magtuktok, asin idto bubuksan sa saindo.",
                    "Huli ta an lambang maghagad, matatawan; asin siya na naghahanap, makakakua; asin siya na nagtutuktok, bubuksan.",
                    "O siisay an tawo sa saindo, na kun hinahagadan kan saiyang aki nin tinapay minatao saiya nin gapo?",
                    "O kun hinahagadan siya nin sira minatao daw siya nin halas?",
                    "Kun kamo ngani na maraot, tatao magtao nin mararahay na bagay sa saindong manga aki, gurano pa daw an saindong Ama na nasa langit na dai magtao nin mararahay na manga bagay sa manga naghahagad saiya?",
                    "Kaya an gabos na ano man na saindong boot gibohon saindo nin manga tawo, gibohon man nindo sainda, huli ta iyo ini an katugonan asin an manga propeta.",
                    "Magralaog kamo sa tatang hayakpit; huli ta halakbang an tata asin mahiwas an dalan na pasiring sa pagkalaglag, asin balakid an an manga nagraralaog diyan;",
                    "Huli ta hayakpit an tata, asin piot an dalan pasiring sa buhay, asin diit an manga nakakakua kaiyan.",
                    "Mag-ingat kamo sa manga parasagin-sagin na propeta na maarabot saindo sa gubing nin karnero, alagad sa laog sinda manga hayop na mariringis.",
                    "Saindong mamimidbid sinda sa paagi kan saindang manga bunga. Makakapudo daw an manga tawo nin ubas sa binit, o nin manga higos sa dawog?",
                    "Siring man an gabos na kahoy na marahay nagbubunga nin marahay; alagad an kahoy na maraot nagbubunga man nin maraot.",
                    "An marahay na kahoy dai magkakabunga nin maraot, ni an maraot na kahoy magkakabunga nin marahay.",
                    "An lambang kahoy na dai nagbubunga nin marahay papaludon asin isusugba sa kalayo.",
                    "Kaya sa saindang manga bunga mamimidbid nindo sinda.",
                    "Bakong an gabos na nagsasabi sakuya, Kagurangnan, Kagurangnan, makakalaog sa kahadean nin langit; kundi siya na naggigibo kan boot kan sakuyang Ama na nasa langit.",
                    "Balakid an magsasabi sakuya sa aldaw na iyan: Kagurangnan, Kagurangnan, bakong kami nagpropesia sa saimong pangaran asin sa saimong pangaran nagpaluwas nin manga demonio, asin sa saimong pangaran kami naggigiribo nin manga ngangalasan?",
                    "Asin dangan ako masabi sa sainda, Dai ko lamang kamo midbid; magharali kamo sa sakuya, kamo na manga paragibo nin kasumbikalan.",
                    "Kaya an siisay man na nakadangog kan sakuyang manga tataramon na ini, asin ginibo an manga ini, makakaumagid sa sarong madunong na tawo na nagtugdok kan saiyang harong sa gapo—",
                    "Asin an uran huminugpa, asin an baha uminabot, asin an duros huminampas, asin tuminama sa harong na ini; asin ta dai ini nagaba, huli ta ini napasikad sa gapo.",
                    "Asin an siisay man na nagdadangog kaining sakuyang manga sinabi asin dai naggibo makakaumagid sa sarong lulong na tawo na nagtugdok kan saiyang harong sa baybayon—",
                    "Asin an uran huminugpa, asin an baha uminabot, asin an duros huminampas, asin tuminama sa harong na ini; asin ta ini nagaba, asin ta makuri an pagkagaba kaini."
                ]
            },
            {
                "url": "https://www.lds.org/scriptures/bofm/3-ne/15?lang=eng&clang=bik",
                "name": "Kapitulo 15",
                "summary": [
                    "Nagpahayag si Jesus na an katugonan ni Moises nautob sa saiya—An manga Nephite iyo an ibang karnero na saiyang sinambit sa Jerusalem—Huli sa kasumbikalan, an manga tawo kan Kagurangnan sa Jerusalem dai nakakaaram kan nakawagas na manga karnero kan Israel. Manga A.D. 34."
                ],
                "verses": [
                    "Asin ngonian ta uminagi an panahon na kan si Jesus makatapos na kan manga pagtaram na ini saiyang itiningkalag an saiyang manga mata sa palibot kan katiripunan, asin nagsabi sa sainda: Totoo na nadangog nindo an manga bagay na sakuyang itinukdo bago ako nagpaitaas sa sakuyang Ama; kaya, an siisay man na makarumdom kan sakuyang manga tataramon na ini asin ginibo an manga ini, siya sakuyang ibabangon sa huring aldaw.",
                    "Asin ta uminagi an panahon na kan si Jesus makapagtaram na kan manga tataramon na ini saiyang nariparo na igwang nagkapira sa sainda na napangalas, asin naghapot kun ano an saiyang gigibohon manunungod kan katugonan ni Moises; huli ta dai ninda nasabutan an sasabihon na an daan na manga bagay napara na, asin ta an gabos na bagay naging bago.",
                    "Asin ta siya nagsabi sa sainda: Dai kamo magngalas na sakuyang sinabi sa saindo na an daan na manga bagay napara na, asin na an gabos na manga bagay nagi nang bago.",
                    "Totoo, sakuyang sinasabi sa saindo na an susundon na itinao ki Moises nautob na.",
                    "Totoo, ako iyo an nagtao kan susundon, asin ako idtong nakipagtipan sa sakuyang manga tawo na Israel; kaya, an susundon na nasa sakuya nautob na, huli ta nagpadigdi ako tanganing mag-utob kan susundon; kaya idto natapos na.",
                    "Totoo, ako dai nagraot kan manga propeta, huli ta kun gurano pa kadakol an dai pa nautob sa sakuya, totoo sakuyang sinasabi sa saindo iyan gabos mauutob.",
                    "Asin huli ta sakuyang sinabi sa saindo na an daan na manga bagay napara na, dai ko rinaraot an manga sinabi na manungod kan manga bagay na maabot pa.",
                    "Huli ta totoo, an tipan na sakuyang ginibo sa sakuyang manga tawo dai pa gabos nauutob; alagad an susundon na itinao ki Moises natapos na sakuya.",
                    "Totoo, ako an susundon, asin an liwanag. Maghiling sakuya asin magtagal sagkod sa katapusan, asin ika mabubuhay; huli ta sa saiya na makakatagal sagkod sa katapusan sakuyang itatao an buhay na daing-kasagkuran.",
                    "Totoo, sakuyang itinao na saindo an manga katugonan; kaya sunodon an sakuyang manga katugonan. Asin iyo ini an susundon asin an manga propeta, huli ta sinda tunay na nagpatotoo sa sakuya.",
                    "Asin ngonian ta uminagi an panahon na kan makapagtaram na si Jesus kan manga tataramon na ini, siya nagsabi sa dose na saiyang pinili:",
                    "Kamo an sakuyang manga disipulos; asin kamo an ilaw sa manga tawong ini, na manga natada kan gikan sa harong ni Jose.",
                    "Asin totoo, iyo ini an daga na saindong panunod; asin itinao ini kan Ama sa saindo.",
                    "Asin dai sa ano man na panahon nagtao an Ama nin katugonan sa sakuya na isabi ko ini sa manga katugangan nindo sa Jerusalem.",
                    "Ni sa ano man na panahon nagtao an Ama nin katugonan sa sakuya na isabi ko sa sainda an manunungod kan ibang manga tribo kan Harong kan Israel, na inantabayan kan Ama paluwas sa lugar ninda.",
                    "Iyo sana ini an pinagboot sakuya na itaram ko sa sainda:",
                    "Na igwa akong ibang manga karnero na bako sa pag-iribang ini; sinda kaipuhan man na sakuyang darahon, asin sinda makakadangog kan sakuyang tingog; asin magkakaigwa nin sarong pag-iriba, asin sarong pastor.",
                    "Asin ngonian, huli sa saindang pagkasutil asin dai pagtubod sinda dai nakasabot kan sakuyang tataramon; kaya pinagbotan ako kan Ama na dai na magtaram pa manunungod kan bagay na ini sa sainda.",
                    "Alagad, totoo, sakuyang sinasabi sa saindo na an Ama pinagbotan ako, asin sakuyang isabi ini sa saindo, na kamo isiniblag sa sainda huli sa saindang kasumbikalan; kaya idto huli sa saindang kasumbikalan na dai sindang pakaaram sa saindo.",
                    "Asin totoo, sakuyang sinasabi sa saindo giraray na an ibang manga tribo isiniblag kan Ama sa sainda; asin idto huli sa saindang kasumbikalan kaya dai sindang pakaaram sa saindo.",
                    "Asin totoo sakuyang sinasabi sa saindo, na kamo iyo sinda na sakuyang pinagsasabi: Igwa akong ibang karnero na bako sa pag-iribang ini, sinda man kaipuhan na sakuyang darahon, asin sinda makakadangog kan sakuyang tingog; asin magkakaigwa nin sarong pag-iriba, asin sarong pastor.",
                    "Asin ta dai ako ninda nasabutan, huli sa paghuna ninda idto an manga Gentil; huli ta dai ninda nasabutan na an manga Gentil mapapatubod sa paagi kan saindang paghulit.",
                    "Asin ta dai ako ninda nasabutan na sinabi ko na madadangog ninda an sakuyang tingog; asin ta dai ako ninda nasabutan na an manga Gentil dai sa ano man na panahon madadangog an sakuyang tingog—na dai ako magpapahiling sa sainda kundi sa paagi kan Espiritu Santo.",
                    "Alagad totoo, saindong nadangog an sakuyang tingog, asin ako saindong nahiling; asin kamo an sakuyang manga karnero, asin kamo nabibilang sa manga itinao kan Ama sa sakuya."
                ]
            },
            {
                "url": "https://www.lds.org/scriptures/bofm/3-ne/16?lang=eng&clang=bik",
                "name": "Kapitulo 16",
                "summary": [
                    "Si Jesus madalaw sa ibang nawara na manga karnero kan Israel—Sa huring manga aldaw an ebanghelio mapapaduman sa manga Gentil asin dangan sa harong kan Israel—An manga tawo kan Kagurangnan magkakauruyon asin magkakasararo sa pagbalik niya giraray kan Zion. Manga A.D. 34."
                ],
                "verses": [
                    "Asin totoo, totoo, sakuyang sinasabi sa saindo na ako igwang ibang karnero, na dai digdi sa daga na ini, ni sa daga kan Jerusalem, ni sa arin man na kabtang kan daga sa palibot na kun sain ako hali sa paglingkod.",
                    "Huli ta sinda na sakuyang sinasabi, iyo sinda na dai pa nakadangog kan sakuyang tingog; ni sa arin man na panahon ako nagpahiling na sa sainda.",
                    "Alagad ako nakakua nin katugonan hali sa Ama na ako magduman sa sainda, asin tanganing sinda makadangog kan sakuyang tingog, asin ta sinda mabilang na kairiba kan sakuyang karnero, na tanganing magkaigwa nin sarong pag-iriba asin sarong pastor; kaya ako mapahiling kan sakuyang sadiri sa sainda.",
                    "Asin sakuyang pinagbobotan kamo na isurat an manga tataramon na ini pagkatapos na ako dai na, na kun mangyari na an sakuyang manga tawo sa Jerusalem, sinda na nakahiling sakuya asin nakaibahan ko sa sakuyang paglingkod, dai naghahagad sa Ama sa sakuyang pangaran, na sinda makakua man nin kaaraman manunungod sa saindo sa paagi kan Espiritu Santo, asin man kaidtong ibang manga tribo na dai ninda aram, tanganing ining manga tataramon na saindong isusurat maingatan asin maipahiling sa manga Gentil, na sa paagi kan kabilogan kan manga Gentil, an natada kan saindang manga bunga, na iwawaragas sa ibabaw kan daga huli sa saindang dai pagtubod, tibaad magkabiriyo, o tibaad madara sa pagkaaram sa sakuya, na saindang Paratubos.",
                    "Asin dangan ko sinda titiripunon maghali sa apat na kabtang kan kinaban; asin dangan ko uutobon an tipan na ginibo kan Ama sa gabos na tawo kan harong kan Israel.",
                    "Asin paladan an manga Gentil, huli sa saindang pagtubod sa sakuya, sa asin sa paagi kan Espiritu Santo, na nagpapatotoo sakuya asin kan Ama sa sainda.",
                    "Totoo, huli sa saindang pagtubod sa sakuya, sabi kan Ama, asin huli sa dai pagtubod nindo, O, harong kan Israel, sa huring aldaw an katotoohan maabot sa manga Gentil, na an kabilogan kan manga bagay na ini maipapaaram sa sainda.",
                    "Alagad herak man, sabi kan Ama, sa dai nagtutubod na manga Gentil—huli ta maski sinda uminabot sa ibabaw kan daga na ini, asin iwinaragas an sakuyang manga tawo na nasa harong kan Israel; asin an sakuyang manga tawo na nasa harong kan Israel na pinahali sa sainda, asin saindang tinurungtongan kan saindang manga bitis;",
                    "Asin huli sa pagkaherak kan Ama sa manga Gentil, asin man an manga paghukom kan Ama sa sakuyang manga tawo na manga nasa harong kan Israel, totoo, totoo, sakuyang sinasabi sa saindo, na pagkatapos kan gabos na ini, asin sakuyang itinugot na an sakuyang manga tawo na nasa harong kan Israel na pasakitan, asin papagtioson, asin garadanon, asin paharalion sa sainda, asin ikaungis ninda, asin pagbasang-basangon asin pagrilibakon sa katiripunan ninda—",
                    "Asin sa siring nagboot an Ama na sakuyang sabihon sa saindo: Sa aldaw na idto na an manga Gentil magkasala tumang sa sakuyang ebanghelio, asin sayumahan an kabilogan kan sakuyang ebanghelio, asin madara sa kapaabaw-abawan kan saindang manga puso sa ibabaw kan gabos na manga nasion, asin sa ibabaw kan gabos na manga tawo sa bilog na kinaban, asin mapano nin gabos na paagi nin pagputik, asin kan manga pagdaya, asin kan manga pagpasaway, asin gabos na paagi nin manga pagsagin-sagin, asin manga panggagadan, asin manga bakong tunay na pagkapadi, asin manga karaksotan, asin manga hilom na karumpotan, asin ta kun gigibohon ninda an gabos na manga bagay na idto, asin sasayumahan an kabilogan kan sakuyang ebanghelio, magdangog, sabi kan Ama, sakuyang dadarahon an kabilogan kan sakuyang ebanghelio na pahali sa sainda.",
                    "Asin dangan sakuyang marurumdoman an sakuyang pakipagtipan na ginibo sa sakuyang manga tawo, O harong kan Israel, asin sakuyang dadarahon an sakuyang ebanghelio sa sainda.",
                    "Asin sakuyang ipapahiling sa saimo, O harong kan Israel, na an manga Gentil dai magkakaigwa nin kapangyarihan sa saindo; alagad sakuyang rurumdomon an pakipagtipan ko sa saindo, O harong kan Israel, asin kamo maabot sa kaaraman kan kabilogan kan sakuyang ebanghelio.",
                    "Alagad kun an manga Gentil magsorolsol asin magbaralik sa sakuya, sabi kan Ama, totoo sinda mabibilang sa sakuyang manga tawo, O harong kan Israel.",
                    "Asin dai ko matitios na an sakuyang manga tawo, na nasa harong kan Israel, na makairiba sinda asin pagkurihan sinda, sabi kan Ama.",
                    "Alagad kun sinda dai magbaralik sa sakuya, asin magdarangog kan sakuyang tingog, sakuyang titioson sinda, iyo, sakuyang titioson an sakuyang manga tawo, O harong kan Israel na makairiba sinda, asin pagkurihan sinda, asin magigi sindang siring sa asin na nawaraan nin namit, na poon ngonian dai na nin kamugtakan alagad iapon na sana, asin turungtongan kan manga bitis kan sakuyang manga tawo, O harong kan Israel.",
                    "Totoo, totoo, sakuyang sinasabi sa saindo, siring an ipinagboot kan Ama sa sakuya—na sakuyang itao sa manga tawong ini an dagang ini para sa saindang panunod.",
                    "Asin dangan an manga tataramon kan propetang si Isaias mauutob, na an sabi:",
                    "An saindong manga bantay iiritaas an tingog; sarabay an tingog sinda makaranta, huli ta magkakauruyon asin magkakasararo sinda sa pagbalik giraray kan Kagurangnan kan Zion.",
                    "Mag-orogma kamo, magsarabay sa pagkaranta, kamo na nagkururumpag na manga lugar kan Jerusalem; huli ta an Kagurangnan rinanga an saiyang manga tawo, saiyang tinubos an Jerusalem.",
                    "Ipinahiling kan Kagurangnan an saiyang banal na kapangyarihan sa manga mata kan gabos na manga nasion; asin an gabos na manga kasagkuran kan kinaban makakahiling kan kaligtasan kan Dios."
                ]
            },
            {
                "url": "https://www.lds.org/scriptures/bofm/3-ne/17?lang=eng&clang=bik",
                "name": "Kapitulo 17",
                "summary": [
                    "Sinabihan ni Jesus an manga tawo na paghorop-horopon an saiyang manga tataramon asin magpamibi tanganing magkaigwa nin pagkasabot—Saiyang binurulong an saindang naghihirilang—Saiyang ipinamibi an manga tawo, na ginamit an sarong tataramon na dai ikakasurat—An manga anghel nagrilingkod asin pinarilibotan nin kalayo an saindang saradit na manga aki. Manga A.D. 34."
                ],
                "verses": [
                    "Totoo, ngonian uminagi an panahon na kan maitaram na ni Jesus an manga tataramon na ini siya naghiling giraray sa palibot sa katiripunan, asin siya nagsabi sa sainda: Magdarangog, an sakuyang panahon uya na.",
                    "Sakuyang naaninaw na kamo maluluya, ta dai nindo nasasabotan an gabos kong manga tataramon na ipinagboot sakuya kan Ama na itaram sa saindo sa panahon na ini.",
                    "Kaya, kamo magpuruli na sa saindong manga harong, asin paghororop-horopon an manga bagay na sakuyang sinabi, asin hapoton an Ama, sa sakuyang pangaran, tanganing kamo makasabot, asin ihanda an saindong manga isip para sa pagkaaga, asin ta ako mapadigdi giraray sa saindo.",
                    "Alagad ngonian ako maduman sa Ama, asin man tanganing ipahiling an sakuyang sadiri sa manga nawawarang tribo kan Israel, huli ta sinda dai nawawara sa Ama, huli ta saiyang aram kun sain niya sinda dinara.",
                    "Asin ta uminagi an panahon na kan makapagtaram nin siring si Jesus, siya naghiling giraray sa palibot kan katiripunan, asin nahiling na sinda nagruruluha, asin nakapuruntok an paghiling saiya na garo nakikihuron na siya magtagal pa nin kadikit na panahon sa sainda.",
                    "Asin siya nagsabi sa sainda: Totoo, an sakuyang daghan pano nin pagkaherak sa saindo.",
                    "Igwa baga saindo na manga naghihirilang? Darahon sinda digdi. Igwa baga saindo na manga pilay, o buta, o lulid, o kimay, o daoton, o biyadi, o na manga bungog, o na manga nasasakitan sa ano man na paagi? Darahon sinda digdi asin ta sinda sakuyang bubulongon, huli ta igwa akong pagkaherak sa saindo; an sakuyang daghan pano nin pagkaherak.",
                    "Huli ta sakuyang naaaninaw na kamo nagmamarawot na sakuyang ipahiling sa saindo an sakuyang ginibo sa saindong manga katugangan sa Jerusalem, huli ta sakuyang nahihiling na an saindong pagtubod naninigo na kamo sakuyang burulongon.",
                    "Asin ta uminagi an panahon na kan siya makapagtaram nin siring, an gabos na katiripunan, sarabay na nagdurulok kairibahan an saindang naghihirilang asin an saindang manga nasasakitan, asin saindang pilay, asin kaibahan an saindang buta, asin kaibahan an saindang pula, asin kaibahan sinda gabos na nasasakitan sa ano man na paagi; asin saiyang binurulong sinda lambang saro na dinadara saiya.",
                    "Asin sinda gabos, idtong manga nagkaburulong asin idtong manga daing hilang, nagduruko sa saiyang manga bitis, asin sinamba siya; asin kun gurano kadakol an nagdurulok sa katiripunan iyo man an naghadok sa saiyang manga bitis, sagkod na nahugasan ninda an saiyang manga bitis kan saindang manga luha.",
                    "Asin ta uminagi an panahon na siya nagboot na saindang darahon an saindang manga saradit na manga aki.",
                    "Kaya saindang dinarara an saindang saradit na manga aki asin pinaturukaw sa daga sa palibot niya, asin si Jesus tuminindog sa tahaw; asin an katiripunan nagtao nin agihan sagkod na an gabos nadara sa saiya.",
                    "Asin ta uminagi an panahon na kan an gabos nadara na, asin si Jesus tuminindog sa tahaw, nagboot siya sa katiripunan na sinda magruluhod sa daga.",
                    "Asin ta uminagi an panahon na kan sinda nagruluhod na sa daga, si Jesus nag-agrangay sa saiyang boot, asin nagsabi: Ama, ako nahahadit huli sa kasumbikalan kan manga tawo kan harong kan Israel.",
                    "Asin kan saiyang pakataram kan manga tataramon na ini, siya man nagluhod sa daga; asin hilinga siya nagpamibi sa Ama, asin an manga bagay na saiyang ipinamibi dai maisusurat, asin an katiripunan nagpatotoo na nadangog siya.",
                    "Asin sa siring na paagi sinda nagpatotoo: Dai pa lamang an mata nakahiling, ni an talinga nakadangog, kaidto, nin kadakula asin makangalas na manga bagay siring sa samuyang nahiling asin nadangog si Jesus na nakikihuron sa Ama;",
                    "Asin daing dila na makakataram, ni makakasurat an siisay man na tawo, ni maisip nin puso nin tawo an kadakula asin makangangalas na manga bagay siring sa samuyang nahiling asin nadangog na sinabi ni Jesus; asin daing siisay man na makaisip kan kaogmahan na nakapano kan samuyang manga kalag kan panahon na samuyang nadangog siyang nagpapamibi para sa samuya sa Ama.",
                    "Asin ta uminagi an panahon na kan matapos na ni Jesus an saiyang pagpamibi sa Ama, siya nagtindog; alagad kadakula an kaogmahan kan katiripunan kaya sinda nagkarulugmok.",
                    "Asin ta uminagi an panahon na si Jesus nagtaram sa sainda, asin nagsabi na magbarangon.",
                    "Asin sinda nagbarangon sa daga, asin siya nagtaram sa sainda: Paladan kamo huli sa saindong pagtubod. Asin ngonian totoo, lubos an kaogmahan ko.",
                    "Asin kan makapagtaram siya kan manga tataramon na ini, siya nagtangis, asin an katiripunan nagpatotoo kaini, asin kinua niya an saindang saradit na manga aki, saro-saro, asin benendisionan sinda, asin nagpamibi sa Ama para sa sainda.",
                    "Asin kan saiyang magibo na ini siya nagtangis giraray.",
                    "Asin siya nagtaram sa katiripunan, asin nagsabi sa sainda: Hilinga an saindong manga saradit.",
                    "Asin mantang sinda naghihiling tanganing magmasid itiningkalag ninda an saindang manga mata pasiring sa langit, asin nahiling ninda an kalangitan na nagbukas, asin nakahiling sinda nin manga anghel na nagbabaraba hali sa kalangitan na garo nasa tahaw nin kalayo; asin sinda nagbaraba asin ta pinalibotan an manga saradit, asin sinda naparilibotan nin kalayo; asin idtong manga anghel nagrilingkod sa sainda.",
                    "Asin an katiripunan nakahiling asin nakadangog asin nagpatotoo; asin ta aram ninda na an saindang patotoo tunay huli ta sinda gabos nakahiling asin nakadangog, lambang saro sa saiyang sadiri; asin ta an saindang bilang maabot sa duwang ribo may limang gatos na manga kalag; asin ta sinda manga lalaki, manga babae, asin manga aki."
                ]
            },
            {
                "url": "https://www.lds.org/scriptures/bofm/3-ne/18?lang=eng&clang=bik",
                "name": "Kapitulo 18",
                "summary": [
                    "Pinonan ni Jesus an sakramento sa manga Nephite—Pinagbotan sinda na danay na magpamiribi sa saiyang pangaran—Idtong manga magkarakan kan saiyang laman asin mag-irinom kan saiyang dugo nin basang-basang sana mapaparaot—An manga disipulos tinawan nin kapangyarihan na magbalaog kan Espiritu Santo. Manga A.D. 34."
                ],
                "verses": [
                    "Asin ta uminagi an panahon na pinagbotan ni Jesus an saiyang manga disipulos na sinda magdara nin magkapirang tinapay asin arak sa saiya.",
                    "Asin mantang sinda naghali tanganing magkua nin tinapay asin arak, pinagbotan niya an katiripunan na sinda magturukaw sa daga.",
                    "Asin kan an manga disipulos uminarabot na, na dara an tinapay asin an arak, kinua niya an tinapay asin binaak asin benendisionan idto; asin itinao niya sa manga disipulos asin nagboot na sinda magkarakan.",
                    "Asin kan sinda makakarakan na asin nagkabarasog, siya nagboot na tawan ninda an katiripunan.",
                    "Asin kan an katiripunan makakarakan na asin nagkabarasog, siya nagsabi sa manga disipulos: Magdarangog igwang saro sa saindo na oordenan, asin sa saiya sakuyang itatao an kapangyarihan na magbaak kan tinapay asin magbendision kaidto asin itao sa manga tawo kan sakuyang simbahan, duman sa gabos na magtuturubod asin magpapaburunyag sa sakuyang pangaran.",
                    "Asin ini saindong danay na gigibohon, siring sa sakuyang ginibo, siring sa sakuyang pagbaak kan tinapay asin pagbendision kaini asin pagtao kaini sa saindo.",
                    "Asin ini saindong gigibohon sa pagrumdom sa sakuyang hawak, na sakuyang ipinahiling sa saindo. Asin ini magiging sarong patotoo sa Ama na ako danay nindong marurumdoman. Asin kun ako danay nindong rurumdomon mapapasaindo an sakuyang Espiritu na maging kairiba nindo.",
                    "Asin ta uminagi an panahon na kan saiyang pakataram kan manga tataramon na ini, siya nagboot sa saiyang manga disipulos na uminom kan arak na nasa kupa, asin tawan man ninda idtong katiripunan tanganing mag-inom man sinda kaidto.",
                    "Asin ta uminagi an panahon na saindang ginibo idto, asin ta sinda nag-inom kaidto asin sinda nagkabarasog; asin tinarawan ninda an katiripunan, asin sinda nag-irinom, asin sinda nagkabarasog.",
                    "Asin kan an manga disipulos nagibo na idto, si Jesus nagsabi sa sainda: Paladan kamo sa bagay ini na saindong giniribo, huli ta ini pag-utob kan sakuyang manga katugonan, asin ini nagpatotoo sa Ama na boot nindong magsunod kan pinagboboot ko saindo.",
                    "Asin ini danay nindong gigiribohon duman sa manga nagsorolsol asin nagpaburunyag sa sakuyang pangaran; asin saindong gigibohon ini sa pagrumdom kan sakuyang dugo, na sakuyang pinabulos para sa saindo, tanganing makapagpatotoo kamo sa Ama na danay nindo akong rurumdomon. Asin kun danay nindo akong rurumdomon mapapasaindo an sakuyang Espiritu na maging kaiba nindo.",
                    "Asin sakuyang itinatao sa saindo an sarong katugonan na saindong gigibohon an manga bagay na ini. Asin kun saindong danay na gigiribohon ining manga bagay na ini paladan kamo, huli ta kamo nakatindog sa sakuyang gapo.",
                    "Alagad kun an siisay man sa saindo an gumibo nin labi o kulang sa manga ini, dai nakatindog sa sakuyang gapo, alagad nakatindog sa baybayon na pasikadan; asin kan paghugpa kan uran, asin pag-abot kan baha, asin paghampas kan duros, asin hinampas sinda, sinda matutumba, asin an manga pintoan kan impiyerno bukas, nakahanda na kuahon sinda.",
                    "Kaya paladan kamo kun kamo magsurunod kan sakuyang manga katugonan, na ipinagboot kan Ama sa sakuya na itao ko sa saindo.",
                    "Totoo, totoo, sakuyang sinasabi sa saindo, kamo kaipuhan na magbarantay asin danay na magpamiribi, ta tibaad kamo magkasurugotan kan demonio, asin magkadarara kamo na bihag niya.",
                    "Asin siring sa sakuyang pagpamibi sa saindong katiripunan siring man an saindong pagpamibi sa sakuyang simbahan, sa sakuyang manga tawo na nagsosorolsol asin nagpaburunyag sa sakuyang pangaran. Totoo ako an ilaw; itinao ko saindo an halimbawa.",
                    "Asin ta uminagi an panahon na kan makapagtaram na si Jesus kan manga tataramon na ini sa saiyang manga disipulos, siya naghiling giraray sa katiripunan asin nagsabi sa sainda:",
                    "Hilinga, totoo, totoo, sakuyang sinasabi sa saindo, kamo kaipuhan na magbarantay asin danay na magpamiribi ta tibaad kamo makalaog sa sugot; huli si Satanas nagmamawot na makua kamo, tanganing masaligsig kamo na siring sa trigo.",
                    "Kaya kamo kaipuhan na danay na magpamiribi sa Ama sa sakuyang pangaran;",
                    "Asin an ano man na saindong hagadon sa Ama sa sakuyang pangaran, na tama, nagtutubod na saindong makukua ini, totoo ini itatao sa saindo.",
                    "Magpamiribi sa saindong manga pamilia sa Ama, na danay sa sakuyang pangaran, tanganing an saindong manga agom na babae asin an saindong manga aki mabendisionan.",
                    "Asin magdangog, kamo danay na magtitiripon; asin dai nindo ipangalad sa kiisay man na tawo na magdiyan sa saindo kun kamo nagtitiripon, alagad pabayaan na sinda sumarabay sa saindo asin dai sinda ipangalad.",
                    "Alagad saindong ipapamiribi sinda, asin dai sinda pagpaharalion; asin kun mangyari na danay sindang nagsasarabay sa saindo ipapamiribi nindo sinda sa Ama, sa sakuyang pangaran.",
                    "Kaya, iiritaas nindo an saindong ilaw tanganing ini mag-aniag sa mundo. Totoo ako an ilaw na saindong iiiritaas—idto na saindong nahiling na ginibo ko. Totoo ako nahiling nindo na nagpapamibi sa Ama, asin saindong napatotoohan.",
                    "Asin saindong nahiling na ako nagboot na dai sa saindong maghali, alagad nagboot na kamo magpadirigdi sa sakuya, tanganing saindong mamatian asin mahiling; siring an saindong gigiribohon sa mundo; asin an siisay man na magsuhay sa katugonan na ini tinutugotan an saiyang sadiri na madara nin sugot.",
                    "Asin ngonian ta uminagi an panahon na kan si Jesus makapagtaram kan manga tataramon na ini, hiniling niya giraray an saiyang manga disipulos na saiyang pinili, asin nagsabi sa sainda:",
                    "Magdarangog totoo, totoo, sakuyang sinasabi sa saindo, sakuyang tatawan kamo nin ibang katugonan, asin dangan kaipuhan na akong magduman sa sakuyang Ama tanganing sakuyang utobon an iba pang manga katugonan na saiyang itinao sakuya.",
                    "Asin ngonian magdarangog, iyo ini an katugonan na sakuyang itatao sa saindo, na dai nindo pagtugotan an siisay man na aram nindo na dai naninigo na magkakan kan sakuyang laman asin dugo, kun ini idinudulot nindo.",
                    "Huli ta an siisay man na magkakan asin mag-inom kan sakuyang laman asin dugo na dai naninigo nagkakakan asin nag-iinom nin karaotan sa saiyang kalag; kaya kun saindong aram na an sarong tawo bakong naninigo na magkakan asin mag-inom kan sakuyang laman asin dugo saindong ipangalad saiya.",
                    "Alagad siya dai mo pagpahalion sa saindong katiripunan, alagad saimong paglingkodan asin saimo siyang ipapamibi sa Ama sa sakuyang pangaran; asin kun mangyari na siya magsolsol asin magpabunyag sa sakuyang pangaran, saka nindo aakoon siya asin idudulot saiya an sakuyang laman asin dugo.",
                    "Alagad kun siya dai magsolsol siya dai ibibilang sa sakuyang manga tawo, tanganing siya dai makaraot sa sakuyang manga tawo, huli totoo sakuyang aram an sakuyang manga karnero, asin sinda nabibilang.",
                    "Alagad siya dai nindo papahalion sa saindong manga sinagoga, o sa saindong manga lugar nin pagsamba, huli ta sa manga siring saindong ipapadagos an paglingkod; huli ta dai nindo aram alagad kun sinda magbalik asin magsosorolsol asin magpadirigdi sa sakuya na igwang bilog na katuyohan nin puso, asin sinda sakuyang bubulongon; asin kamo an magiging dalan sa pagdara sa sainda nin kaligtasan.",
                    "Kaya, utobon an manga osipon na ini na sakuyang ipinagboot sa saindo tanganing dai kamo mapasairarom nin sumpa; huli ta herak man sa saiya na isinusumpa kan Ama.",
                    "Asin sakuyang itinatao sa saindo an manga katugonan na ini huli sa manga pagpasuruhay-suhay na nasa sa saindo. Asin paladan kamo kun kamo dai nin pagpasuruhay-suhay sa saindo.",
                    "Asin ngonian ako maduman na sa sakuyang Ama, huli ta kaipuhan na ako magduman na sa sakuyang Ama para sa saindong karahayan.",
                    "Asin ta uminagi an panahon na kan si Jesus makatapos na kan manga osipon na ini, saiyang dinutan kan saiyang kamot saro-saro an manga disipulos na saiyang pinili, sagkod na saiyang dinutan sinda gabos, asin nagtaram sa sainda mantang saiyang nadudutan sinda.",
                    "Asin an katiripunan dai nadangog an manga tataramon na saiyang sinabi, kaya sinda dai nakapagpatotoo; alagad an manga disipulos nagpatotoo na saiyang tinawan sinda nin kapangyarihan na magtao kan Espiritu Santo. Asin ta sakuyang ipapahiling sa saindo pagkatapos kaini na an kasuratan na ini totoo.",
                    "Asin ta uminagi an panahon na kan si Jesus madutan sinda gabos, igwang uminabot na panganuron asin nalindongan an katiripunan na dai ninda nahiling si Jesus.",
                    "Asin mantang sinda nalilindongan siya naghali sa sainda, asin nagpaitaas sa langit. Asin nahiling kan manga disipulos asin nagpatotoo na siya nagpaitaas giraray sa langit."
                ]
            },
            {
                "url": "https://www.lds.org/scriptures/bofm/3-ne/19?lang=eng&clang=bik",
                "name": "Kapitulo 19",
                "summary": [
                    "An doseng disipulos nagrilingkod sa manga tawo asin nagpamiribi para sa Espiritu Santo—Sinda nagpaburunyag asin nag-arako kan Espiritu Santo asin an pagrilingkod kan manga anghel—Si Jesus nagpamibi na ginamit an manga tataramon na dai maisusurat—Siya nagpapatunay sa labi-labi kadakulang pagtubod kaining manga Nephite. Manga A.D. 34."
                ],
                "verses": [
                    "Asin ngonian uminagi an panahon na kan si Jesus makapaitaas na sa kalangitan, an katiripunan nagsurusiriblag, asin lambang lalaki kinua an saiyang agom na babae asin an saiyang manga aki asin nagpuruli na sa saindang sadiring harong.",
                    "Asin idto nakalakop tulos sa manga tawo, bago idto magdiklom, na an katiripunan nahiling si Jesus, asin na siya naglingkod sa sainda, asin ta siya magpapahiling pa sa katiripunan sa pagkaaga.",
                    "Iyo, asin sa bilog na banggi nakalakop an manunungod ki Jesus; asin ta sinda nagsurugo sa kadakol na manga tawo, iyo, ta labi-labi kadakol an bilang, an nagpagal nin labi-labi sa bilog na banggi, tanganing sa pagkaaga sinda duman na sa lugar na kun sain si Jesus magpapahiling kan saiyang sadiri sa katiripunan.",
                    "Asin ta uminagi an panahon na kan pagkaaga, kan an manga tawo nagkatiripon na, totoo, si Nephi asin an saiyang tugang na lalaki na saiyang binuhay sa pagkagadan, na an pangaran Timoteo, asin man an saiyang aki, na an pangaran Jonas, asin man si Mathoni, asin si Mathonihah, an saiyang tugang na lalaki, asin si Kumen, asin si Kumenonhi, asin si Jeremias, asin si Shemnon, asin si Jonas, asin si Sedecias, asin si Isaias—ngonian iyo ini an manga pangaran kan manga disipulos na pinili ni Jesus—asin ta uminagi an panahon na sinda nagpaduruman asin nagtirindog sa tahaw kan katiripunan.",
                    "Asin totoo, an katiripunan labi kadakol kaya saindang giniribo na pagsiriblagon sa doseng grupo.",
                    "Asin an dose tinukdoan an katiripunan; asin totoo; saindang pinaruluhod an katiripunan sa daga, asin nagpamiribi sa Ama sa pangaran ni Jesus.",
                    "Asin an manga disipulos nagpamiribi sa Ama sa pangaran man ni Jesus. Asin uminagi an panahon na sinda nagtirindog asin nagrilingkod sa manga tawo.",
                    "Asin kan sinda makapagtao kan siring na manga tataramon na sinabi ni Jesus—daing napalaen sa manga tataramon sa sinabi ni Jesus—totoo, sinda nagruluhod giraray asin nagpamiribi sa Ama sa pangaran ni Jesus.",
                    "Asin sinda nagpamiribi kan saindang tunay na minamarawot; asin sinda nagmarawot na an Espiritu Santo maitao sa sainda.",
                    "Asin kan sinda makapamiribi nin siring sinda nagbaba sa may pampang kan tubig, asin an katiripunan nagsurunod sainda.",
                    "Asin ta uminagi an panahon na si Nephi nagbaba sa tubig asin nagpabunyag.",
                    "Asin siya nagbangon hali sa tubig asin nagpoon na magbunyag. Asin saiyang binunyagan idto gabos na pinili ni Jesus.",
                    "Asin ta uminagi an panahon kan sinda gabos maburunyagan asin magharawas sa tubig, an Espiritu Santo uminabot sa sainda asin sinda nagkaparano kan Espiritu Santo asin nin kalayo.",
                    "Asin bigla sindang naparilibotan nin garo kalayo; asin ta hali idto sa langit, asin an katiripunan nahiling idto asin nagpatotoo kaidto; asin an manga anghel nagbaraba hali sa langit asin nagrilingkod sa sainda.",
                    "Asin ta uminagi an panahon na mantang an manga anghel nagririlingkod sa manga disipulos, totoo, si Jesus uminabot asin tuminindog sa tahaw asin naglingkod sa sainda.",
                    "Asin ta uminagi an panahon na siya nagtaram sa katiripunan, asin nagboot na sinda magruluhod giraray sa daga, asin man na an saiyang manga disipulos magruluhod man sa daga.",
                    "Asin ta uminagi an panahon na kan sinda gabos nakaruluhod na sa daga, saiyang pinagbotan an saiyang manga disipulos na sinda magpamiribi.",
                    "Asin hilinga, sinda nagpoon na magpamiribi; asin sinda nagpamiribi ki Jesus, inaapod siya na saindang Kagurangnan asin saindang Dios.",
                    "Asin ta uminagi an panahon na si Jesus naghali sa katahawan ninda, asin nagduman sa huruharayo sa sainda asin idinuko an saiyang sadiri sa daga, asin siya nagsabi:",
                    "Ama, ako nagpapasalamat sa saimo na saimong itinao an Espiritu Santo sa manga ini na sakuyang pinili; asin ta ini huli sa saindang pagtubod sa sakuya na sakuyang pinili sinda na mapalaen sa mundo.",
                    "Ama, sakuyang ipinapamibi saimo na saimong itao an Espiritu Santo sa gabos sainda na magtuturubod sa saindang manga tataramon.",
                    "Ama, saimong itinao sa sainda an Espiritu Santo huli ta sinda nagturubod sa sakuya; asin saimong nahihiling na sinda nagtuturubod sa sakuya huli ta saimong nadadangog sinda, asin sinda nagpapamiribi sa sakuya; asin sinda nagpamiribi sa sakuya huli ta kaibahan ako ninda.",
                    "Asin ngonian Ama, sakuyang ipinapamibi sa saimo sinda, asin man an gabos na magtuturubod sa saindang manga tataramon, tanganing sinda magturubod sa sakuya, tanganing ako mapasainda siring na ika, Ama, nasa sakuya, tanganing kita maging saro.",
                    "Asin ta uminagi an panahon na kan si Jesus makapamibi na nin siring sa Ama, siya nagpaduman sa saiyang manga disipulos, asin totoo, sinda nagpadagos pa, daing pag-ontok, sa pagpamibi sa saiya; asin dai sinda nagpaulit-ulit nin manga tataramon, huli ta sainda itinao kun ano an saindang ipapamiribi, asin ta napano sinda nin pagmawot.",
                    "Asin ta uminagi an panahon na si Jesus benendisionan sinda mantang sinda nagpapamiribi sa saiya; asin an saiyang lalawgon nag-oogma sa sainda, asin an liwanag kan saiyang lalawgon nagsinag sa sainda, asin totoo sinda naging maputi na siring sa kaputian kan lalawgon asin man kan manga gubing ni Jesus; asin totoo na an kaputian kaidto orog pa sa arin man na kaputian, iyo, ta daing ano man sa ibabaw kan daga na labi kaputi na siring kan kaputian kaidto.",
                    "Asin si Jesus nagsabi sa sainda: Magpadagos sa pagpamibi; asin ta sinda dai nag-ontok sa pagpamibi.",
                    "Asin ta siya tuminalikod sa sainda giraray, asin ta huminarayo nin kadikit asin idinuko an saiyang sadiri sa daga; asin siya nagpamibi giraray sa Ama, na an sabi:",
                    "Ama, ako nagpapasalamat sa saimo na saimong ginibong dalisay idtong sakuyang manga pinili, huli sa saindang pagtubod, asin sakuyang ipinapamibi sinda, asin man sinda na manga magtuturubod sa saindang manga tataramon, na sinda magi man na dalisay sa sakuya, sa paagi kan pagtubod sa saindang manga tataramon, siring sa sinda naging dalisay sa sakuya.",
                    "Ama, ako namimibi bako para sa mundo, kundi para kaidtong saimong manga itinao sakuya hali sa mundo, huli sa saindang pagtubod, tanganing magi sindang dalisay sa sakuya, tanganing ako mapasainda man siring na ika, Ama, uya sa sakuya, tanganing kita maging saro, tanganing ako mapamuraway sa sainda.",
                    "Asin kan si Jesus makapagtaram kaining manga tataramon na ini siya nagrani giraray sa saiyang manga disipulos; asin totoo na sinda padagos na nagpapamiribi, na maigot na dai nag-oontok sa saiya; asin siya naggidom sa sainda giraray; asin totoo sinda mapuputi, na siring ki Jesus.",
                    "Asin ta uminagi an panahon na siya nagharayo giraray nin kadikit asin nagpamibi sa Ama;",
                    "Asin an dila dai makataram kan manga tataramon na saiyang ipinamibi, ni maisurat nin manga tawo an manga tataramon na saiyang ipinamibi.",
                    "Asin an katiripunan nakadangog asin nagpapatotoo; asin an saindang manga puso bukas asin ta saindang nasabutan sa saindang manga puso an manga tataramon na saiyang ipinamibi.",
                    "Alagad, kadakula asin makangalas an manga tataramon na saiyang ipinamibi na dai an manga idto maisurat, ni idto maitaram nin siisay man na tawo.",
                    "Asin ta uminagi an panahon na kan si Jesus makatapos na kan pagpamibi siya nagrani giraray sa manga disipulos, asin nagsabi sa sainda: Siring na kadakula na pagtubod dai ko lamang nahiling sa gabos na manga Judio; kaya ako dai sainda makapahiling nin kadakulang manga milagro, huli sa saindang dai pagtubod.",
                    "Totoo sakuyang sinasabi sa saindo, dai sa sainda na nakahiling nin kadarakulang manga bagay siring sa saindong nahiling; ni sinda nakadangog nin kadarakulang manga bagay na siring sa saindong nadangog."
                ]
            },
            {
                "url": "https://www.lds.org/scriptures/bofm/3-ne/20?lang=eng&clang=bik",
                "name": "Kapitulo 20",
                "summary": [
                    "Si Jesus nakatao nin tinapay asin arak sa paagi nin milagro asin sa giraray itinao an sakramento sa manga tawo—An manga natada ni Jacob maabot sa pagkaaram kan Kagurangnan na saindang Dios asin mapanunod kan manga America—Si Jesus iyo an propeta na siring ki Moises, asin an manga Nephite iyo an manga aki kan manga propeta—An iba pa kan manga tawo kan Kagurangnan titiripunon sa Jerusalem. Manga A.D. 34."
                ],
                "verses": [
                    "Asin ta uminagi an panahon na saiyang pinagbotan an katiripunan na sinda mag-ontok sa pagpamibi, asin man an saiyang manga disipulos. Asin saiyang pinagbotan sinda na dai mag-ontok kan pagpamibi sa saindang manga puso.",
                    "Asin saiyang pinagbotan sinda na sinda magbarangon asin tumirindog sa saindang manga bitis. Asin sinda nagbarangon asin tuminirindog sa saindang manga bitis.",
                    "Asin ta uminagi an panahon na siya nagbaak giraray nin tinapay asin benendisionan idto, asin itinao sa manga disipulos tanganing kakanon.",
                    "Asin kan sinda makakakan saiyang pinagbotan sinda na magbaak nin tinapay, asin itao sa katiripunan.",
                    "Asin kan saindang maitao na sa katiripunan saiyang tinawan man sinda nin arak na iinomon, asin pinagbotan sinda na saindang tawan an katiripunan.",
                    "Ngonian, dai nin tinapay, ni arak, na dinara an manga disipulos, ni an katiripunan;",
                    "Alagad totoo na saiyang tinawan sinda nin tinapay na makakakan, asin arak na maiinom.",
                    "Asin siya nagsabi sa sainda: Siya na kumakan kan tinapay na ini nagkakakan kan sakuyang hawak sa saiyang kalag; asin siya na uminom sa arak na ini nag-iinom kan sakuyang dugo sa saiyang kalag; asin an saiyang kalag dai na nanggad magugutom ni mapapaha, alagad mabubusog.",
                    "Ngonian, kan an katiripunan gabos na makakakan asin makainom, totoo, sinda napano kan Espiritu; asin sinda nagkurahaw sa sarong tingog asin nagtao nin pagpamuraway ki Jesus, na saindang nahiling asin nadangog.",
                    "Asin ta uminagi an panahon na kan sinda makapagtao nin pagpamuraway ki Jesus, siya nagsabi sa sainda: Magdangog, ngonian ako nakatapos na kan tugon na ipinagboot kan Ama sakuya manunungod sa manga tawong ini, na manga natada kan harong kan Israel.",
                    "Saindong narumdoman na ako nagtaram sa saindo, asin ta nagsabi na kun an manga tataramon ni Isaias mautob na—totoo an manga idto nakasurat, nasa saindong atubangan idto, kaya basahon an manga idto—",
                    "Asin totoo, totoo, sakuyang sinasabi sa saindo, na kun an manga ini mautob na, dangan na mauutob an tipan na ginibo kan Ama sa saiyang manga tawo, O harong kan Israel.",
                    "Asin dangan an manga natada, na iwinaragas sa ibabaw kan daga, titiripunon hali sa sirangan asin hali sa sulnopan, asin hali sa sur asin hali sa norte; asin sinda dadarahon sa pagkaaram sa Kagurangnan na saindang Dios, na nagtubos sa sainda.",
                    "Asin an Ama nagboot sakuya na sakuyang itao saindo an dagang ini, para sa saindong panunod.",
                    "Asin sakuyang sinasabi sa saindo, na kun an manga Gentil dai magsorolsol pagkatapos kan manga balaog na maabot sa sainda pagkatapos na saindang iwaragas an sakuyang manga tawo—",
                    "Saka na kamo, na manga natada kan harong ni Jacob, mapaduman sa sainda; asin ta kamo mapapasatahaw ninda na kadakol; asin kamo mapapasa pag-iriba ninda siring sa sarong ugbon na leon sa katiripunan nin manga hayop sa kadlagan, asin siring sa ugbon na leon sa manga grupo nin manga karnero, na kun magpaduman giginikan asin rurutangon na maging pino, asin dai nin makakapagligtas.",
                    "An saimong kamot ibibikyaw na sa saimong manga kaiwal, asin an saimong gabos na manga kaiwal magkakagaradan.",
                    "Asin sakuyang titiripunon an sakuyang manga tawo siring sa sarong tawo na nagtitipon sa salog kan saiyang manga ginuygoy.",
                    "Huli ta sakuyang gigibohon an sakuyang manga tawo na kinatipan kan Ama, iyo, sakuyang gigibohon na batbat an saindong sungay, asin sakuyang gigibohon an saindong manga panaka na tanso. Asin saindong dadaogon na magkabaranga-banga an kadakol na manga tawo; asin sakuyang itatalaga sa Kagurangnan an saindang karahayan, asin an saindang kayamanan sa Kagurangnan kan bilog na daga. Asin totoo, ako an naggibo kaidto.",
                    "Asin ta maagi an panahon, an sabi kan Ama, na an espada nin kapantayan magbibitay-bitay sa tangod ninda sa aldaw na iyan; asin sagkod na sinda magsorolsol idto mahuhulog sa sainda, sabi kan Ama, iyo, sagkod sa gabos na manga nasion kan manga Gentil.",
                    "Asin ta maagi an panahon na sakuyang patitindugon an sakuyang manga tawo, O harong kan Israel.",
                    "Asin totoo, ining manga tawong ini sakuyang patitindugon sa dagang ini, sa pag-utob kan tipan na sakuyang ginibo sa saindong ama na si Jacob; asin ini magiging sarong Bagong Jerusalem. Asin an kapangyarihan kan kalangitan masasakatahawan kan manga tawong ini; iyo, siring na ako masasakatahawan nindo.",
                    "Totoo, ako idtong sinambit ni Moises, na an sabi: Sarong propeta an patitindugon kan Kagurangnan nindong Dios sa saindo na hali sa saindong katugangan, siring sa sakuya; siya saindong dadangogon sa gabos na manga bagay na saiyang sasabihon sa saindo. Asin ta maagi an panahon na lambang kalag na dai magdangog kan propetang iyan hahalion sa katiripunan kan manga tawo.",
                    "Totoo sakuyang sinasabi sa saindo, iyo, asin an gabos na manga propeta magpoon ki Samuel asin idtong manga nagsurunod saiya, siring sa kun gurano an nagtaram, iyo an nagpapatotoo sa sakuya.",
                    "Asin magdangog, kamo an manga aki kan manga propeta; asin kamo nasa harong kan Israel; asin kamo nasa tipan na ginibo kan Ama sa saindong manga kamagurangan, na nagsabi ki Abraham: Asin sa saimong ibubunga an gabos na magkasiring-aki sa kinaban magiging paladan.",
                    "An Ama enot akong pinadigdi sa saindo, asin ako sinugo tanganing bendisionan kamo sa pagtalikod nin lambang saro sa saindo sa saiyang kasumbikalan; asin ini huli ta kamo manga aki kan tipan—",
                    "Asin pagkatapos kaidto kamo nabendisionan saka uutobon kan Ama an tipan na ginibo niya ki Abraham, na an sabi: Sa saimong ibubunga an gabos na magkasiring-aki kan kinaban magiging paladan—sa pagpabulos kan Espiritu Santo sa manga Gentil sa paagi ko, na an bendision na ini sa manga Gentil gigibohon sindang makusog na orog sa gabos, sa pagwagas kan sakuyang manga tawo, O harong kan Israel.",
                    "Asin sinda magiging pasakit sa manga tawo kan dagang ini. Alagad, kun sinda makakua na kan kabilogan kan sakuyang ebanghelio, dangan kun patatagason pa ninda an saindang manga puso tumang sa sakuya ibabalik ko an saindang manga kasumbikalan sa saindang manga payo, sabi kan Ama.",
                    "Asin sakuyang rurumdomon an tipan na sakuyang ginibo sa sakuyang manga tawo; asin ako nakipagtipan sa sainda na sakuyang titiripunon sinda sa sadiring kong panahon, tanganing sakuyang itao sa sainda giraray an daga kan saindang manga kamagurangan para sa saindang panunod, na iyo an daga kan Jerusalem, na iyo an dagang inpinangako sa sainda sagkod pa man, sabi kan Ama.",
                    "Asin ta maagi an panahon na maabot an panahon, na an kabilogan kan sakuyang ebanghelio ihuhulit sa sainda;",
                    "Asin sinda matubod sa sakuya na ako si Jesu-Cristo, an Aki kan Dios, asin magpapamibi sa Ama sa sakuyang pangaran.",
                    "Dangan an saindang manga bantay iiiritaas an saindang tingog, asin sa tingog na sarabay sinda magkakaranta; huli ta sinda magkakauruyon.",
                    "Dangan sinda titiripunon giraray kan Ama, asin itatao sa sainda an Jerusalem para sa daga na saindang panundon.",
                    "Dangan sinda mag-oorogma—Magkaranta nin sarabay, kamong naratakan na manga lugar kan Jerusalem; huli ta rinanga kan Ama an saiyang manga tawo, tinubos niya an Jerusalem.",
                    "Ipinahiling kan Ama an saiyang banal na takyag sa manga mata kan gabos na manga nasion; asin an gabos na manga kasagkuran kan kinaban makakahiling kan kaligtasan kan Ama; asin an Ama asin ako saro.",
                    "Asin dangan mauutob na an nakasurat: Pagmata, pagmata giraray, asin isulot an saimong kakusogan, O Zion; isulot an saimong magagayon na gubing, O Jerusalem, an banal na banwaan; huli ta poon ngonian dai saimo makakalaog an bakong kabali sa tipan kan Ama asin an bakong malinig.",
                    "Palpagan an saindong sadiri kan kabokabo; magbangon, magtukaw, O Jerusalem; hubada an saimong sadiri sa gapos kan saimong liog, O bihag na aking babae kan Zion.",
                    "Huli ta siring an sabi kan Kagurangnan: Saindong pinabakal an saindong manga sadiri sa dai, asin kamo tutuboson na dai nin kuwarta.",
                    "Totoo, totoo, sakuyang sinasabi sa saindo, na an sakuyang manga tawo maaaraman an sakuyang pangaran; iyo, sa aldaw na iyan saindang maaaraman na ako iyo an nagtataram.",
                    "Asin dangan sinda masabi: Anong gayon sa ibabaw kan kabukidan an manga bitis kan may darang maoogmang bareta sa sainda, kan nagbabalangibog nin katuninongan; kan nagdadarang manga marahay na bareta, kan nagbabalangibog nin kaligtasan; kan nagsasabi sa Zion: An saimong Dios naghahadi!",
                    "Asin dangan sarong kurahaw an mag-aalingawngaw: Humali kamo, humali kamo, lumuwas kamo diyan, dai kamo magdutdot kan bakong malinig; lumuwas kamo sa tahaw niya; magi kamong malinig na nagdadara kan namumugtakan kan Kagurangnan.",
                    "Huli ta dai kamo maluwas na naghihiridali ni mahali na nagdudurulag; huli ta an Kagurangnan manginginotan saindo, asin an Dios kan Israel an saindong bantay sa likod.",
                    "Totoo, an sakuyang surogoon madunong na makikitrato; siya pag-oomawon asin ipagrurukyaw asin papakahalangkawon.",
                    "Kun gurano kadakol an natikbahan saimo—an saiyang lalawgon rinaot, labi pa sa kiisay man na tawo, asin an saiyang itsura labi pa sa manga aki nin tawo—",
                    "Kaya siya magwiwirik sa dakol na manga nasion, an manga hadi matitikom an saindang manga nguso sa saiya, huli ta idtong dai pa itinaram saindang mahihiling; asin idtong dai pa ninda nadangog saindang paghohorop-horopon.",
                    "Totoo, totoo, sakuyang sinasabi sa saindo, an gabos na manga bagay na ini totoong maabot, siring sa ipinagboot sa sakuya kan Ama. Dangan na an tipan na ini na ipinakitipan kan Ama sa saiyang manga tawo mauutob; asin dangan na an Jerusalem eerokan giraray kan sakuyang manga tawo, asin idto an daga na saindang panunod."
                ]
            },
            {
                "url": "https://www.lds.org/scriptures/bofm/3-ne/21?lang=eng&clang=bik",
                "name": "Kapitulo 21",
                "summary": [
                    "An Israel titiripunon kun magluwas na an Libro ni Mormon—An manga Gentil patitindugon bilang tiwasay na manga tawo sa America—Sinda makakaligtas kun sinda magtubod asin magsunod; kun dai, sinda isisiblag asin mapapara—Patitindugon kan Israel an Bagong Jerusalem, asin an nawara na manga tribo mabaralik. Manga A.D. 34."
                ],
                "verses": [
                    "Asin totoo sakuyang sinasabi sa saindo, sakuyang tatawan kamo nin tanda, tanganing saindong maaraman an panahon na kun nuarin an manga bagay na ini maabot—na sakuyang titiripunon ini, hali sa haloy na nindang pagkawaragas, an sakuyang manga tawo, O harong kan Israel, asin patitindugon giraray sa sainda an sakuyang Zion;",
                    "Asin totoo, iyo ini an bagay na sakuyang itatao sa saindo bilang tanda—huli ta totoo sakuyang sinasabi sa saindo na kun an manga bagay na sakuyang ipinahayag sa saindo, asin an sakuyang manga ipapahayag magpoon ngonian sa sakuyang sadiri, asin sa paagi kan kapangyarihan kan Espiritu Santo na itatao sa saindo kan Ama, ipapabatid sa manga Gentil tanganing sinda makaaram kan manunungod sa manga tawong ini na manga tada kan harong ni Jacob, asin manunungod kaining sakuyang manga tawo na iwawaragas ninda;",
                    "Totoo, totoo, sakuyang sinasabi sa saindo, na kun an manga bagay na ini ipaaram na sainda kan Ama, asin umabot hali sa Ama, hali sainda pasiring sa saindo;",
                    "Huli ta kadunungan sa Ama na sinda ibugtak sa dagang ini, asin itindog bilang sarong tiwasay na katawohan sa paagi kan kapangyarihan kan Ama, na an manga bagay na ini umabot hali sa sainda pasiring sa natada kan saimong bunga, tanganing an tipan kan Ama na saiyang ipinakipagtipan sa saiyang manga tawo tibaad mautob na, O harong kan Israel;",
                    "Kaya, kun an manga gibong ini asin an manga gibo na gigibohon sa saindong katiripunan magpoon ngonian maghahali sa manga Gentil, pasiring sa saindong bunga na diit-diit na magrarayo sa pagtubod huli sa kasumbikalan;",
                    "Huli sa siring minarahay kan Ama na idto maghali sa manga Gentil, tanganing saiyang maipahiling an saiyang kapangyarihan sa manga Gentil, huli ta sa dahilan na ini na an manga Gentil, kun dai ninda pagpapatagason an saindang manga puso, na sinda makapagsolsol asin magdulok sa sakuya asin magpaburunyag sa sakuyang pangaran asin makaaram kan tunay na manga punto kan sakuyang doktrina, tanganing sinda tibaad mabilang sa sakuyang manga tawo, O harong kan Israel;",
                    "Asin kun an manga bagay na ini umagi na na an saindong manga bunga magpoon nang makaaram kan manga bagay na ini—ini magiging sarong tanda sa sainda, na tanganing sinda makaaram na an gibo kan Ama nagpoon na sa pag-utob kan tipan na saiyang ginibo sa manga tawo kan harong kan Israel.",
                    "Asin sa pag-abot kan aldaw na iyan maagi an panahon na an manga hadi ititikom an saindang manga nguso; huli ta an manga bagay na dai pa isinabi sa sainda saindang mahihiling; asin idtong dai pa ninda nadadangog saindang paghohorop-horopon.",
                    "Huli ta sa aldaw na iyan, huli sa sakuya an Ama magibo nin gibo, sarong kadakula asin makangalas na gibo sa sainda; asin igwa sa sainda na dai maturubod kaini, maski ipapahayag na idto nin sarong tawo sa sainda.",
                    "Alagad totoo, an buhay kan sakuyang surogoon mapapasa sakuyang kamot; kaya dai siya ninda kukulogan, alagad siya mararaot huli sa sainda. Alagad sakuyang bubulongon siya, huli ta sakuyang ipapahiling sa sainda na an sakuyang kadunungan orog pa sa katusohan kan demonio.",
                    "Kaya maagi an panahon na an siisay man na dai magtubod sa sakuyang manga tataramon, na ako si Jesu-Cristo, na papangyarihon kan Ama na siya darahon sa manga Gentil, asin tatawan siya nin kapangyarihan na darahon sinda sa manga Gentil, (ini mangyayari siring sa sinabi ni Moises) sinda hahalion sa sakuyang manga tawo na kairiba sa tipan.",
                    "Asin an sakuyang manga tawo na natada ni Jacob makakaiba sa manga Gentil, iyo, sa saindang katahawan siring sa sarong ugbon na leon na nasa katiripunan nin manga hayop sa kadlagan, siring sa ugbon na leon sa manga grupo nin manga karnero, na siya kun magpaduman giginikan asin rurutangon na maging pino, asin dai nin makakapagligtas.",
                    "An saindang kamot ibibikyaw sa saindang manga kaiwal, asin an gabos nindang manga kaiwal magkakagaradan.",
                    "Iyo, herak man kan manga Gentil sagkod na sinda magsorolsol; huli ta maagi an panahon na sa aldaw na iyan, sabi kan Ama, sakuyang hahalion an saindong manga kabayo sa saindong katahawan asin sakuyang ipapagaba an saindong manga lulunadan;",
                    "Sakuyang raraoton an manga banwaan kan saindong daga, asin sakuyang gagabaon an gabos nindong pakusog.",
                    "Asin sakuyang raraoton an manga parakaraw sa saindong daga, asin mahahalian kamo nin manga parahula;",
                    "An saindong inukit na manga imahen, sakuyang raraoton man, asin an saindong nagtitirindog na manga imahen sa tahaw nindo, asin dai na kamo magsasamba kan manga ginibo kan saindong manga kamot;",
                    "Asin sakuyang gagaraboton an saindong manga kahoy sa tahaw nindo; siring kaini an sakuyang paggaba kan saindong manga banwaan.",
                    "Asin ta maagi an panahon na an gabos na manga pagputik, asin manga pagdaya, asin manga pag-uri, asin manga pag-iriwal, asin an manga bakong tunay na pagkapadi, asin manga karaksotan, hahalion.",
                    "Huli ta maagi an panahon, sabi kan Ama, na sa aldaw na iyan an siisay man na dai magsolsol asin magdulok sa sakuyang Padangat na Aki, sinda sakuyang isisiblag sa sakuyang manga tawo, O harong kan Israel.",
                    "Asin ako magibo nin pagbalos asin makangurungirhat na kaanggotan sa sainda na siring kan sa manga dai nagtutubod ki Cristo, siring sa dai pa ninda nadangog.",
                    "Alagad kun sinda magsorolsol asin magdarangog sa sakuyang manga tataramon, asin dai magpataragas kan saindang manga puso, sakuyang papatindogon an sakuyang simbahan sa sainda, asin sinda makakalaog sa tipan asin mabibilang sa manga natada ni Jacob, na kun kiisay sakuyang itinao ining daga para sa saindang panunod;",
                    "Asin saindang tatabangan an sakuyang manga tawo, na natada ni Jacob, asin man kun gurano kadakol kan manga nasa harong kan Israel an umabot tanganing sinda makapatindog nin sarong siudad, na aapodon na Bagong Jerusalem.",
                    "Asin dangan sinda matabang sa sakuyang manga tawo tanganing sinda magkatiripon, na nagkawaragas sa ibabaw kan gabos na daga, sa Bagong Jerusalem.",
                    "Asin dangan an kapangyarihan kan langit maabot sa sainda; asin ta ako man masatahaw.",
                    "Asin dangan an gibo kan Ama mapoon sa aldaw na iyan, sa panahon na an ebangheliong ini maibalangibog sa katiripunan kan natada kan manga tawong ini. Totoo sakuyang sinasabi sa saindo, sa aldaw na iyan an gibo kan Ama mapoon na sa gabos na nagkawaragas na sakuyang manga tawo, iyo, sagkod sa manga tribo na nawara, na irinayo kan Ama paluwas sa Jerusalem.",
                    "Iyo, an gibo mapoon sa gabos na nagkawaragas na sakuyang manga tawo, kaibahan an Ama na mahanda kan dalan na kun sain sinda makakadulok sa sakuya, tanganing sinda makaapod sa Ama sa sakuyang pangaran.",
                    "Iyo, asin dangan na an gibo mapoon, kaibahan an Ama sa katiripunan kan gabos na manga nasion sa paghanda kan dalan na kun sain an saiyang manga tawo makapagtiripon papuli sa daga na saindang panunod.",
                    "Asin sinda maluwas hali sa gabos na manga nasion; asin ta sinda dai maluwas na naghihiridali, ni maghali na nagdudurulag, huli ta ako an manginginotan sainda, sabi kan Ama, asin ta ako an saindang bantay sa likod."
                ]
            },
            {
                "url": "https://www.lds.org/scriptures/bofm/3-ne/22?lang=eng&clang=bik",
                "name": "Kapitulo 22",
                "summary": [
                    "Sa huring manga aldaw, an Zion asin an saiyang manga stake papatindugon, asin an Israel titiripunon sa pagkaherak asin pagkamoot—sinda manggagana—Ibaing sa Isaias 54. Manga A.D. 34."
                ],
                "verses": [
                    "Asin dangan idtong nakasurat mauutob na: Magkanta ka, O baog, ika na dai nag-aki; magkanta asin magkurahaw nin makusog, ika na dai nakamati nin pangaki; huli ta orog na dakol an manga aki kan manga baog ki kan manga aki kan manga babae na may agom sabi kan Kagurangnan.",
                    "Pahiwasa an laog kan saimong tolda, asin biklada an manga dingding kan saimong manga erokan; dai ka mag-imot, unata an saimong manga lubid asin pakusoga an saimong manga tukod;",
                    "Huli ta ika magdadakol sa toong kamot asin sa wala, asin an saimong ibubunga manununod kan manga Gentil asin gigibohon an pinabayaan na manga siudad na maeerokan.",
                    "Hari matakot, ta dai ka masusupog; ni mariribong, huli ta dai ka man susupogon; huli ta malilingawan mo an kasupogan kan saimong pagkaaki, asin dai marurumdoman an manga pagsudya kan saimong pagkaaki, asin ta dai na marurumdoman an pagsudya kan saimong pagkabalo sagkod pa man.",
                    "Huli ta an saimong kaggibo, an saimong agom, an Kagurangnan nin manga Hukbo an saiyang pangaran; asin an saimong Paratubos, an Banal kan Israel—an Dios kan gabos na kinaban siya aapodon.",
                    "Huli ta inapod ika kan Kagurangnan nin siring sa babaeng pinabayaan asin nagmumundo sa espiritu, asin sarong agom, na babae na hoben kan ika isikwal, sabi kan saimong Dios.",
                    "Sa kadikit na panahon ika sakuyang pinabayaan, alagad sa dakulang pagkaherak sakuyang titiripunon kamo.",
                    "Sa dikit na pagkaanggot sakuyang itinago an sakuyang lalawgon sa saimo sa dikit na panahon, alagad ta sa daing-kasagkuran na pagkabuot magkakaigwa ako nin pagkaherak saimo sabi kan Kagurangnan na saimong Paratubos.",
                    "Huli kaini, an manga tubig ni Noe sa sakuya, huli na siring sa sakuyang isinumpa na an manga tubig ni Noe dai na makakalantop sa daga, siring man sakuyang isinumpa na dai na ako maaanggot sa saimo.",
                    "Huli ta an manga bulod magkakaturupag asin an manga bunton magkakawarara, alagad an sakuyang pagkabuot dai masuhay saimo, ni an tipan kan sakuyang katuninongan hahalion, sabi kan Kagurangnan na igwang pagkaherak sa saimo.",
                    "O ika na nasasakitan, na pinapadpad nin bagyo, asin dai nararanga! Hilinga, sakuyang bubugtakan an saimong manga gapo nin magagayon na manga kolor, asin bubugtakan an saindong pasisikadan nin manga sapiro.",
                    "Asin sakuyang gigibohon an saimong manga bintana nin agata, asin an saindong manga trangkahan nin karbungko, asin an saimong manga pagdulonan nin magayon na manga gapo.",
                    "Asin an saimong gabos na manga aki tutukdoan kan Kagurangnan; asin dakula an magiging katuninongan kan saimong manga aki.",
                    "Sa katanusan ika papatindogon; magigi kang harayo sa manga pag-uusig huli ta dai ka matatakot, asin sa manga nakakasindak huli ta dai ini makakarani sa saimo.",
                    "Totoo, na sinda magtitiripon nanggad laban saimo, bako sa paagi ko; an siisay man na magtitiripon na laban saimo madadaog huli sa saimo.",
                    "Totoo, sakuyang linalang an panday na naghahayop kan manga baga sa kalayo, asin na nagdadara nin kasangkapan para sa saiyang ginigibo; asin sakuyang linalang an tagaratak para magraot.",
                    "Daing armas na ginibo laban saimo na magana; asin an lambang dila na magtutuya-tuya saimo sa paghukom saimong isusumpa. Iyo ini an panundon kan manga surogoon kan Kagurangnan, asin an saindang katanusan nasa sakuya, sabi kan Kagurangnan."
                ]
            },
            {
                "url": "https://www.lds.org/scriptures/bofm/3-ne/23?lang=eng&clang=bik",
                "name": "Kapitulo 23",
                "summary": [
                    "Si Jesus minauyon kan manga tataramon ni Isaias—Siya nagboboot sa manga tawo na adalan an manga propeta—An manga tataramon ni Samuel an Lamanite manunungod sa pagkabuhay-liwat idinagdag sa saindang manga kasuratan. Manga A.D. 34."
                ],
                "verses": [
                    "Asin ngonian, totoo, sakuyang sinasabi sa saindo na kaipuhan na saindong adalan an manga bagay na ini. Iyo sarong tugon na sakuyang itinatao sa saindo na adalan nin maigot an manga bagay na ini; huli ta mahalaga an manga tataramon ni Isaias.",
                    "Huli ta totoo nanggad na siya nagtaram manunungod sa gabos na manga bagay manunungod sa sakuyang manga tawo na nasa harong kan Israel; kaya kinakaipuhan na siya magtaram man sa manga Gentil.",
                    "Asin an gabos na manga bagay na saiyang pinagtaram nangyari na asin mangyayari pa, na sunod sa manga tataramon na saiyang sinabi.",
                    "Kaya utobon an sakuyang manga tataramon; isurat an manga bagay na sakuyang sinabi sa saindo; asin sunod sa panahon asin sa kamawotan kan Ama, sinda maduman sa manga Gentil.",
                    "Asin an siisay man na magdangog kan sakuyang manga tataramon asin magsolsol asin magpabunyag, siya iyo an makakaligtas. Adalan an manga propeta, huli ta dakol an nagpapatotoo kan manga bagay na ini.",
                    "Asin ngonian ta uminagi an panahon na kan pakataram ni Jesus kan manga tataramon na ini siya nagtaram giraray sa sainda, pagkatapos na saiyang ipaliwanag an gabos na banal na kasuratan sa sainda na sainda nang inako, nagsabi siya sa sainda: Totoo, igwa pang ibang banal na kasuratan na sakuyang boot na saindong isurat, na kamo dai pa.",
                    "Asin ta uminagi an panahon na siya nagsabi ki Nephi: Daraha digdi an manga kasuratan na saimong natatago.",
                    "Asin kan darahon ni Nephi an manga kasuratan, asin ibinugtak sa saiyang atubang, asin ta saiyang itinuon an manga mata duman asin nagsabi:",
                    "Totoo sakuyang sinasabi sa saindo, na ako nagboot sa sakuyang surogoon na si Samuel, an Lamanite, na siya magpatotoo digdi sa manga tawong ini, na sa aldaw na an Ama pamurawayon an saiyang pangaran sa sakuya, na igwa nin dakol na manga santo na mabarangon hali sa pagkagadan, asin magpapahiling sa dakol, asin maglilingkod sa sainda. Asin siya nagsabi sa sainda: Bako siring baga ini?",
                    "Asin an saiyang manga disipulos nagsirimbag saiya asin nagsabi: Iyo, Kagurangnan, si Samuel nagpropesia man nanggad sunod sa saimong manga tataramon, asin ta an gabos na idto nautob.",
                    "Asin si Jesus nagsabi sa sainda: Ano ta dai nindo naisurat an bagay na ini, na dakol na manga santo an nagbarangon asin nagpahiriling sa kadakol asin nagrilingkod sa sainda?",
                    "Asin ta uminagi an panahon na si Nephi narumdoman na an manga bagay na ini dai pa naisurat.",
                    "Asin ta uminagi an panahon na si Jesus nagboot na idto isurat; kaya idto isinurat sunod sa saiyang ipinagboot.",
                    "Asin ngonian ta uminagi an panahon na kan si Jesus makapagpaliwanag kan gabos na manga banal na kasuratan siring sa saro, na saindang isinurat, saiyang ipinagboot sa sainda na saindang itukdo an manga bagay na saiyang ipinaliwanag sa sainda."
                ]
            },
            {
                "url": "https://www.lds.org/scriptures/bofm/3-ne/24?lang=eng&clang=bik",
                "name": "Kapitulo 24",
                "summary": [
                    "An sugo kan Kagurangnan ihahanda an dalan para sa Ika-duwang Pag-abot—Si Cristo matukaw sa paghukom—An Israel pinagbotan na magbayad nin himuloan asin manga atang—Sarong libro nin pagrumdom an isinurat—Ibaing sa Malaquias 3. Manga A.D. 34."
                ],
                "verses": [
                    "Asin ta uminagi an panahon na siya nagboot sainda na saindang isurat an manga tataramon na sinabi kan Ama ki Malaquias, na saiyang isasabi sa sainda. Asin ta uminagi an panahon na pagkatapos na idto maisurat saiyang ipinaliwanag an manga idto. Asin iyo ini an manga tataramon na saiyang sinabi sa sainda, na an sabi: Siring an sabi kan Ama ki Malaquias—Totoo nanggad, sakuyang ipapadara sa saindo an sakuyang sugo, asin saiyang ihahanda an dalan bago sako, asin an Kagurangnan na saindong hinahanap bigla na maabot sa saiyang templo, na iyo an sugo kan tipan, na saindong nawiwilihan; totoo, siya maabot, sabi kan Kagurangnan nin manga Hukbo.",
                    "Alagad siisay an makakatagal sa aldaw kan saiyang pag-abot, asin siisay an makakatindog kun siya magpahiling? Huli ta siya siring sa kalayo kan paradalisay asin siring sa sabon kan parakula.",
                    "Asin ta siya magtutukaw siring sa sarong paradalisay asin sa paralinig nin plata; asin saiyang lilinigan an manga aking lalaki ni Levi, asin hahalian sinda nin ati siring sa bulawan asin plata, tanganing sinda makadulot sa Kagurangnan nin atang nin katanusan.",
                    "Dangan na an dulot kan Juda asin kan Jerusalem magiging kawiliwili sa Kagurangnan, siring sa manga daan na aldaw, asin siring sa nakalipas na manga taon.",
                    "Asin ta ako marani sa saindo sa paghukom; asin ta ako magiging sarong mabagsik na tagapatotoo laban sa manga salamangkero, asin laban sa manga parasambay, asin laban sa manga parasaksing putik, asin laban sa paradaya sa manga nagpapatangdan sa saiyang bayad, sa balo asin sa daing ama, asin idtong minatalikod sa manga dayo, asin dai natatakot sakuya, sabi kan Kagurangnan nin manga Hukbo.",
                    "Huli ta ako an Kagurangnan, ako dai nagbabago; kaya kamong manga aking lalaki ni Jacob dai matutunaw.",
                    "Maging poon pa sa aldaw kan saindong manga kamagurangan kamo nagrayo na sa sakuyang manga kapagbotan, asin dai nindo idto sinunod. Magbalik sa sakuya asin ta ako mabalik sa saindo, sabi kan Kagurangnan nin manga Hukbo. Alagad kamo nagsabi: Sain kami mabalik?",
                    "Maghabon daw an tawo sa Dios? Alagad ako hinabonan nindo. Alagad kamo nagsabi: Sain ika niamo hinabonan? Sa manga himuloan asin sa manga dulot.",
                    "Kamo sinumpaan nin sumpa, huli ta hinabonan nindo ako, sagkod ining bilog na nasion.",
                    "Darahon nindo an gabos na himuloan sa tambobong tanganing magkaigwa nin kakanon sa sakuyang harong; asin batida ako nindo ngonian kaini, sabi kan Kagurangnan nin manga Hukbo, kun dai ko buruksan an manga bintana kan kalangitan, asin paulaan kamo nin biyaya na dai na nin bubugtakan na magkakanigo para digdi.",
                    "Asin sasawayon ko man an manga parahamil huli sa saindo, asin dai niya raraoton an manga bunga kan saindong daga; ni an saindong manga ubas sa bukid dai mabunga na sala sa panahon, sabi kan Kagurangnan nin manga Hukbo.",
                    "Asin an gabos na nasion aapodon kamong manga paladan, huli ta magigi kamong dagang kawiliwili sabi kan Kagurangnan nin manga Hukbo.",
                    "An saindong manga tataramon makusog tumang sa sakuya, sabi kan Kagurangnan. Alagad kamo minasabi: Ano an samuyang itinaram laban saimo?",
                    "Kamo nagsabi: Daing kamugtakan an maglingkod sa Dios, asin ano an pakikinabangon na kita nagkuyog kan saiyang manga rito asin na kita naglakaw na nagmumundo sa atubangan kan Kagurangnan nin manga Hukbo?",
                    "Asin ngonian satuyang inaapod an manga mapaharo-haralangkawon na maogma; iyo, idtong manga naggigibo nin manga mararaot an napapakarahay; iyo, idtong manga nagtutukso sa Dios iyo pa an nakakaligtas.",
                    "Dangan sinda na may takot sa Kagurangnan danay na nagpapaorolay-olay sa lambang saro, asin an Kagurangnan nanghimati asin nagdangog; asin sarong libro nin pagrumdom an isinurat sa atubangan niya para sa sainda na may takot sa Kagurangnan, asin idtong nagsaisip kan saiyang pangaran.",
                    "Asin sinda magiging sakuya, sabi kan Kagurangnan nin manga Hukbo, sa aldaw na iyan kun sakuyang gigibohon an sakuyang manga alahas; asin sakuya sindang papadangaton siring sa sarong tawo na pinapadangat an saiyang sadiring aki na naglilingkod saiya.",
                    "Dangan kamo mabalik asin makakamidbid kan matanos sa masumbikal, siya na naglilingkod sa Dios asin siya na dai naglilingkod saiya."
                ]
            },
            {
                "url": "https://www.lds.org/scriptures/bofm/3-ne/25?lang=eng&clang=bik",
                "name": "Kapitulo 25",
                "summary": [
                    "Sa Ika-duwang Pag-abot, an mapaharo-halangkawon asin an masumbikal susuloon na siring sa dagami—Si Elias mabalik bago an dakula asin makangurungirhat na aldaw—Iarog sa Malaquias 4. Manga A.D. 34."
                ],
                "verses": [
                    "Huli ta totoo, an aldaw magdadangadang na mag-iinit na siring sa hurno; asin an gabos na mapaharo-haralangkawon, iyo, asin an gabos na naggigibo nin kasumbikalan, magiging dagami; asin an aldaw na maabot susuloon sinda, sabi kan Kagurangnan nin manga Hukbo, na dai sinda tatadaan nin gamot ni sanga.",
                    "Alagad sa saindong nagkakatarakot sa sakuyang pangaran, an Aki nin Katanusan mabangon na igwang kaomayan sa saiyang manga pakpak; asin kamo maruluwas asin mataralubo na siring sa manga bakang ugbon sa sabsaban.",
                    "Asin saindong babatuyan an manga masusumbikal; huli ta sinda magiging abo sa irarom kan manga rapandapan kan saindong manga bitis sa aldaw na sakuyang gigibohon ini, sabi kan Kagurangnan nin manga Hukbo.",
                    "Rumdomon nindo an katugonan ni Moises, na sakuyang surogoon, na sakuyang itinugon sa saiya sa Horeb para sa gabos na Israel, kan manga ipapakuyog asin manga hatol.",
                    "Uya, sakuyang ipapadara sa saindo si Elias an propeta bago kan pag-abot kan dakula asin makangurungirhat na aldaw kan Kagurangnan;",
                    "Asin saiyang bibirikon an puso kan manga magurang pasiring sa manga aki, asin an puso kan manga aki pasiring sa manga magurang, ta tibaad ako umabot asin hampakon an daga nin sarong sumpa."
                ]
            },
            {
                "url": "https://www.lds.org/scriptures/bofm/3-ne/26?lang=eng&clang=bik",
                "name": "Kapitulo 26",
                "summary": [
                    "Si Jesus nagpapaliwanag kan gabos na manga bagay poon sa kapinonan sagkod sa katapusan—An manga umboy asin manga aki nagtaram nin manga makangangalas na manga bagay na dai maisusurat—Idtong manga nasa Simbahan ni Cristo igwa kan gabos na manga bagay na sadiri kan gabos. Manga A.D. 34."
                ],
                "verses": [
                    "Asin ngonian ta uminagi an panahon na kan si Jesus makapagtaram na kan manga bagay na ini saiyang ipinaliwanag sa manga katiripunan; asin saiyang ipinaliwanag an gabos na manga bagay sa sainda, dakula man asin sadit.",
                    "Asin saiyang sinabi: Ining manga banal na kasuratan na dai pa sa saindo, an Ama nagboot na sakuyang itao sa saindo; huli ta idto kadunungan sa saiya na ini maitao sa maabot na manga kapagarakian.",
                    "Asin saiyang ipinaliwanag an gabos na manga bagay, magpoon sa kapinonan sagkod sa panahon na siya mag-abot sa saiyang kamurawayan iyo—sagkod an gabos na manga bagay na maarabot sa ibabaw kan daga, sagkod na an manga elemento magkakaturunaw sa makusog na init, asin an daga magkarulukot na siring sa rolyo, asin an kalangitan asin an kinaban matapos na;",
                    "Asin sagkod sa dakula asin huring aldaw, kun an gabos na manga tawo, asin an gabos na manga rasa, asin manga nasion asin an gabos na manga dila matirindog na sa atubangan kan Dios, tanganing hukoman kan saindang manga ginibo, kun an manga idto mararahay o kun an manga idto mararaot—",
                    "Kun an manga idto mararahay, sa pagkabuhay-liwat nin daing-kasagkuran na buhay, asin kun an manga idto mararaot, sa pagkabuhay-liwat nin makuring padusa; bilang magkatampad, an saro sa sarong kamot asin an saro man sa ibong na kamot, sunod sa pagkaherak, asin kapantayan, asin an kabanalan na nasa ki Cristo, na iyo siya bago an mundo nagpoon.",
                    "Asin ngonian dai maisusurat sa librong ini maski an sarong kabtang nin sarong gatos kan manga bagay na totoong itinukdo ni Jesus sa manga tawo;",
                    "Alagad totoo na sa plake ni Nephi napapalaman an orog na dakula na manga kabtang kan manga bagay na saiyang itinukdo sa manga tawo.",
                    "Asin ining manga bagay na sakuyang isinurat, na orog na sadit na kabtang kan manga bagay na saiyang itinukdo sa manga tawo; asin sakuyang isinurat an manga ini sa katuyohan na madara an manga ini giraray sa manga tawong ini, maghali sa manga Gentil sunod sa manga tataramon na sinabi ni Jesus.",
                    "Asin kun saindang maako na ini, na kaipuhan na magkaigwa nguna sinda, tanganing baloon an saindang pagtubod, asin kun idto mangyari na sinda maniwala sa manga bagay na ini dangan na an darakulang manga bagay maipapahiling sa sainda.",
                    "Asin kun mangyari na sinda dai maniwala kan manga bagay na ini, dangan na an manga darakulang manga bagay itatago sa sainda, sa saindang pagkasumpa.",
                    "Totoo, sakuya na kutanang isusurat an manga idto, an gabos na nakaukit sa manga plake ni Nephi, alagad an Kagurangnan dai ini itinugot na an sabi: Sakuyang babaloon an pagtubod kan sakuyang manga tawo.",
                    "Kaya ako, si Mormon, nagsusurat kan manga bagay na ipinagboot sakuya kan Kagurangnan. Asin ngonian ako, si Mormon, tinatapos ko na an sakuyang manga pagtaram, asin magpapadagos nang magsurat kan manga bagay na ipinagboot sakuya.",
                    "Kaya, sakuyang minamawot na saindong mahiling na an Kagurangnan totoo na tinukdoan an manga tawo, sa laog nin tulong aldaw, asin pagkatapos kaidto siya danay na nagpapahiling kan saiyang sadiri sa sainda, asin danay na nagbabaak nin tinapay, asin benibendisionan idto, asin itinatao idto sa sainda.",
                    "Asin ta uminagi an panahon na siya nagtukdo asin naglingkod sa manga aki kan katiripunan na nasambit, asin saiyang tinurosan an saindang manga dila, asin sinda nakapagtaram sa saindang kamagurangan nin darakula asin makangangalas na manga bagay, orog pa kadakula kan saiyang ipinahayag sa manga tawo; asin saiyang tinurosan an saindang manga dila tanganing sinda makapagtaram.",
                    "Asin ta uminagi an panahon na pagkatapos na siya magsakat sa langit—sa ika-duwang pagpahiling kan saiyang sadiri sa sainda, asin nagpaduman sa Ama, pagkatapos na bulongon an saindang naghihirilang, asin an saindang manga pilay, asin binuksan an manga mata kan saindang manga buta asin hinali an takop sa manga talinga kan manga bungog, asin sagkod na magibo an gabos na pagpaomay sa katiripunan ninda, asin pinabangon an sarong lalaki sa pagkagadan, asin ipinahiling an saiyang kapangyarihan sa sainda, asin suminakat sa Ama—",
                    "Totoo, uminagi an panahon sa pagkaaga na an katiripunan nagtiripon, asin saindang nahiling asin nadangog ining manga aki; iyo, sagkod an manga umboy binuksan an saindang manga nguso asin nakapagtaram nin makangangalas na manga bagay; asin an manga bagay na saindang itinaram ipinangalad na isurat nin siisay man na tawo.",
                    "Asin ta uminagi an panahon na an manga disipulos na pinili ni Jesus nagpoon na magbunyag asin magtukdo sa gabos na nagdulok sa sainda magpoon kaidto; asin an gabos na nagpabunyag sa pangaran ni Jesus napano kan Espiritu Santo.",
                    "Asin kadakol sa sainda an nakahiling asin nakadangog nin manga bagay na dai masasambit, na bako tama na isurat.",
                    "Asin sinda nagtukdo asin naglingkod sa lambang saro; asin an gabos na manga bagay sadiri kan gabos, lambang tawo nakikipagkapwa nin husay sa lambang saro.",
                    "Asin ta uminagi an panahon na saindang ginibo an gabos na manga bagay siring sa ipinagboot sainda ni Jesus.",
                    "Asin sinda na nabunyagan sa pangaran ni Jesus inapod na simbahan ni Cristo."
                ]
            },
            {
                "url": "https://www.lds.org/scriptures/bofm/3-ne/27?lang=eng&clang=bik",
                "name": "Kapitulo 27",
                "summary": [
                    "Si Jesus nagboboot na apodon an Simbahan sa saiyang pangaran—An saiyang mision asin an pagsakit sa pagtubos iyo an kabilogan kan saiyang ebanghelio—An manga tawo pinagbotan na magsolsol asin magpabunyag tanganing sinda mapabanal kan Espiritu Santo—Sinda kaipuhan na maging siring ki Jesus. Manga A.D. 34–35."
                ],
                "verses": [
                    "Asin ta uminagi an panahon na kan an manga disipulos ni Jesus nagraralakaw asin naghuhurulit kan manga bagay na saindang nadangog asin nahiling, asin nagbuburunyag sa pangaran ni Jesus, uminagi an panahon na an manga disipulos nagtiripon asin nagkasararo sa makusog na pagpamibi asin pag-ayuno.",
                    "Asin si Jesus nagpahiling giraray sa sainda, huli ta sinda nagpapamibi sa Ama sa saiyang pangaran; asin si Jesus uminabot asin tuminindog sa katahawan ninda, asin nagsabi sainda: Ano an boot nindo na sakuyang itao saindo?",
                    "Asin sinda nagsabi sa saiya: Kagurangnan, boot niamo na saimong sabihon samuya kun anong pangaran an samuyang iaapod sa simbahan na ini; huli ta igwang pagpasuruhay an manga tawo manunungod sa bagay na ini.",
                    "Asin an Kagurangnan nagsabi sa sainda: Totoo, totoo, sakuyang sinasabi sa saindo, ngata daw ta an manga tawo kaipuhan na magngurob-ngurob asin magpasuruhay huli sa bagay na ini?",
                    "Dai daw ninda nabasa an banal na kasuratan, na nagsasabi na kamo kaipuhan na darahon nindo an pangaran ni Cristo, na iyo an sakuyang pangaran? Huli ta sa pangaran na ini kamo aarapodon sa huring aldaw.",
                    "An siisay man na magdara kan sakuyang pangaran, asin magtagal sagkod sa katapusan, an siring iyo an makakaligtas sa huring aldaw.",
                    "Kaya, ano man an saindong giribohon, saindong giribohon sa sakuyang pangaran; kaya saindong aapodon an simbahan sa sakuyang pangaran; asin saindong aapodon an Ama sa sakuyang pangaran; tanganing saiyang bendisionan an simbahan huli sa sakuya.",
                    "Asin paano idto magiging sakuyang simbahan kun idto dai aapodon sa sakuyang pangaran? Huli ta kun an sarong simbahan aapodon sa pangaran ni Moises iyan simbahan ni Moises; o kun iyan aapodon sa pangaran nin sarong tawo iyan simbahan nin sarong tawo; alagad kun idto aapodon sa sakuyang pangaran idto sakuyang simbahan, kun mangyari na sinda nakapatindog sa sakuyang ebanghelio.",
                    "Totoo sakuyang sinasabi sa saindo, na kamo nakapatindog sa sakuyang ebanghelio; kaya saindong aapodon an ano man na manga bagay na inaapod nindo, sa sakuyang pangaran; kaya kun kamo nag-aapod sa Ama, para sa simbahan, kun idto sa sakuyang pangaran dadangogon kamo kan Ama;",
                    "Asin kun idto mangyari na an simbahan nakapatindog sa sakuyang ebanghelio saka ipapahiling kan Ama an saiyang manga sadiring gibo duman.",
                    "Alagad kun dai idto nakapatindog sa sakuyang ebanghelio, asin nakapatindog sa manga gibo nin tawo, o sa manga gibo kan demonio, totoo sakuyang sinasabi sa saindo sinda igwang kaogmahan sa saindang manga gibo sa diit na panahon, asin taod-taod an katapusan maabot, asin sinda papaludon asin isusugba sa kalayo, kun sain dai nang makakabalik.",
                    "Huli ta an saindang manga gibo magsusunod sa sainda, huli ta idto huli sa saindang manga gibo kaya sinda pinalod; kaya rumdomon an manga bagay na sakuyang sinabi sa saindo.",
                    "Totoo sakuyang itinao sa saindo an sakuyang ebanghelio, asin iyo ini an ebanghelio na sakuyang itinao sa saindo—na ako nagpadigdi sa mundo na gibohon an kapagbotan kan sakuyang Ama, huli ta an Ama sinugo ako.",
                    "Asin an sakuyang Ama sinugo ako tanganing ako maiitaas sa krus; asin pagkatapos na ako itinaas sa krus, tanganing sakuyang madara an gabos na manga tawo sa sakuya, na kun paano ako itinaas kan manga tawo siring man an manga tawo ibabangon kan Ama, tanganing tumindog sa sakuyang atubangan, tanganing hukoman kan saindang manga giniribo, maging an manga idto mararahay o maging an manga idto mararaot—",
                    "Asin sa dahilan na ini kaya ako itinaas; kaya, sunod sa kapangyarihan kan Ama sakuyang madadara an gabos na manga tawo sa sakuya, tanganing sinda hukoman sunod sa saindang manga giniribo.",
                    "Asin ta maagi an panahon, na an siisay man na magsolsol asin magpabunyag sa sakuyang pangaran mapapano; asin kun siya makatagal sagkod sa katapusan, totoo, siya mahahalian nin sala sa atubangan kan sakuyang Ama sa aldaw na ako matindog tanganing hukoman an mundo.",
                    "Asin siya na dai makatagal sagkod sa katapusan, siya iyo man an papaludon asin isusugba sa kalayo, na kun sain dai na sinda makakabalik, huli sa kapantayan kan Ama.",
                    "Asin iyo ini an tataramon na saiyang itinao sa manga aki nin tawo. Asin huli sa dahilan na ini saiyang inutob an manga tataramon na saiyang itinao, asin siya dai nagpuputik, alagad inuutob an gabos niyang manga tataramon.",
                    "Asin daing maating bagay na makakalaog sa saiyang kahadean; kaya daing makakalaog sa saiyang kapahingaloan kundi idtong naghugas kan saindang manga gubing sa sakuyang dugo, huli kan saindang pagtubod, asin an pagsolsol kan gabos nindang manga kasalan, asin kan saindang dayupot na pagtubod sagkod sa katapusan.",
                    "Ngonian iyo ini an katugonan: Magsolsol, kamo gabos na manga kasagkuran kan kinaban, asin padigdi sa sako asin magpaburunyag sa sakuyang pangaran, tanganing kamo mapabanal sa pag-ako kan Espiritu Santo, tanganing kamo makatirindog na daing digta sa sakuyang atubangan sa huring aldaw.",
                    "Totoo, totoo, sakuyang sinasabi sa saindo, iyo ini an sakuyang ebanghelio; asin saindong aram an manga bagay na saindong kaipuhan na gibohon sa sakuyang simbahan; huli ta an manga gibo na saindong nahiling na sakuyang ginibo iyan iyo man an saindong gibohon; huli idtong saindong nahiling na sakuyang ginibo siring man an saindong gibohon;",
                    "Kaya, kun saindong gigibohon an manga bagay na ini paladan kamo, huli ta kamo iiitaas sa huring aldaw.",
                    "Isurat an manga bagay na saindong nahiling asin nadangog, apuera kaidtong ipinangangalad.",
                    "Isurat an manga gibo kan manga tawong ini, na mangyayari, siring kan manga nakasurat na, kan kaidtong nangyari na.",
                    "Huli totoo, sa manga libro na naisurat na, asin sa manga isusurat pa, an manga tawong ini huhukoman, huli ta sa paagi kan manga idto an saindang manga gibo mahahayag sa manga tawo.",
                    "Asin totoo, an gabos na manga bagay isinusurat kan Ama; kaya duman sa manga libro na isusurat an mundo huhukoman.",
                    "Asin aramon nindo na kamo magiging manga hukom kan manga tawo na ini, susog sa paghukom na sakuyang itatao sa saindo, na magiging pantay. Kaya anong kamugtakan nin tawo kaipuhan na magi kamo? Totoo sinasabi ko sa saindo, siring sa sakuya.",
                    "Asin ngonian ako maduman na sa Ama. Asin totoo sakuyang sinasabi sa saindo, ano man na manga bagay na saindong hagadon sa Ama sa sakuyang pangaran itatao sa saindo.",
                    "Kaya, humagad, asin ta ika tatawan; tumuktok, asin ta idto bubuksan sa saimo; huli ta siya na naghahagad, tinatawan; asin ta sa saiya na nagtutuktok, idto binubuksan.",
                    "Asin ngonian, totoo, an sakuyang kaogmahan dakula, sagkod sa kabilogan, huli sa saindo, asin man sa kapagarakian na ini; iyo, asin sagkod an Ama naoogma, asin man an gabos na manga anghel, huli sa saindo asin sa kapagarakian na ini; huli ta dai sa sainda na mawawara.",
                    "Magdangog, sakuyang minamawot na kamo makasabot; huli ta an sakuyang boot sabihon idtong sa ngonian na nabubuhay sa kapagarakian na ini; asin ta dai sa sainda na mawawara; asin sa sainda bilog an sakuyang kaogmahan.",
                    "Alagad totoo, sakuyang ikinamumundo huli sa ika-apat na kapagarakian poon sa kapagarakian na ini, huli ta sinda dinara paharayo na bihag niya, siring na iyo an aki kan impiyerno; huli ta ako saindang ipapabakal sa pirak asin sa bulawan, asin sa kun ano an binubukbok asin idtong malalaog nin manga mahabon asin nahahabon. Asin sa aldaw na iyan sakuyang dadalawon sinda, sagkod sa pagbalik kan saindang manga gibo sa saindang sadiring manga payo.",
                    "Asin ta uminagi an panahon na kan si Jesus makatapos na kan manga tataramon na ini siya nagsabi sa saiyang manga disipulos: Lumaog kamo sa piot na pintoan; huli ta piot an pintoan, asin hayakpit an dalan pasiring sa buhay, asin ta diit an nakakakua kaidto; alagad mahiwas an pintoan, asin halakbang an dalan na pasiring sa kagadanan, asin dakol an nagraralakaw duman, sagkod uminabot an banggi, na kun sain dai na nin tawo na makakapaggibo."
                ]
            },
            {
                "url": "https://www.lds.org/scriptures/bofm/3-ne/28?lang=eng&clang=bik",
                "name": "Kapitulo 28",
                "summary": [
                    "An siyam kan Dose nagmawot asin pinangakoan nin panundon sa kahadean ni Cristo kun sinda magadan—An Tulong manga Nephite nagmawot asin tinawan nin kapangyarihan na madaog an kagadanan tanganing magdanay sa daga sagkod sa pag-abot giraray ni Jesus—Sinda ginibong imortal asin nakakahiling nin manga bagay na bako tama na sambiton, asin sinda naglilingkod ngonian sa manga tawo. Manga A.D. 34–35."
                ],
                "verses": [
                    "Asin ta uminagi an panahon na kan si Jesus makapagtaram kan manga tataramon na ini, siya nagtaram sa saiyang manga disipulos, saro-saro, sinabi sa sainda: Ano idtong saindong minamawot sa sakuya, pagkatapos na ako magpaduman na sa sakuyang Ama?",
                    "Asin sinda gabos nagtaram, apuera sa tulo, na an sabi: Samuyang minamawot na pagkatapos na kami mabuhay sagkod sa tamang edad nin tawo, na an samuyang paglilingkod, na kun sain kami saimong inapod, magkaigwa nin katapusan, na kami makaduman sa saimo tulos sa saimong kahadean.",
                    "Asin siya nagsabi sa sainda: Paladan kamo huli ta saindong minawot an bagay na ini sa sakuya; kaya pagkatapos na kamo umabot sa pitong pulo may duwang taon an edad mapadigdi na kamo sa sakuya sa sakuyang kahadean; asin sa sakuya kamo makakakua nin kapahingaloan.",
                    "Asin kan siya makataram na sa sainda, saiyang hinampang an tulo, asin nagsabi sa sainda: Ano an saindong minamawot na sakuyang gibohon sa saindo, kun ako maghali na pasiring sa Ama?",
                    "Asin sinda nagkamurundo sa saindang manga puso, huli ta dai ninda masabi sa saiya an bagay na saindang minamawot.",
                    "Asin siya nagsabi sa sainda: Totoo nanggad, sakuyang aram an saindong manga nasaisip, asin saindong minawot an bagay na minawot sakuya ni Juan, an sakuyang padangat, na kaiba ko sa sakuyang paglingkod, bago ako initaas sa krus kan manga Judio.",
                    "Kaya, orog na paladan kamo, huli ta kamo dai makakanamit nin kagadanan; alagad kamo mabubuhay tanganing mahiling an gabos na manga gibo kan Ama sa manga aki nin tawo, sagkod na an gabos na manga bagay mautob susog sa kapagbotan kan Ama, kun ako maabot sa sakuyang kamurawayan kaibahan an manga kapangyarihan kan langit.",
                    "Asin ta kamo dai matios kan kulog nin kagadanan; alagad ta kun ako mag-abot sa sakuyang kamurawayan kamo mababago sa sarong pagpirok nin mata hali sa pagkamortal pasiring sa pagka-imortal; asin dangan kamo magiging paladan sa kahadean kan sakuyang Ama.",
                    "Asin sa giraray, dai kamo makakamati nin kulog mantang kamo nag-eerok sa laman, ni kamundoan kun bako ini huli sa kasalan kan mundo; asin an gabos na ini sakuyang gigibohon huli sa manga bagay na saindong minawot sa sakuya, huli ta saindong minawot na saindong madara an manga kalag nin manga tawo sa sakuya, mantang an mundo nagtitindog.",
                    "Asin sa dahilan na ini kamo magkakaigwa nin kabilogan nin kaogmahan; asin ta kamo matukaw sa kahadean kan sakuyang Ama; iyo, an saindong kaogmahan magiging bilog, siring na tinawan ako kan sakuyang Ama nin kabilogan nin kaogmahan; asin ta kamo magiging siring sa sakuya, asin ako siring sa sakuyang Ama; asin an Ama asin ako saro;",
                    "Asin an Espiritu Santo nagpapatotoo sa Ama asin sakuya; asin an Ama itinao an Espiritu Santo sa manga aki nin manga tawo, huli sa sakuya.",
                    "Asin ta uminagi an panahon na kan si Jesus makatapos magtaram kan manga tataramon na ini, saiyang dinutdot an lambang saro sa sainda kan saiyang muro apuera kan tulo na mawawalat, asin dangan siya huminali.",
                    "Asin bigla na an kalangitan nagbukas, asin sinda puminaitaas sa langit, asin nakahiling asin nakadangog nin manga bagay na dai maitataram.",
                    "Asin idto ipinangalad sa sainda na itaram; ni tinawan sinda nin kapangyarihan na sinda makataram kan manga bagay na saindang nahiling asin nadangog;",
                    "Asin kun sinda nasa hawak o sa luwas kan hawak, sinda dai makapagtaram; huli ta idto garo sainda sarong pagbabago sainda, na sinda nabago hali sa hawak na ini nin laman pasiring sa kamugtakan na imortal, na sinda nakahiling kan manga bagay kan Dios.",
                    "Alagad ta uminagi an panahon na sinda nagrilingkod giraray sa ibabaw nin kinaban; alagad dai sinda nagrilingkod kan manga bagay na saindang nadangog asin nahiling, huli sa katugonan na itinao sainda sa langit.",
                    "Asin ngonian, kun sinda man mortal o imortal, magpoon kan aldaw kan saindang pagbago, ako dai nakakaaram;",
                    "Alagad ini an sakuyang aram, sunod sa kasuratan na itinao na—sinda nagduman sa ibabaw kan daga, asin ta naglingkod sa manga tawo, pinagsasararo sa simbahan an gabos na nagtubod sa saindang paghurulit; binurunyagan sinda, asin kun gurano kadakol an nagpaburunyag iyo man an nag-arako kan Espiritu Santo.",
                    "Asin sinda linaog sa karsel kan manga dai kabali sa simbahan. Asin an manga karsel dai magkanigo sa sainda, huli ta nagkabaranga idto.",
                    "Asin sinda hinurulog sa daga; alagad saindang hinampas an daga kan tataramon kan Dios, sagkod na huli sa saiyang kapangyarihan sinda nakaligtas sa kairaroman kan daga; asin kaya dai sinda nakapagkalot nin kutkot na magkanigo na bubugtakan sa sainda.",
                    "Asin ta tulong ulit sindang inapon sa hurno asin dai sinda naano.",
                    "Asin ta duwang ulit sindang inapon sa lungib nin manga mababangis na hayop; asin totoo sinda nakipagkawat sa manga mababangis na hayop siring sa sadit na aki na nakipagkawat sa padudo na karnero, asin dai naano.",
                    "Asin ta uminagi an panahon na sa siring sinda nagduman sa gabos na manga tawo ni Nephi, asin naghurulit kan ebanghelio ni Cristo sa gabos na manga tawo sa ibabaw kan daga; asin sinda nadara sa pagtubod sa Kagurangnan, asin nagkasararo sa simbahan ni Cristo, asin kaya an manga tawo kan kapagarakian na idto manga paladan, susog sa tataramon ni Jesus.",
                    "Asin ngonian ako, si Mormon, titapos nguna an pagtaram manunungod kan manga bagay na ini.",
                    "Totoo, sakuyang isusurat kutana an manga pangaran kaidtong dai nanggad makakanamit nin kagadanan alagad ipinangalad kan Kagurangnan; kaya dai ko isinusurat an manga idto, huli ta sinda nakatago sa mundo.",
                    "Alagad totoo, sakuya ko sindang nahiling, asin pinaglingkodan ninda ako.",
                    "Asin totoo na sinda makakaiba kan manga Gentil, asin an manga Gentil dai mamimidbid sinda.",
                    "Sinda makakaiba man sa manga Judio, asin an manga Judio dai mamimidbid sinda.",
                    "Asin ta maabot an panahon, kun mahiling kan Kagurangnan na tama sa saiyang kadunungan na sinda maglingkod sa nawagas na manga tribo kan Israel, asin sa gabos na manga nasion, manga rasa, manga tataramon asin manga tawo, asin hali sa sainda dadarahon pasiring ki Jesus an kadakol na manga kalag, tanganing an saindang minamawot mautob, asin man huli sa nakakadara na kapangyarihan kan Dios na nasa sainda.",
                    "Asin sinda siring sa manga anghel kan Dios, asin kun sinda magpamiribi sa Ama sa pangaran ni Jesus sinda makakapahiling kan saindang sadiri sa ki siisay man na tawo na saindang pinaghuna na marahay.",
                    "Huli kaini, darakula asin makangalas na manga gibo an gigibohon ninda, bago kan dakula asin nagdadangadang na aldaw kun nuarin an gabos na tawo matindog na nanggad sa atubangan kan hukoman ni Cristo;",
                    "Iyo maging sa manga Gentil magkakaigwa nin dakula asin makangalas na gibo na gigibohon ninda, bago kaidtong aldaw nin paghukom.",
                    "Asin kun igwa kamo kan gabos na banal na kasuratan na nagtatao kan kasaysayan kan gabos na makangangalas na manga gibo ni Cristo, kamo, susog sa manga tataramon ni Cristo, nakakaaram na an manga bagay na ini maabot nanggad.",
                    "Asin herak man sa saiya na dai minadangog sa manga tataramon ni Jesus, asin man duman sa sainda na saiyang pinili asin pinadara sa sainda; huli ta an siisay man na dai mag-ako kan manga tataramon ni Jesus asin kan manga tataramon kan manga idto na saiyang pinaduman dai minaako saiya; asin huli kaini dai niya sinda aakoon sa huring aldaw;",
                    "Asin orog na marahay pa sa sainda kun dai na sinda namundag. Huli ta hinuna daw nindo na kamo makakatago sa kapantayan kan nasunggod na Dios, na tinurungtongan kan manga bitis kan tawo, na sa siring na paagi umabot an kaligtasan?",
                    "Asin ngonian totoo, mantang ako nagtataram manunungod sa sainda na pinili kan Kagurangnan, iyo, maging an tulo na puminaitaas sa langit, na dai ko maaraman kun sinda nalinigan hali sa pagkamortal pasiring sa pagkaimortal—",
                    "Alagad totoo, poon kan ako nagsurat, naghumapot ako sa Kagurangnan, asin ta saiyang ipinahiling sa sakuya na kaipuhan igwang pagbabago na gibohon sa saindang manga hawak, o kun dai kaipuhan sinda makanamit nin kagadanan;",
                    "Kaya, tanganing sinda dai makanamit nin kagadanan igwang pagbabago na ginibo sa saindang manga hawak, tanganing sinda dai makamati nin kulog ni kamundoan kun bako na idto huli sa kasalan kan kinaban.",
                    "Ngonian an pagbabago na ini bakong siring sa mangyayari sa huring aldaw; alagad igwang pagbabago na ginibo sa sainda, tanganing si Satanas dai magkaigwa nin kapangyarihan sa sainda, na dai niya sinda masusugotan; asin sinda pinabanal sa laman, na sinda naging banal, asin na an manga kapangyarihan kan kinaban dai makakapugol sa sainda.",
                    "Asin sa kamugtakan na ini sinda madanay sagkod sa aldaw kan paghukom ni Cristo; asin sa aldaw na iyan sinda maako nin orog pa kadakulang pagbabago, asin ta sinda aakoon sa kahadean kan Ama na dai na nanggad magluluwas, alagad maerok na kaibahan an Dios sa kalangitan sagkod pa man."
                ]
            },
            {
                "url": "https://www.lds.org/scriptures/bofm/3-ne/29?lang=eng&clang=bik",
                "name": "Kapitulo 29",
                "summary": [
                    "An pagluwas kan Libro ni Mormon sarong tanda na pinonan na kan Kagurangnan an pagtiripon kan Israel asin utobon an saiyang manga tipan—Sindang magsayuma kan manga kapahayagan asin manga balaog kaining huring manga aldaw isusumpa. Manga A.D. 34–35."
                ],
                "verses": [
                    "Asin ngonian totoo, sakuyang sinasabi sa saindo na kun nuarin mahiling kan Kagurangnan na tama, susog sa saiyang kadunungan, na an manga tataramon na ini mapaduman sa manga Gentil sunod sa saiyang tataramon, dangan nindo maaaraman na an tipan na ginibo kan Ama sa manga aki kan Israel, manunungod sa saindang pagbalik sa manga daga na saindang panundon, nagpoon nang mautob.",
                    "Asin saindong maaaraman na an manga tataramon kan Kagurangnan, na sinabi kan banal na manga propeta, gabos mauutob na; asin kamo dai na kaipuhan na magsabi na pinapahaloy kan Kagurangnan an saiyang pag-abot sa manga aki kan Israel.",
                    "Asin kamo dai na kaipuhan pang mag-isip sa saindong manga puso na an manga tataramon na sinabi daing manga kamugtakan, huli totoo, an Kagurangnan marurumdoman an saiyang tipan na saiyang ginibo sa harong kan Israel.",
                    "Asin kun saindong mahiling na an manga tataramon na ini na nangyayari sa saindo, dangan na kamo dai na kaipuhan pa na maungis sa manga gibo kan Kagurangnan, huli ta an espada kan saiyang kapantayan nasa saiyang toong kamot; asin totoo, sa aldaw na iyan, kun saindong kaungisan an saiyang manga gibo saiyang papangyarihon na kamo maabotan kaidto.",
                    "Herak man saiya na nauungis sa manga ginibohan kan Kagurangnan; iyo, herak man saiya na iindahan si Cristo asin an saiyang manga ginibohan.",
                    "Iyo, herak man sa saiya na maginda sa manga kapahayagan kan Kagurangnan, asin idtong manga masabi na an Kagurangnan dai na naggigibo sa paagi nin kapahayagan, o sa paagi nin propesia, o sa paagi nin manga balaog, o sa paagi nin manga tataramon, o sa paagi nin manga pagbulong, o sa paagi kan kapangyarihan kan Espiritu Santo!",
                    "Iyo, asin herak man sa saiya na magsasabi sa aldaw na iyan, tanganing magkinabang, na dai na magkakaigwa nin milagro na magigibo si Jesu-Cristo; huli ta siya na maggibo kaini makakaarog sa aki nin kariwaraan, na sa saiya dai nin pagkaherak, susog sa tataramon ni Cristo!",
                    "Iyo, asin kamo dai na kaipuhan pa na magtuya-tuya, ni maungis, ni pagkawatan an manga Judio, ni an siisay man na natada sa harong kan Israel; huli totoo, an Kagurangnan narurumdoman an saiyang tipan sa sainda, asin saiyang gigibohon sa sainda susog sa saiyang ipinangako.",
                    "Kaya kamo dai maghuna na saindong mabibirik an toong kamot kan Kagurangnan sa wala, tanganing dai niya magibo an saiyang paghukom sa pag-utob kan tipan na saiyang ginibo sa harong kan Israel."
                ]
            },
            {
                "url": "https://www.lds.org/scriptures/bofm/3-ne/30?lang=eng&clang=bik",
                "name": "Kapitulo 30",
                "summary": [
                    "An manga Gentil sa huring aldaw pinagbotan na magsorolsol, magdurulok ki Cristo, asin mabilang sa harong kan Israel. Manga A.D. 34–35."
                ],
                "verses": [
                    "Magdangog, O kamong manga Gentil, asin himation an manga tataramon ni Jesu-Cristo, an aki kan buhay na Dios, na saiyang ipinagboot sakuya na ako magtaram manunungod sa saindo, huli, totoo saiyang pinagbotan ako na magsurat, na sabihon:",
                    "Tumalikod, gabos kamong manga Gentil, sa saindong manga maraot na manga paagi; asin magsorolsol kan saindong mararaot na manga gibo, kan saindong manga pagputik asin manga pandaya, asin kan saindong manga karaksotan, asin kan saindong hilom na manga karumpotan, asin kan saindong manga dios-diosan, asin kan saindong manga panggagadan, asin kan saindong manga bakong tunay na pagkapadi, asin kan saindong manga pag-uri, asin kan saindong pagpasuruhayan, asin kan saindong gabos na kasumbikalan asin manga karumpotan, asin dumurulok sa sakuya, asin magpaburunyag sa sakuyang pangaran, tanganing makakua kamo nin kapatawaran kan saindong manga kasalan, asin mapano kan Espiritu Santo, na kamo mabilang sa sakuyang manga tawo na nasa harong kan Israel."
                ]
            }
        ],
        "summary": [
            "Asin si Helaman an aki ni Helaman, na aki ni Alma, na aki ni Alma, na gikan ki Nephi na aki ni Lehi, na hali sa Jerusalem kan enot na taon kan pamamahala ni Sedecias, an hadi kan Juda."
        ],
        "text": null
    },
    {
        "url": "https://www.lds.org/scriptures/bofm/4-ne/1?lang=bik",
        "id": "4-ne",
        "full_localized_name": "4 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/4-ne/1?lang=bik",
                "name": "Kapitulo 1",
                "summary": [
                    "An manga Nephite asin manga Lamanite gabos nadara sa pagtubod sa Kagurangnan—An gabos na bagay sadiri kan gabos, sinda naggibo nin manga milagro, asin nag-uswag sa daga—Pagkatapos nin duwang gatos na taon, nagkaigwa nin pagkabaranga, manga karaotan, manga bakong totoong simbahan, asin manga pag-uusig—Pagkatapos nin tulong gatos na taon, an manga Nephite asin manga Lamanite naging manga masusumbikal—Itinago ni Ammaron an banal na manga kasuratan. Manga A.D. 35–321."
                ],
                "verses": [
                    "Asin ta uminagi an panahon na an tulong pulo may apat na taon an nakalipas na, asin man an ika-tulong pulo may limang taon, asin totoo na an manga disipulos ni Jesus nagmukna nin sarong simbahan ni Cristo sa gabos na daga sa palibot. Asin kun gurano kadakol kan nagduruman sa sainda, asin totoong nagsorolsol kan saindang manga kasalan, binurunyagan sa pangaran ni Jesus; asin sinda man nag-ako kan Espiritu Santo.",
                    "Asin ta uminagi an panahon na sa ika-tulong pulo may anom na taon, an manga tawo gabos nagturubod sa Kagurangnan, an gabos na nasa ibabaw kan daga, manga Nephite asin manga Lamanite, asin dai nagkaigwa nin manga pagpasuruhay-suhay asin nin dai pagkasinarabotan sa sainda, asin an lambang tawo pantay an pakipagkapwa sa lambang saro.",
                    "Asin an gabos na bagay sadiri kan gabos sa sainda; kaya daing mayaman o dukha, bihag asin talingkas, alagad sinda gabos ginibong talingkas, asin kahiras kan langitnon na balaog.",
                    "Asin ta uminagi an panahon na an ika-tulong pulo may pitong taon an uminagi man, asin padagos pa an katuninongan sa daga.",
                    "Asin igwang kadakol asin makangangalas na manga gibo na giniribo an manga disipulos ni Jesus, sagkod na sinda nagburulong kan manga naghihirilang, asin pinabarangon an manga gadan, asin giniribo na an pilay makaralakaw, asin an manga buta mag-ako kan saindang panghiling, asin an manga bungog makadarangog; asin gabos na paagi nin milagro an saindang giniribo sa manga aki nin tawo; asin ta dai sinda naggibo nin manga milagro na bako sa pangaran ni Jesus.",
                    "Asin sa siring uminagi an ika-tulong pulo may walong taon, asin man an ika-tulong pulo may siyam, asin an ika-apat na pulo may saro, asin an ika-apat na pulo may duwa, iyo, sagkod sa apat na pulo may siyam na manga taon an uminagi, asin man an ika-limang pulo may saro, asin an ika-limang pulo may duwa; iyo, asin sagkod sa ika-limang pulo may siyam na manga taon an uminagi.",
                    "Asin sinda pinauswag kan Kagurangnan nin labi-labi sa daga; iyo, sagkod na sinda makapatindog giraray nin manga siudad kun sain an manga enot na siudad nagkasurulo.",
                    "Iyo, sagkod idtong dakulang siudad na Zarahemla ginibo na maipatindog giraray.",
                    "Alagad igwang dakol na manga siudad na nagrulubog, asin manga tubig an nagralataw sa manga lugar kaidto; kaya an manga siudad na ini dai na mababago.",
                    "Asin ngonian totoo, uminagi an panahon na an manga tawo ni Nephi naging makukusog, asin nagdarakol nin labi-labi kadali, asin naging labi-labi kagagayon asin magaya-gayang manga tawo.",
                    "Asin sinda nag-aragom, asin pinaaragom, asin sinda benendisionan sunod sa kadakolan kan manga pangako na itinao kan Kagurangnan sa sainda.",
                    "Asin sinda dai na nagralakaw sa pinapasunod na manga gigibohon asin manga rito kan manga tugon ni Moises; alagad sinda nagralakaw sunod sa manga katugonan na inarako ninda hali sa saindang Kagurangnan asin saindang Dios, padagos sa pag-arayuno asin sa pagpamiribi, asin sa danay na pagtiripon sa pagpamiribi asin sa pagdangog kan tataramon kan Kagurangnan.",
                    "Asin ta uminagi an panahon na dai na nin pagpasuruhay sa katiripunan kan gabos na manga tawo, sa gabos na daga; kundi nagkaigwa nin kadakol na manga darakula na manga milagro na giniribo kan manga disipulos ni Jesus.",
                    "Asin ta uminagi an panahon na an ika-pitong pulo may saro na taon uminagi, asin man an ika-pitong pulo may duwang taon, iyo, asin sa madaling sabi, sagkod sa ika-pitong pulo may siyam na taon an uminagi; iyo, sagkod sa sarong gatos na taon an uminagi, asin an manga disipulos ni Jesus, na saiyang pinili, gabos na napaduman sa paraiso kan Dios, apuera sa tulo na matatada; asin igwa man ibang manga disipulos na inordenan na saindang kasalihid; asin man kadakol sa manga kapagarakian na idto an nagkagaradan na.",
                    "Asin ta uminagi an panahon na dai na nin pagpasuruhay sa daga, huli sa pagkamoot kan Dios na yaon sa manga puso kan manga tawo.",
                    "Asin dai nagkaigwa nin pag-ururihan, ni manga aranggotan, ni manga kariribokan, ni manga karaksotan, ni manga kaputikan, ni manga panggadan, ni ano man na pagkaraksot; asin totoo na dai na nin orog na maogma pang manga tawo sa gabos na tawo na linalang kan kamot kan Dios.",
                    "Dai na nin manga mahabon, ni manga manggagadan, ni dai na nin manga Lamanite, ni ano pang klase na manga “-ite”; alagad sinda nagkasararo, na manga aki ni Cristo, asin manga manununod kan kahadean kan Dios.",
                    "Asin ta ano kapaladan ninda! Huli ta benendisionan sinda kan Kagurangnan sa saindang gabos na manga ginigibo; iyo, sagkod na sinda benendisionan asin pinauswag sagkod sa sarong gatos may sampulong taon an uminagi; asin an enot na kapagarakian magpoon ki Cristo nagkagaradan na, asin dai nin pagpasuruhay sa daga.",
                    "Asin ta uminagi an panahon na si Nephi, na siya an nagtatago kaining huring kasuratan, (asin isinurat kaini sa manga plake ni Nephi) nagadan na, asin an saiyang aki na si Amos an nagsurat kaini na saiyang kasalihid; asin saiyang isinurat man ini sa manga plake ni Nephi.",
                    "Asin ta saiyang sinurat ini sa laog nin walong pulo may apat na taon, asin igwa pa nin katuninongan sa daga, apuera a sarong sadit na kabtang kan manga tawo na naghali sa simbahan asin saindang dinara an pangaran na manga Lamanite; kaya nagpoon nang magkaigwa giraray nin manga Lamanite sa daga.",
                    "Asin ta uminagi an panahon na si Amos nagadan man, (asin idto sarong gatos siyam na pulo may apat na taon poon kan pag-abot ni Cristo) asin an saiyang aki na si Amos iyo an nagtago kan kasuratan na saiyang kasalihid; asin idto saiya man na isinurat sa manga plake ni Nephi; asin idto man nakasurat sa libro ni Nephi, na iyo an libro na ini.",
                    "Asin ta uminagi an panahon na duwang gatos na taon an uminagi; asin an ika-duwang kapagarakian gabos nagkagaradan apuera sa diit.",
                    "Asin ngonian ako, si Mormon, minamawot na saindong maaraman na an manga tawo nagdakol, sagkod na sinda nagkalat sa ibabaw kan daga, asin ta sinda nagrayaman nin labi-labi, huli sa saindang pag-uswag ki Cristo.",
                    "Asin ngonian, digdi sa ika-duwang gatos may saro na taon nagpoon magkaigwa sa katiripunan ninda idtong manga nadara sa pagkaharo-halangkawon, siring sa pagsulot nin mamahalon na manga gubing, asin gabos na klaseng mamahalon na manga perlas, asin mamahalon na manga bagay kan kinaban.",
                    "Asin magpoon sa panahon na idto an gabos na bagay bako nang sadiri kan gabos sa sainda.",
                    "Asin sinda nagpoon na magkabaranga sa manga kabtang; asin sinda nagpoon na magpatirindog nin manga simbahan sa saindang manga sadiri tanganing magkinabang, asin nagpoon na mag-inda kan totoong simbahan ni Cristo.",
                    "Asin ta uminagi an panahon na kan an duwang gatos may sampulong taon an uminagi igwa na nin dakol na manga simbahan sa daga; iyo, kadakol na manga simbahan na nagpahayag na midbid si Cristo, alagad pinag-iindahan an kadakolan na kabtang kan saiyang ebanghelio, sagkod na sinda nag-ako nin gabos na paagi nin kasumbikalan asin ipinaglingkod idtong banal sa saiya na kun kiisay idto ipinagbawal huli sa kasumbikalan.",
                    "Asin an simbahan na ini nagdakol nin labi-labi huli sa kasumbikalan, asin huli sa kapangyarihan ni Satanas na nakapugol kan saindang manga puso.",
                    "Asin sa giraray, igwa man nin saro pang simbahan na nag-inda ki Cristo; asin saindang inusig an totoong simbahan ni Cristo, huli kan saindang kapakumbabaan asin sa saindang pagtubod ki Cristo; asin saindang hinamak sinda huli sa dakol na manga milagro na ginibo sa katiripunan ninda.",
                    "Kaya ginamit ninda an saindang kapangyarihan asin kabagsikan sa manga disipulos ni Jesus na nawalat sa sainda, asin ta sinda rinalaog sa karsel; alagad sa paagi kan kapangyarihan kan tataramon kan Dios, na nasa sainda, an manga karsel nagkaralaglag na napagduwa, asin sinda nagruluwas asin naggibo nin makangangalas na manga milagro sa katiripunan ninda.",
                    "Alagad, asin sa ibong kan gabos na manga milagro na ini an manga tawo pinatagas pa an saindang manga puso, asin sinda hinanap pa tanganing garadanon, siring sa paghanap kan manga Judio sa Jerusalem na gadanon si Jesus, sunod sa saiyang tataramon.",
                    "Asin saindang inarapon sinda sa hurno nin kalayo, asin ta sinda nagruluwas na dai nagkaarano.",
                    "Asin sainda man na inarapon sinda sa lungib nin mababangis na manga hayop, asin ta sinda nakipagkarawat sa mababangis na manga hayop siring sa aki na nakikikawat sa sarong karnero; asin nagruluwas sinda sa saindang katiripunan na dai nagkaarano.",
                    "Alagad, an manga tawo pinataragas an saindang manga puso, huli ta sinda nadara kan kadakol na manga padi asin bakong totoo na manga propeta na magpatirindog nin manga simbahan, asin tanganing makagibo nin palaen-laen na manga karaotan. Asin saindang kinurulogan an manga tawo ni Jesus; alagad an manga tawo ni Jesus dai nagbalos. Asin sa siring sinda diit-diit na nagrayo sa pagtubod asin naging masumbikal, sa taon-taon, sagkod sa duwang gatos tulong pulong taon an nakalipas.",
                    "Asin ta uminagi an panahon sa taon na ini, iyo, sa ika-duwang gatos tulong pulo may sarong taon, nagkaigwa nin sarong dakulang pagkabaranga an manga tawo.",
                    "Asin ta uminagi an panahon na sa taon na ini igwang naglataw na manga tawo na inapod na manga Nephite, asin sinda manga tunay na paratubod ki Cristo; asin sa sainda igwa man na inapod kan manga Lamanite—manga Jacobite, asin manga Josephite, asin manga Zoramite;",
                    "Kaya idtong manga tunay na paratubod ki Cristo, asin idtong manga tunay na nagsasaramba ki Cristo, (kaiba digdi idtong tulong manga disipulos ni Jesus na natatada) inapod na manga Nephite, asin manga Jacobite, asin manga Josephite, asin manga Zoramite.",
                    "Asin ta uminagi an panahon na sinda na nagsikwal kan ebanghelio inapod na manga Lamanite, asin manga Lemuelite, asin manga Ismaelite; asin sinda bakong diit-diit na nagrayo sa pagtubod, kundi tinuyo ninda na magtumang sa ebanghelio ni Cristo; asin sinda nagturukdo sa saindang manga aki na sinda dai magtubod, siring sa saindang manga magurang, magpoon sa kapinonan, tuminalikod na.",
                    "Asin idto huli sa kasumbikalan asin karumpotan kan saindang manga kamagurangan, siring pa sa kapinonan. Asin sinda tinukdoan na ikaungis an manga aki kan Dios, siring sa itunukdo sa manga Lamanite na ikaungis an manga aki kan manga Nephite magpoon pa sa kapinonan.",
                    "Asin ta uminagi an panahon na duwang gatos apat na pulo may apat na taon an nakalipas, asin siring an manga gibo-gibo kan manga tawo. Asin ta an kadakolan kan manga masusumbikal na tawo naging makukusog, asin orog na nagdakol, na dakol pa sa manga tawo kan Dios.",
                    "Asin sinda padagos na nagpatirindog nin manga simbahan para sa saindang manga sadiri, asin sinamno an manga idto nin palaen-laen na mahahalagang manga bagay. Asin sa siring an duwang gatos limang pulong taon an nakalipas, asin man duwang gatos anom na pulong taon.",
                    "Asin ta uminagi an panahon na an masusumbikal na kabtang kan manga tawo nagpoon giraray na magpatirindog kan manga hilom na pagsurumpaan asin pagkasararo kan Gadianton.",
                    "Asin man an manga tawo na inapod na manga tawo ni Nephi nagpoon na magpaharo-halangkawon sa saindang manga puso, huli kan saindang labi-labing kayamanan, asin nagi sindang makasadiri siring sa saindang manga katugangan, na manga Lamanite.",
                    "Asin magpoon kan panahon na idto an manga disipulos nagpoon na magmundo sa manga kasalan kan mundo.",
                    "Asin ta uminagi an panahon na kan tulong gatos na taon an nakalipas, an manga tawo ni Nephi asin an manga Lamanite naging masusumbikal siring sa lambang saro.",
                    "Asin ta uminagi an panahon na an manga mahabon kan Gadianton nakalakop na sa ibabaw kan daga; asin dai na sa sainda nin matatanos kundi idtong manga disipulos ni Jesus. Asin sinda nagtarago nin bulawan asin plata na labi kadakol, asin nagtirinda nin palaen-laen na paninda.",
                    "Asin ta uminagi an panahon na pakatapos na makalipas an tulong gatos asin limang taon, (asin an manga tawo nagdanay pa sa kasumbikalan) si Amos nagadan; asin an saiyang tugang na si Ammaron, iyo an nagsurat kan kasuratan na saiyang kasalihid.",
                    "Asin ta uminagi an panahon na kan makalipas an tulong gatos duwang pulong taon, si Ammaron, na nadara sa pasabong kan Espiritu Santo itinago an manga kasuratan na banal—iyo, sagkod an gabos na manga banal na kasuratan na pinanunod magpoon sa sarong kapagarakian sagkod sa minasurunod na kapagarakian, na manga banal—sagkod sa ika-tulong gatos duwang pulong taon poon kan pagdigdi ni Cristo.",
                    "Asin saiyang itinago an manga idto sa Kagurangnan, tanganing idto maibalik giraray sa manga natada kan harong ni Jacob, sunod sa manga propesia asin manga pangako kan Kagurangnan. Asin siring an katapusan kan kasuratan ni Ammaron."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/morm?lang=bik",
        "id": "morm",
        "full_localized_name": "Mormon",
        "has_chapters": true,
        "chapters": [
            {
                "url": "https://www.lds.org/scriptures/bofm/morm/1?lang=eng&clang=bik",
                "name": "Kapitulo 1",
                "summary": [
                    "Tinukdoan ni Ammaron si Mormon manunungod sa banal na manga kasuratan—An gera kan manga Nephite asin kan manga Lamanite nagpoon—An tulong Nephite kinua na—Kasumbikalan, kadaihan nin pagtubod, manga pagsalamangka, asin manga pagkulam nangibabaw. Manga A.D. 321–326."
                ],
                "verses": [
                    "Asin ngonian ako, si Mormon, naggibo nin sarong kasuratan kan manga bagay na sakuyang nahiling asin nadangog, asin inapod ini na an Libro ni Mormon.",
                    "Asin sa panahon na itinago ni Ammaron an manga kasuratan sa Kagurangnan, siya nagduman sa sakuya, (manga sampulong taon an sakuyang edad, asin ako nagpoon na makanuod na garo siring sa paagi kan pagkanuod kan sakuyang manga tawo) asin si Ammaron sa sakuya nagsabi: Sakuyang nahihiling na ika sarong aking mauyo an boot, asin maliksi sa pagmasid;",
                    "Kaya, kun ika manga nasa duwang pulo may apat na taon na an edad sakuyang minamawot na saimong marumdoman an manga bagay na saimong namasdan manunungod kan manga tawong ini; asin kun ika nasa edad na na iyan magduman ka sa daga kan Antum, duman sa bulod na aapodon na Shim; asin ta duman ko itinago sa Kagurangnan an gabos na manga banal na inukit manunungod kaining manga tawo na ini.",
                    "Asin magdangog, kuahon mo an manga plake ni Nephi para sa saimong sadiri, asin an natada saimong iwalat kun sain an manga idto namumugtak; asin saimong iukit sa plake ni Nephi an gabos na manga bagay na saimong namasdan manunungod sa manga tawong ini.",
                    "Asin ako, si Mormon, bilang sarong gikan ki Nephi, (asin an pangaran kan sakuyang ama Mormon) sakuyang narumdoman an manga bagay na ipinagboot sakuya ni Ammaron.",
                    "Asin ta uminagi an panahon na ako, sampulo may sarong taon an edad, dinara kan sakuyang ama sa daga pasiring sa sur, sagkod sa daga kan Zarahemla.",
                    "An bilog na daga napano na nin manga edipisio, asin an manga tawo kadakol na, dikit na sanang makaarog kan baybay kan dagat.",
                    "Asin uminagi an panahon na sa taon na ini nagpoon na magkaigwa nin gera sa katiripunan kan manga Nephite, na pinag-iribahan kan manga Nephite, asin kan manga Jacobite asin kan manga Josephite asin kan manga Zoramite; asin an gera na ini, gera kan manga Nephite asin kan manga Lamanite asin kan manga Lemuelite asin kan manga Ismaelite.",
                    "Ngonian an manga Lamanite asin an manga Lemuelite asin an manga Ismaelite inaapod na manga Lamanite, asin an duwang naglalaban iyo an manga Nephite asin an manga Lamanite.",
                    "Asin ta uminagi an panahon na an gera nagpoon sa katiripunan ninda sa pagdulonan kan Zarahemla, sa gilid kan tubig kan Sidon.",
                    "Asin ta uminagi an panahon na an manga Nephite nagtiripon nin kadakula na bilang nin manga lalaki, sagkod na lumabi pa sa bilang na tulong pulong ribo. Asin uminagi an panahon na nagkaigwa sa taon na idto nin nagkapirang ralabanan, na kun sain an manga Nephite nadaog an manga Lamanite asin ginadan an kadakol sa sainda.",
                    "Asin ta uminagi an panahon na an manga Lamanite binayaan na an saindang plano, asin nagkaigwa nin katuninongan sa daga; asin an katuninongan nagdanay sa laog nin mag-aapat na taon, na dai nagkaigwa nin pagbulos nin dugo.",
                    "Alagad an kasumbikalan nangibabaw sa ibabaw kan bilog na daga, sagkod na kinua kan Kagurangnan an saiyang padangat na manga disipulos, asin an paggibo nin manga milagro asin nin pagbulong napundo huli sa karaotan kan manga tawo.",
                    "Asin dai na nin manga balaog na hali sa Kagurangnan, asin an Espiritu Santo dai nag-abot sa kiisay man, huli sa saindang kasumbikalan asin sa kadaihan nin pagtubod.",
                    "Asin ako, na sampulo may limang taon an edad asin igwa nin matanos na pag-isip, kaya dinalaw ako kan Kagurangnan, asin ta nanamitan asin naaraman an karahayan ni Jesus.",
                    "Asin ta ako naghinguha na maghulit sa manga tawong ini, alagad an sakuyang nguso natikom, asin ako pinugolan na maghulit sa sainda; huli nanggad ta sinda tuyo na nagtumang sa saindang Dios; asin an padangat na manga disipulos hinali sa daga, huli kan saindang karaotan.",
                    "Alagad ako nawalat sa saindang katiripunan, alagad ako binawalan na maghulit sa sainda, huli sa katagasan kan saindang manga puso; asin huli sa katagasan kan saindang manga puso an daga isinumpa huli sa sainda.",
                    "Asin ining manga Gadianton na manga mahabon na nasa katiripunan kan manga Lamanite, nakalakop sa daga, sagkod na an manga nag-eerok duman nagpoon na magtarago kan saindang manga kayamanan sa daga; asin an manga idto naging mahalnas, huli ta isinumpa kan Kagurangnan an daga, kaya dai na ninda nakapotan an manga idto, ni mapapasainda an manga idto giraray.",
                    "Asin ta uminagi an panahon na nagkaigwa na nin manga pagratak, asin manga pagkulam asin manga salamangka; asin an kapangyarihan kan karaotan ginibo sa ibabaw kan gabos na daga, sagkod na mautob an gabos na tataramon ni Abinadi, asin man ni Samuel an Lamanite."
                ]
            },
            {
                "url": "https://www.lds.org/scriptures/bofm/morm/4?lang=eng&clang=bik",
                "name": "Kapitulo 4",
                "summary": [
                    "An gera asin garadanan nagpapadagos—An masusumbikal pinadudusahan an masusumbikal—Orog na dakulang kasumbikalan an nangingibabaw nin daing siring sa gabos na Israel—Manga babae asin manga aki inatang sa manga dios-diosan—An manga Lamanite nagpoon na gadanon an manga Nephite na nanunuparan ninda. Manga A.D. 363–375."
                ],
                "verses": [
                    "Asin ngonian ta uminagi an panahon na sa ika-tulong gatos asin anom na pulo may tulong taon an manga Nephite nagpaduman na kaibahan an saindang manga hukbo tanganing makiralaban sa manga Lamanite, hali sa daga kan Desolation.",
                    "Asin ta uminagi an panahon na an manga hukbo kan manga Nephite inaralaw pabalik giraray duman sa daga kan Desolation. Asin mantang sinda pagal pa, sarong bagong hukbo kan manga Lamanite an uminabot sa sainda; asin nagkaigwa sinda nin makuring ralaban, sagkod na nasakop kan manga Lamanite an siudad kan Desolation, asin dakol na manga Nephite an ginaradan, asin dakol na manga bihag an dinarara.",
                    "Asin an manga natada nagdurulag asin uminiriba sa manga nag-eerok sa siudad kan Teancum. Ngonian an siudad kan Teancum nasa gilid sa may baybayon; asin idto harani man sa siudad kan Desolation.",
                    "Asin idto huli ta an manga hukbo kan manga Nephite nagduman sa manga Lamanite kaya sinda nagpoon nang madaog; ta kun bako kaidto, an manga Lamanite dai kutana magkakaigwa nin kapangyarihan sa sainda.",
                    "Alagad, totoo, na an manga paghukom kan Dios madadaog an masusumbikal; asin huli sa masusumbikal kaya an masumbikal napapadusahan; huli ta an manga masusumbikal an nagbubukag kan manga puso kan manga aki nin tawo sa pagpabulos nin dugo.",
                    "Asin ta uminagi an panahon na an manga Lamanite nagharanda na sa pagsalakay kan siudad kan Teancum.",
                    "Asin ta uminagi an panahon na sa ika-tulong gatos asin anom na pulo may apat na taon an manga Lamanite sinalakay an siudad kan Teancum, tanganing saindang masakop man an siudad kan Teancum.",
                    "Asin ta uminagi an panahon na sinda suminibog asin inalaw pabalik kan manga Nephite. Asin kan mahiling kan manga Nephite na suminibog na an manga Lamanite sinda sa giraray nagpaabaw-abaw kan saindang sadiring kusog; asin sinda naglakaw sa sadiri nindang kusog, asin sinadiri ninda giraray an siudad kan Desolation.",
                    "Asin ngonian an gabos na manga bagay na ini nangyari na, asin igwang ribo-ribong ginadan sa lambang lado, sa manga Nephite asin siring man sa manga Lamanite.",
                    "Asin ta uminagi an panahon na an ika-tulong gatos asin anom na pulo may anom na taon an nakalipas na, asin ta nagpasiring giraray an manga Lamanite sa manga Nephite tanganing magralaban; alagad an manga Nephite dai nagsosorolsol kan manga karaotan na saindang naginibo, kundi maigot na nagdanay sa saindang kasumbikalan.",
                    "Asin ta dai nanggad mailadawan kan dila, ni an tawo makasurat nin sarong tamang ladawan kan makangingiring paghilingon na dugo asin manga garadanan na nasa katiripunan nin manga tawo, kan manga Nephite asin kan manga Lamanite; asin lambang puso pinatagas, kaya ikinawili ninda an danay na pagpabulos nin dugo.",
                    "Asin ta dai pa sagkod nuarin nagkaigwa nin siring kadakula na kasumbikalan sa gabos na manga aki ni Lehi ni sa gabos na harong kan Israel, sunod sa manga tataramon kan Kagurangnan, na siring sa katiripunan kan manga tawong ini.",
                    "Asin ta uminagi an panahon na an manga Lamanite sinakop an siudad kan Desolation, asin ini huli ta orog kadakol an bilang ninda ki sa bilang kan manga Nephite.",
                    "Asin ta sinda man suminalakay laban sa siudad kan Teancum, asin ta inalaw paluwas an manga nag-eerok saiya, asin ta kadakol an dinarang manga bihag maging babae asin manga aki, asin ta sinda inatang bilang manga dulot sa saindang manga dios-diosan.",
                    "Asin ta uminagi an panahon na sa ika-tulong gatos asin anom na pulo may pitong taon, an manga Nephite naanggot huli ta an manga Lamanite inatang an saindang manga babae asin saindang manga aki, kaya sinda suminalakay laban sa manga Lamanite na labi-labi kadakula an kaanggotan, sagkod na dinaog ninda giraray an manga Lamanite, asin inaralaw ninda paluwas sa saindang manga daga.",
                    "Asin an manga Lamanite dai nagsalakay giraray sa manga Nephite sagkod sa ika-tulong gatos asin pitong pulo may limang taon.",
                    "Asin sa taon na ini sinalakay ninda an manga Nephite sa bilog nindang kapangyarihan asin dai sinda mabilang huli sa kadakulaan kan saindang bilang.",
                    "Asin magpoon kan panahon na ini dai na nagkaigwa nin kapangyarihan an manga Nephite sa manga Lamanite, kundi nagpoon na mapahali sinda siring sa hamog sa atubangan kan aldaw.",
                    "Asin ta uminagi an panahon na an manga Lamanite suminaralakay laban sa siudad kan Desolation; asin ta nagkaigwa nin sarong makuring ralaban sa daga kan Desolation, na kun sain dinaog ninda an manga Nephite.",
                    "Asin ta nagdurulag giraray sinda paharali sa atubangan ninda, asin ta nagduruman sinda sa siudad kan Boaz; asin duman nanindogan sinda laban sa manga Lamanite na igwa nin labi-labing pagkaisog, kaya dai sinda nadaog kan manga Lamanite sagkod na sinda suminaralakay giraray sa ika-duwang ulit.",
                    "Asin sa ika-duwa nindang pagduman, an manga Nephite inaralaw asin ginaradan nin sarong labi-labi kadakulang panggagadan; an saindang manga babae asin an saindang manga aki inatang sa manga dios-diosan.",
                    "Asin ta uminagi an panahon na an manga Nephite nagdurulag giraray paharayo sa saindang atubangan, iniriba ninda an gabos na nag-eerok duman magi sa manga banwaan asin manga barrio.",
                    "Asin ako, si Mormon, huli ta nahihiling na madali nang maagaw kan manga Lamanite an daga, kaya ako nagduman sa bulod kan Shim, asin ta kinua an gabos na kasuratan na itinago ni Ammaron sa Kagurangnan."
                ]
            },
            {
                "url": "https://www.lds.org/scriptures/bofm/morm/6?lang=eng&clang=bik",
                "name": "Kapitulo 6",
                "summary": [
                    "An manga Nephite nagtiripon sa daga kan Cumorah para sa huring manga ralabanan—Itinago ni Mormon an manga banal na kasuratan sa Bulod Cumorah—An manga Lamanite nanggana, asin an nasion kan Nephite narumpag—Ginatos na ribo an ginaradan sa espada. Manga A.D. 385."
                ],
                "verses": [
                    "Asin ngonian sakuyang tinatapos an sakuyang kasuratan manunungod kan pagkarumpag kan sakuyang manga tawo, an manga Nephite. Asin ta uminagi an panahon na kami nagduruman sa atubangan kan manga Lamanite.",
                    "Asin ako, si Mormon, nagsurat nin sarong surat sa hadi kan manga Lamanite, asin nagmawot saiya na tugotan kami na tiriponon an samuyang manga tawo sa daga kan Cumorah, sa gilid kan bulod na inaapod na Cumorah, asin ta duman kami makikilaban saiya.",
                    "Asin ta uminagi an panahon na an hadi kan manga Lamanite itinugot sa sakuya an bagay na sakuyang minawot.",
                    "Asin ta uminagi an panahon na kami nagpaduman sa daga kan Cumorah, asin nagpatindog kami kan samuyang manga tolda sa palibot kan Bulod Cumorah; asin idto nasa daga nin kadakol na manga tubig, manga salog, asin manga burabod; asin digdi kami nagkaigwa nin paglaom na madaog an manga Lamanite.",
                    "Asin kan tulong gatos asin walong pulo may apat na taon an nakalipas, samuya nang nagkatiripon an gabos na natada kan samuyang manga tawo sa daga kan Cumorah.",
                    "Asin ta uminagi an panahon na kan samuyang magkatiripon an gabos kan samuyang manga tawo sa daga kan Cumorah, totoo ako, si Mormon, nagpoon na maggurang; asin huli ta aram ko na iyo na idto an huring paghinguha kan sakuyang manga tawo, asin huli ta ako pinagbotan kan Kagurangnan na dai ko pagpabayaan an manga kasuratan na ipinanunod kan samuyang manga kamagurangan, na manga banal, na mahulog sa manga kamot kan manga Lamanite, (huli ta an manga Lamanite raraoton an manga idto) kaya ginibo ko an manga kasuratan na ini hali sa manga plake ni Nephi, asin itinago sa bulod kan Cumorah an gabos na manga kasuratan na ipinagkatiwala sa sakuya kan kamot kan Kagurangnan, apuera sana kaining diit na manga plake na sakuyang itinao sa aki kong si Moroni.",
                    "Asin ta uminagi an panahon na an sakuyang manga tawo, kaibahan an saindang manga agom na babae asin manga aki, nahiling an manga hukbo kan manga Lamanite na nagpapaduman sa sainda; asin, saindang hinalat na labanan an manga idto na igwa kaidtong makuring pagkatakot sa kagadanon na minapano kan manga daghan kan gabos na masumbikal.",
                    "Asin ta uminagi an panahon na sinda nakilaban sa samuya, asin an lambang kalag napano nin takot huli sa kadakolan kan saindang manga bilang.",
                    "Asin ta uminagi an panahon na linabanan ninda an sakuyang manga tawo kan saindang espada, asin kan busog asin kan pana, asin kan patok, asin kan gabos na palaen-laen na armas na pang-gera.",
                    "Asin ta uminagi an panahon na an sakuyang manga tawo nagkagaradan, iyo sagkod idtong sakuyang sampulong ribo na sakuyang kaibahan, asin ta ako natumba na nalugadan sa katahawan; asin ta ako naagihan ninda na dai man tinapos an sakuyang buhay.",
                    "Asin kan sinda makaagi asin gadanon an gabos kan sakuyang manga tawo apuera sa duwang pulo may apat sa samuya, (kaiba si Moroni an sakuyang aki) asin kami na nakaligtas sa pagkagadan kan samuyang manga tawo, nahiling kinaagahan, kan an manga Lamanite nakabalik na sa saindang manga kampo, hali sa tuktok kan Bulod Cumorah, an sampulong ribo kan sakuyang manga tawo na nagkagaradan, na sakuyang pinanginginotan.",
                    "Asin samuya man na nahiling an sampulong ribo kan sakuyang manga tawo na pinanginginotan kan sakuyang aki na si Moroni.",
                    "Asin totoo, an sampulong ribo ni Gidgiddonah nagkagaradan, asin siya man nasa tahaw.",
                    "Asin si Lamah nagadan kaiba an saiyang sampulong ribo; asin si Gilgal nagadan kaiba an saiyang sampulong ribo; asin si Limhah nagadan kaiba an saiyang sampulong ribo; asin si Jeneum nagadan kaiba an saiyang sampulong ribo; asin si Cumenihah, asin si Moronihah, asin si Antionum, asin si Shiblom, asin si Shem, asin si Josh, nagkagaradan kaibahan an saindang manigsarampulong ribo.",
                    "Asin ta uminagi an panahon na igwa nin sampulo pa na nagadan sa espada, na kaibahan an saindang manigsarampulong ribo; iyo, sagkod kan gabos kan sakuyang manga tawo, apuera kan duwang pulo may apat na sakuyang kaibahan, asin man magkapirang nakadulag pasiring sa manga nasion sa sur, asin an magkapira na uminiba sa manga Lamanite, nagkagaradan; asin an saindang manga laman, asin manga tulang, asin dugo nagkalat sa ibabaw kan daga, ta binayaan kan manga kamot kaidtong manga naggaradan sainda tanganing malapa sa ibabaw kan daga, asin maagnas asin magbalik sa saindang inang daga.",
                    "Asin an sakuyang kalag namundo nin makuri huli sa manga nagkagaradan na sakuyang manga tawo, asin ako nagtangis:",
                    "O kamong manga magagayon, tano ta kamo suminuhay sa manga paagi kan Kagurangnan! O kamong manga magagayon, tano ta isinikwal nindo idtong Jesus, na nagtindog na bukas an manga takyag sa pag-ako sa saindo!",
                    "Totoo, kun kamo dai naggiribo kaini, dai kutana kamo nagkagaradan. Alagad totoo, kamo nagkagaradan, asin ta ako nagmumundo kan saindong pagkawara.",
                    "O kamong manga magagayon na manga aking lalaki asin manga aking babae, kamong manga ama asin manga ina, kamong manga agom na lalaki asin manga agom na babae, kamong manga magagayon, tano ta kamo nagpakararaot!",
                    "Alagad totoo, dai na kamo, asin sa sakuyang manga pagmundo dai na man madadara an saindong pagbalik.",
                    "Asin an aldaw madali nang umabot na an saindong pagkamortal kaipuhan nang magsulot kan pagka-imortal, asin ining manga hawak na ini na nag-aagnas na sa pagkalapa madali nang maging daing-pagkalapang manga hawak; asin dangan kamo matindog sa atubangan kan hukoman ni Cristo, tanganing hukoman sunod sa saindong manga gibo; asin ta kun kamo manga matatanos, dangan kamo mapalad kaibahan kan saindong manga magurang na nagkaerenot na sa saindo.",
                    "O kun kamo nagsorolsol na bago uminabot ining makuring pagkarumpag sa saindo. Alagad totoo, ta dai na kamo, asin an Ama, iyo, an Daing-Kasagkuran na Ama kan kalangitan, aram an saindong kamugtakan; asin siya magibo sa saindo sunod sa saiyang kasuripotan asin pagkaherak."
                ]
            },
            {
                "url": "https://www.lds.org/scriptures/bofm/morm/7?lang=eng&clang=bik",
                "name": "Kapitulo 7",
                "summary": [
                    "Si Mormon inagda an manga Lamanite kan huring manga aldaw na magtubod ki Cristo, akoon an saiyang ebanghelio, asin makaligtas—An gabos na nagtutubod sa Biblia magtutubod man sa Libro ni Mormon. Manga A.D. 385."
                ],
                "verses": [
                    "Asin ngonian, magdarangog, ako boot na magtaram nin dikit sa manga natada kan manga tawong ini na nakaligtas, kun ini boot kan Dios na itao sainda an sakuyang manga tataramon, tanganing makaaram sinda kan manga bagay manunungod sa saindang manga kamagurangan; iyo, ako nagtataram sa saindo, kamo na natada kan harong kan Israel; asin ini an manga tataramon na sakuyang sasabihon:",
                    "Maaraman nindo na kamo kaiba sa harong kan Israel.",
                    "Maaraman nindo na kamo kaipuhan na magsorolsol, o dai kamo makakaligtas.",
                    "Maaraman nindo na saindong kaipuhan na ibugtak an saindong manga armas na pang-gera, asin dai na mawili sa pagpabulos nin dugo, asin dai na idto pagkuahon giraray, sagkod na an Dios an magboot sa saindo.",
                    "Maaraman nindo na kamo kaipuhan na umabot sa pakaaram kan saindong manga magurang, asin magsorolsol kan saindong manga kasalan asin manga karaotan, asin magturubod ki Jesu-Cristo, na siya an Aki kan Dios, asin ta siya ginadan kan manga Judio, asin sa kapangyarihan kan Ama siya nabuhay giraray, na kun sain saiyang nakua an kapangganahan sa lulubngan; asin man sa saiya an rara nin kagadanan nahalon na.",
                    "Asin saiyang pinangyari an pagkabuhay-liwat kan manga gadan, na kun sain an tawo mabangon tanganing magtindog sa atubangan kan saiyang hukoman.",
                    "Asin saiyang pinangyari an pagtubos kan mundo, na kun sain an siisay na makua na daing sala sa atubangan niya sa aldaw nin paghukom itinao saiya na mag-erok sa atubangan kan Dios sa saiyang kahadean, tanganing magkanta nin daing-ontok na manga pag-omaw kairibahan an manga koro sa itaas, sa Ama, asin sa Aki, asin sa Espiritu Santo, na sarong Dios, sa sarong kamugtakan na maogma na daing katapusan.",
                    "Kaya magsorolsol, asin magpaburunyag sa pangaran ni Jesus, asin mangapot sa ebanghelio ni Cristo, na ihahanda sa atubangan nindo, bako sana sa kasuratan na ini kundi sa manga kasuratan na maabot man sa manga Gentil na hali sa manga Judio, na kun arin na kasuratan mahali sa manga Gentil pasiring sa saindo.",
                    "Huli ta totoo, ini isinurat sa katuyohan na kamo magturubod kaidto; asin kun kamo magturubod kaidto maturubod man kamo kaini; asin kun kamo magturubod kaini saindong maaaraman an manunungod sa saindong manga kamagurangan, asin man an manga makangalas na manga gibo na pinahiling sa paagi kan kapangyarihan kan Dios sa katiripunan ninda.",
                    "Asin ta saindong maaaraman man na kamo manga tada kan bunga ni Jacob; kaya kamo kabilang sa manga tawo kan enot na tipan; asin ta kun mangyari na kamo magturubod ki Cristo, asin magkaburunyagan, enot sa tubig, dangan sa kalayo asin sa Espiritu Santo, nagsusurunod sa halimbawa kan satuyang Paraligtas, sunod duman na saiyang ipinagboot sa satuya, saindo ining ikakarahay sa aldaw nin paghukom. Amen."
                ]
            },
            {
                "url": "https://www.lds.org/scriptures/bofm/morm/8?lang=eng&clang=bik",
                "name": "Kapitulo 8",
                "summary": [
                    "An manga Lamanite hinanap asin pinara an manga Nephite—An Libro ni Mormon maluwas sa paagi kan kapangyarihan kan Dios—Manga kasakitan ipinapahayag duman sa manga nagpapaluwas nin kaanggotan asin pagsuhay tumang sa gibo kan Kagurangnan—An kasuratan kan Nephite maluwas sa aldaw nin kasumbikalan, karaksotan, asin pagtalikod sa totoong pagtubod. Manga A.D. 400–421."
                ],
                "verses": [
                    "Totoo na ako, si Moroni, tinatapos na an kasuratan kan sakuyang ama, na si Mormon. Totoo, ako igwa pa alagad dikit sanang manga bagay na isusurat, manga bagay na ipinagboot sakuya kan sakuyang ama.",
                    "Asin ngonian ta uminagi an panahon na pagkatapos kan makuri asin dakula na ralaban sa Cumorah, totoo, an manga Nephite na nakadulag sa banwaan na pasiring sa sur linamag kan manga Lamanite, sagkod na sinda gabos narumpag.",
                    "Asin an sakuyang ama ginadan man ninda, asin ako na sanang saro an natada na magsurat kan mamundo na kasaysayan kan pagkarumpag kan sakuyang manga tawo. Alagad totoo, sinda napara na, asin sakuyang inuutob an katugonan kan sakuyang ama. Asin ta kun ako saindang gagadanon, dai ko aram.",
                    "Kaya sakuyang isusurat asin itatago an manga kasuratan sa daga; asin ta kun sain man ako paduman bakong mahalaga.",
                    "Totoo, an sakuyang ama ginibo an kasuratan na ini, asin saiyang isinurat an katuyohan kaini. Asin totoo, sakuya man na isusurat ini kun igwa pang masusuratan sa manga plake, alagad ako dai na; asin ta dai ako nin metal, huli ta ako nagsosolo. An sakuyang ama ginadan sa ralaban, asin an gabos na sakuyang manga manunungod, asin ta dai akong manga amigo ni madudumanan; asin ta kun sagkod nuarin tutugotan kan Kagurangnan na ako mabuhay dai ko aram.",
                    "Totoo, apat na gatos na taon na an nakalipas magpoon kan pagpadigdi kan satuyang Kagurangnan asin Paraligtas.",
                    "Asin totoo, an manga Lamanite linamag an sakuyang manga tawo, an manga Nephite, magpoon sa sarong siudad pasiring sa ibang siudad asin maghali sa sarong lugar pasiring sa ibang lugar, sagkod na sinda dai na; asin ta dakula an saindang pagkadaog; iyo, dakula asin makangangalas an pagkarumpag kan sakuyang manga tawo, an manga Nephite.",
                    "Asin totoo, an kamot kan Kagurangnan iyo an naggibo kaini. Asin totoo man, na an manga Lamanite nagraralaban man sa saro saro; asin an ibabaw kan bilog na daga na ini sarong daing katapusan na garadanan asin pagpabulos nin dugo; asin daing siisay man na nakakaaram kan katapusan kan gera.",
                    "Asin ngonian, totoo, dai na ako mataram pa manunungod sa sainda, huli ta dai na nin nag-eerok sa ibabaw kan daga, kun bako an manga Lamanite asin manga mahabon.",
                    "Asin daing siisay man na nakakaaram kan totoong Dios kundi idtong manga disipulos ni Jesus, na nagpawalat sa daga sagkod na an kasumbikalan kan manga tawo labi na kadakula na dai itinugot kan Kagurangnan na sinda makaibahan kan manga tawo; asin kun sinda man nasa ibabaw kan daga daing siisay man na tawo an nakakaaram.",
                    "Alagad totoo, an sakuyang Ama asin ako nahiling sinda, asin ta sinda naglingkod sa samuya.",
                    "Asin an siisay man na mag-ako kan kasuratan na ini, asin dai ini isikwal huli sa manga kakulangan na nasa laog kaini, siya makakaaram nin orog pang darakula na manga bagay ki sa kaini. Totoo, ako si Moroni; asin ta kun puwede pa kutana, sakuyang boot na ipaaram an gabos na manga bagay sa saindo.",
                    "Totoo, sakuyang tinatapos na an pagtaram manunungod sa manga tawong ini. Ako an aki ni Mormon, asin an sakuyang ama gikan ki Nephi.",
                    "Asin ta ako iyo man an nagtatago kan kasuratan na ini para sa Kagurangnan; an manga plake kaini daing halaga, huli sa tugon kan Kagurangnan. Huli ta totoong saiyang sinabi na daing siisay man na makakakua kan manga ini tanganing magkinabang; alagad an manga kasuratan duman dakula an halaga; asin an siisay man na magdara kaini sa liwanag, siya bebendisionan kan Kagurangnan.",
                    "Huli ta daing siisay man na magkakaigwa nin kapangyarihan na magdara kaini sa liwanag kun dai idto itao saiya kan Dios; huli ta ipinagboboot kan Dios na ini gibohon na an katuyohan iyo sana an saiyang kamurawayan, o an karahayan kan manga suanoy asin idtong haloy nang iwinaragas na katipan na manga tawo kan Kagurangnan.",
                    "Asin ta paladan siya na madara kan bagay na ini sa liwanag; huli ta dadarahon ini hali sa kadikloman pasiring sa liwanag, sunod sa tataramon kan Dios; iyo, idto dadarahon hali sa daga, asin idto magliliwanag sa kadikloman, asin maabot sa kaaraman kan manga tawo; asin idto magigibo sa paagi kan kapangyarihan kan Dios.",
                    "Asin kun igwa man nin manga sala iyan manga sala na nin tawo. Alagad totoo, na dai kaming naaaraman na sala; siring man naaraman kan Dios an gabos na manga bagay; kaya an siisay man na magsikwal, kaipuhan na paaramon siya ta tibaad nasa pagalaman siya kan kalayo kan impiyerno.",
                    "Asin siya na magsabi: Ipahiling sa sakuya, o ika papadusahan—kaipuhan na mag-ingat siya ta tibaad an saiyang pinagboboot iyo idtong ipinagbabawal kan Kagurangnan.",
                    "Huli totoo, na an maghatol nin basang siya hahatolan man nin basang; huli ta sunod sa saiyang gibo an saiyang kabayadan; kaya siya na nagpapadusa papadusahan man, kan Kagurangnan.",
                    "Hilingon kun ano an sinasabi kan banal na kasuratan—an tawo dai magpadusa ni siya maghatol; huli ta an paghatol sakuya, sabi kan Kagurangnan, asin an pagbalos sakuya man, asin ta ako an mabayad.",
                    "Asin siya na magpaluwas nin kaanggotan asin pagsuhay tumang sa gibo kan Kagurangnan, asin tumang sa katipan na manga tawo kan Kagurangnan na kairiba sa harong kan Israel, asin magsabi: Samuyang rurumpagon an gibo kan Kagurangnan, asin an Kagurangnan dai na marurumdoman an saiyang tipan na saiyang ginibo sa harong kan Israel—an siring nasa pagalaman na paludon asin iapon sa kalayo;",
                    "Huli ta an daing-kasagkuran na katuyohan kan Kagurangnan magpapadagos, sagkod na an gabos na saiyang ipinangako mautob.",
                    "Basahon an manga propesia ni Isaias. Totoo, ako dai makakasurat kan manga idto. Iyo, totoo sakuyang sinasabi sa saindo, na idtong manga santo na nagkagaradan na enot sakuya, na tagsadiri kan dagang ini, magkukurahaw, iyo, hali sa kabokabo sinda magkukurahaw sa Kagurangnan; asin sagkod na an Kagurangnan nabubuhay saiyang marurumdoman an tipan na saiyang ginibo sa sainda.",
                    "Asin saiyang aram na an saindang manga pamibi, na idto para sa saindang manga katugangan. Asin saiyang aram an saindang pagtubod, huli ta sa saiyang pangaran nakakahali sinda nin manga bulod; asin sa saiyang pangaran nagigibo ninda na an daga mayugyog; asin sa paagi kan kapangyarihan kan saiyang tataramon nagibo ninda na an manga karsel na magkagaraba sa daga; iyo, maski an naglalaad na hurno dai sinda naano, ni an lumalaw na manga hayop ni an mararang manga halas, huli sa kapangyarihan kan saiyang tataramon.",
                    "Asin totoo, an saindang manga pamibi para man sa saiya na tutugotan kan Kagurangnan na magluluwas kan manga bagay na ini.",
                    "Asin daing siisay man na kaipuhan na magsabi na dai an manga ini maabot, huli ta an manga ini maabot nanggad, huli ta ini sinabi na kan Kagurangnan; huli ta hali sa daga an manga ini maluwas, sa paagi kan kamot kan Kagurangnan, asin daing makakapugol kaini; asin maabot ini sa aldaw na kun nuarin sasabihon na an manga milagro nahali na; asin maabot ini na siring sa sarong nagtataram na hali sa gadan.",
                    "Asin maabot ini sa aldaw na an dugo kan manga santo magkukurahaw sa Kagurangnan, huli kan hilom na pagkasararo asin kan manga gibo kan kadikloman.",
                    "Iyo, ini maabot sa aldaw na kun nuarin an kapangyarihan kan Dios iindahan, asin an manga simbahan magiging maati asin magiging mapaabaw-abaw sa pagkaharo-haralangkawon kan saindang manga puso; iyo, sagkod sa aldaw na kun nuarin an manga namamayo kan manga simbahan asin an manga paratukdo mag-iitaas sa pagkaharo-halangkawon kan saindang manga puso, sagkod sa saindang pag-uri na kabali sa saindang manga simbahan.",
                    "Iyo, ini maabot sa aldaw na kun nuarin igwang madadangog nin manga manunungod sa manga sulo, asin manga bagyo, asin manga alisngaw nin aso sa ibang manga daga;",
                    "Asin igwa man nin madadangog manunungod sa manga gera, asin manga huring-uding manunungod nin manga gera, asin manga linog sa manlaen-laen na rona.",
                    "Iyo, ini maabot sa aldaw na kun nuarin igwa na nin dakulang manga kaatian sa ibabaw kan kinaban; magkakaigwa nin manga garadanan, asin harabonan, asin kaputikan, asin manga darayaan, asin manga karaksotan, asin gabos na paagi nin karumpotan; kun nuarin kadakol na an masarabi, Gibohon ini o gibohon iyan, asin idto bako na mahalaga, huli ta an Kagurangnan maandurog kaiyan sa huring aldaw. Alagad herak man sa siring, huli ta sinda nasa apdo nin kapaitan asin nasa gapos nin karaotan.",
                    "Iyo, idto maabot sa aldaw na kun nuarin igwa na nin manga simbahan na ipapatindog na masabi: Padigdi sa sakuya, asin huli sa saindong kuwarta kamo mapapatawad kan saindong manga kasalan.",
                    "O kamong masumbikal asin maraksot asin manga sutil na tawo, ngata ta nagpatindog kamo nin manga simbahan sa saindong manga sadiri tanganing makinabang? Ngata ta binago nindo an banal na tataramon kan Dios, tanganing magdara kamo nin sumpa sa saindong manga kalag? Magdangog, maghiling kamo sa manga kapahayagan kan Dios; huli ta totoo, an panahon maabot sa aldaw na iyan na kun nuarin an gabos na manga bagay na ini kaipuhan na mautob.",
                    "Totoo, an Kagurangnan nagpahiling sakuya nin darakula asin makangangalas na manga bagay manunungod kaidto na madali nang umabot, sa aldaw na iyan na kun nuarin an manga bagay na ini umabot na sa saindo.",
                    "Totoo, ako nagtataram sa saindo na garo kamo yaon digdi, alagad dai man kamo. Alagad totoo, si Jesu-Cristo ipinahiling kamo sakuya, asin ta sakuyang aram an saindong ginigibo.",
                    "Asin ta sakuyang aram na kamo nagraralakaw sa pagkaharo-halangkawon kan saindong manga puso; asin ta dai na kundi diit na sana na dai iniitaas an saindang sadiri sa pagkaharo-halangkawon kan saindang manga puso, sa pagsulot nin marahay-rahay na gubing, sa pang-uri, asin manga pagpasuruhay, asin pasararampihan, asin manga pang-uusig, asin gabos na paagi nin manga karaotan; asin an saindong manga simbahan, iyo, sagkod an lambang saro, naging maati huli sa kapaabaw-abawan kan saindong manga puso.",
                    "Huli ta totoo, kamo namomoot sa kuwarta, asin sa saindong pagkabuhay, asin an saindong marahay-rahay na gubing, asin an pagsamno kan saindong manga simbahan, orog pa sa saindong pagkamoot sa dukha asin sa nangangaipo, sa naghihilang asin nagtitios.",
                    "O kamong manga kaatian, kamong manga parasagin-sagin, kamong manga paratukdo, na saindong ipinapabakal an saindong sadiri sa kun ano an nararaot, ngata ta saindong inatian an banal na simbahan kan Dios? Ngata ta kamo nasusupog na saindong akoon an pangaran ni Cristo? Ngata ta dai nindo inisip na orog kadakula an halaga kan daing katapusan na kaogmahan ki sa kasakitan na dai na nanggad magagadan—huli sa pag-omaw kan mundo?",
                    "Ngata ta saindong sinasamno an saindong sadiri kaidtong daing buhay, alagad natitios an nagugutom, asin an nangangaipo, asin an daing gubing, asin an naghihilang asin nagsasakit na umagi sa saindo, asin dai nindo riparohon.",
                    "Iyo, ngata ta saindong pinatindog an saindong hilom na manga karumpotan tanganing makakua nin pakinabang, asin pinangyari na an manga balo magmundo sa atubangan kan Kagurangnan, asin man an manga ilo na magmundo sa atubangan kan Kagurangnan, asin man an dugo kan saindang manga kamagurangan asin kan saindang manga agom na lalaki na magkurahaw sa Kagurangnan hali sa daga, para sa pagbalos sa saindong manga payo?",
                    "Totoo, an espada nin pagbalos nakabitin sa tangod nindo; asin an panahon madali nang umabot na saiyang ipagbabalos an dugo kaidtong manga santo sa saindo, huli ta dai na niya matitios an saindang manga pagkurahaw."
                ]
            },
            {
                "url": "https://www.lds.org/scriptures/bofm/morm/9?lang=eng&clang=bik",
                "name": "Kapitulo 9",
                "summary": [
                    "Si Moroni nangangapodan duman sa manga dai nagtutubod ki Cristo na magsolsol—Saiyang ibinabalangibog an sarong Dios nin manga milagro, na nagtatao nin manga kapahayagan asin nagpapabulos nin manga balaog asin manga tanda sa manga dayupot—An manga milagro minaontok huli sa kadaihan nin pagtubod—An manga tanda minasunod duman sa manga nagtutubod—Sinasadol an manga tawo na maging madunong asin na mag-utob kan manga tugon. Manga A.D. 401–421."
                ],
                "verses": [
                    "Asin ngonian, ako magtataram man manunungod duman sa manga dai nagtutubod ki Cristo.",
                    "Magdarangog, matubod daw kamo sa aldaw kan saindong dalaw—magdarangog, kun nuarin an Kagurangnan maabot, iyo, sagkod sa aldaw na kun an kinaban malululon siring sa sarong rolyo, asin an manga elemento matutunaw sa makuring init, iyo, sa dakulang aldaw na iyan kun nuarin kamo dadarahon na magtindog sa atubangan kan Kordero nin Dios—dangan kamo masabi na dai nin Dios?",
                    "Dangan saindo pa daw ipagpapadagos an pag-inda ki Cristo, o makahiling daw kamo sa Kordero nin Dios? Naghuhuna daw kamo na makaka-erok kamo na kaibahan niya sa irarom kan pagkaaram kan saindong sala? Naghuhuna daw kamo na magigi kamong maogma na mag-erok na kaibahan idtong banal na Tawo, kun an saindong manga kalag nagdudusa sa pagkaaram kan sala na kamo padagos na naglapas kan saiyang manga katugonan?",
                    "Totoo, sinasabi ko sa saindo na kamo magiging orog na makaheherak na mag-erok na kaibahan an sarong banal asin masuripot na Dios, sa irarom kan pakaaram kan saindong kaatian sa atubangan niya, ki sa kun kamo mag-erok na kaibahan an isinumpang manga kalag sa impiyerno.",
                    "Huli ta totoo, na kun kamo dadarahon na mahiling an saindong pagkahuba sa atubangan kan Dios, asin man an kamurawayan kan Dios, asin an kabanalan ni Jesu-Cristo, idto magmamakot nin laad nin dai masisibo na kalayo sa saindo.",
                    "O kaya kamo na dai nagtuturubod, kumiling kamo sa Kagurangnan; magkurahaw nin makusog sa Ama sa pangaran ni Jesus, tanganing tibaad pa makua kamo na daing digta, dalisay, magayon, asin maputi, huli ta nalinigan kan dugo kan Kordero, sa dakula asin huring aldaw na idto.",
                    "Asin sa giraray ako mataram sa saindo na nag-inda kan kapahayagan kan Dios, asin nagsasabi na an manga iyan hinali na, na dai na nin manga kapahayagan ni manga propesia, ni manga balaog, ni pagbulong, ni pagtaram nin manga dila, asin an pagpaliwanag kan manga dila;",
                    "Totoo sinasabi ko sa saindo, siya na nag-iinda kan manga bagay na ini dai nakakaaram kan ebanghelio ni Cristo; iyo, dai pa siya nakakabasa kan manga banal na kasuratan; kun iyo man, dai niya nasabutan an manga idto.",
                    "Huli ta bako satuyang nababasa na an Dios iyo kaidto, ngonian, asin sagkod pa man, asin ta sa saiya dai nin pagbabago, ni anino nin pagliwat?",
                    "Asin ngonian, kun saindong naiisip sa saindong sadiri an sarong dios na paburubago, asin kun kiisay igwa nin anino nin pagliwat, nag-isip kamo sa saindong sadiri nin sarong dios na bakong Dios nin manga milagro.",
                    "Alagad magdarangog, sakuyang ipapahiling sa saindo an sarong Dios nin manga milagro, na iyo an Dios ni Abraham, asin an Dios ni Isaac, asin an Dios ni Jacob; asin siya iyo idto an Dios na naglalang kan kalangitan asin kan daga, asin kan gabos na manga bagay na itoon duman.",
                    "Totoo, saiyang linalang si Adan, asin sa paagi ni Adan uminabot an pagkahulog kan tawo sa kagadanan. Asin huli kan pagkahulog kan tawo sa kagadanan uminabot si Jesu-Cristo, sagkod an Ama asin an Aki; asin huli ki Jesu-Cristo uminabot an pagtubos kan tawo.",
                    "Asin huli sa pagtubos kan tawo, na uminabot sa paagi ni Jesu-Cristo, sinda naibalik sa atubangan kan Kagurangnan; iyo, ini iyo an kun sain an gabos na tawo natubos, huli ta an kagadanan ni Cristo iyo an nagdara kan pagkabuhay-liwat, na nagdara kan pagtubos hali sa daing katapusan na pagkaturog, na hali sa pagturog na iyan an gabos na tawo pupukawon sa paagi kan kapangyarihan kan Dios sa pagtanog kan trumpeta; asin sinda mabarangon maging sadit o dakula man, asin an gabos matindog sa atubangan kan saiyang hukoman, bilang tinubos asin hinubadan kaining daing-kasagkuran na gapos nin kagadanan, kagadanan na iyo an temporal na pagkagadan.",
                    "Asin dangan maabot an paghukom kan Sarong Banal sa sainda; asin dangan maabot an panahon na siya na maati magiging maati man giraray; asin siya na matanos magiging matanos man giraray; siya na maogma magiging maogma man giraray; asin siya na bakong maogma magiging bakong maogma man giraray.",
                    "Asin ngonian, O kamo gabos na nag-isip sa saindong manga sadiri nin sarong dios na dai makakagibo nin manga milagro, ako mahapot sa saindo, nakalipas na daw an gabos na manga bagay na ini na sakuyang tinaram? Uminabot na daw an katapusan? Totoo sakuyang sinasabi sa saindo, Dai pa; asin ta an Dios dai nag-oontok sa pagka-Dios nin manga milagro.",
                    "Totoo, bakong an manga bagay na ginibo kan Dios makangangalas sa satuyang manga mata? Iyo, asin ta siisay an makakasabot kan makangangalas na manga ginibo kan Dios.",
                    "Siisay an masabi na bako idto milagro na sa paagi kan saiyang tataramon an kalangitan asin daga nagin; asin huli sa paagi kan kapangyarihan kan saiyang tataramon an tawo nalalang hali sa kabokabo kan daga; asin sa paagi kan kapangyarihan kan saiyang tataramon manga milagro nagibo?",
                    "Asin siisay an masabi na si Jesu-Cristo dai naggibo nin dakol na manga milagro? Asin igwa nin kadakol na makukusog na manga milagro na ginibo kan manga kamot kan manga apostoles.",
                    "Asin ta kun igwa nin manga milagro na ginibo kaidto, ngata ta an Dios nag-ontok na sa pagiging Dios nin manga milagro alagad sarong dai nagbabagong Pagkatawo? Asin magdarangog, sakuyang sinasabi sa saindo siya dai nagbabago; kun iyo siya mag-oontok sa pagiging Dios; asin ta siya dai mag-oontok sa pagiging Dios, asin sarong Dios nin manga milagro.",
                    "Asin an dahilan kun ngata ta nag-ontok siya sa paggibo nin manga milagro sa manga aki nin tawo iyo an huli ta sinda diit-diit na nagrayo sa pagtubod, asin nagsuhay sa tamang dalan, asin dai midbid an Dios na iyo an kaipuhan na saindang pagsasarigan.",
                    "Magdarangog, sakuyang sinasabi sa saindo na an siisay man na magtubod ki Cristo, nin daing pagduwa-duwa, kun ano man an saiyang hagadon sa Ama sa pangaran ni Cristo itatao sa saiya; asin ta an pangako na ini para sa gabos, sagkod sa manga kasagkuran kan kinaban.",
                    "Huli ta totoo, siring an sinabi ni Jesu-Cristo, an Aki kan Dios, sa saiyang manga disipulos na mawawalat, iyo, asin man sa gabos niyang manga disipulos, na nadangog kan katiripunan; Paduman kamo sa gabos na parte kan mundo, asin ipaghulit an ebanghelio sa lambang linalang;",
                    "Asin siya na magtubod asin magpabunyag makakaligtas, alagad siya na dai magtubod isusumpa;",
                    "Asin an manga tanda na ini masunod sa sainda na nagtuturubod—sa sakuyang pangaran sinda makakapaluwas nin manga demonio; sinda makakataram sa bagong manga dila; sinda makakakapot nin manga halas; asin ta kun makainom sinda nin makakagadan na manga bagay sinda dai maaano; ibubugtak ninda an saindang manga kamot sa naghihilang asin ta sinda mauumayan;",
                    "Asin an siisay man na magtubod sa sakuyang pangaran, na dai nin pagduwa-duwa, sa saiya sakuyang patutunayan an gabos kong manga tataramon, sagkod sa manga kasagkuran kan kinaban.",
                    "Asin ta ngonian, totoo, siisay an makakatindog tumang sa manga gibo kan Kagurangnan? Siisay an makakapag-inda kan saiyang manga sinabi? Siisay an magtitindog laban sa kabagsikan kan kapangyarihan kan Kagurangnan? Siisay an magsisikwal kan manga gibo kan Kagurangnan? Siisay an magsisikwal kan manga aki ni Cristo? Magdarangog, gabos kamo na manga nagsisikwal kan manga gibo kan Kagurangnan, ta kamo magngangalas asin magkakaparara.",
                    "O kaya dai magsikwal, asin dai magngalas, alagad magdangog sa manga tataramon kan Kagurangnan, asin hagadon sa Ama sa pangaran ni Jesus an ano man na bagay na saindong kakaipuhan. Dai magduruwa-duwa, alagad maging matinubod, asin magpoon siring kan nakaaging nang manga panahon, asin dumulok sa Kagurangnan sa bilog nindong puso, asin ihanda an saindong kaligtasan na igwa nin pagkatakot asin pagtakig sa atubangan niya.",
                    "Magi kamong madunong sa manga aldaw kan saindong pagbalo; hubaan an saindong sadiri kan gabos na manga kaatian; dai maghagad tanganing gamiton sana sa saindong pagkaara, alagad maghagad na igwa nin dai natatanyog na pagkasarig, na kamo dai magsuko sa ano man na pagsugot, kundi na kamo maglingkod sa totoo asin buhay na Dios.",
                    "Hilingon na kamo dai binubunyagan na dai man naninigo; hilingon na dai kamo nag-aako kan sakramento ni Cristo na dai man naninigo; alagad hilingon na kamo naninigo na gibohon an gabos na manga bagay, asin gibohon ini sa pangaran ni Jesu-Cristo, an Aki kan buhay na Dios; asin ta kun ini saindong gigibohon, asin magtagal sagkod sa katapusan, maski nuarin dai kamo isisikwal.",
                    "Totoo, ako nagtataram sa saindo na garo siring na ako nagtaram hali sa manga gadan; huli ta sakuyang aram na mapapasaindo an sakuyang manga tataramon.",
                    "Dai ako nindo pagsalaon huli sa sakuyang kakulangan, ni an sakuyang ama, huli sa saiyang kakulangan, ni sinda na nagsurat na enot saiya; alagad marahay pa na magtao kamo nin pasasalamat sa Dios na saiyang ipinahiling sa saindo an samuyang kakulangan, tanganing makanuod kamo na maging orog na madunong ki sa samuya.",
                    "Asin ngonian, totoo, samuyang isinurat an kasuratan na ini sunod sa samuyang kaaraman, sa manga letra na samuyang inapod na binagong Egipto, na itinao asin samuyang liniwat, sunod sa samuyang paagi nin pagtaram.",
                    "Asin kun an samuyang manga plake darakula nagsurat kutana kami sa Hebreo; alagad an Hebreo samuya man na liniwat; asin ta kun kami nagsurat sa Hebreo, totoo, dai kuta kamo nagkaigwa nin kakulangan sa samuyang kasuratan.",
                    "Alagad aram kan Kagurangnan an manga bagay na samuyang isinurat, asin man na daing ibang tawo na nakakaaram kan samuyang tataramon; asin huli ta daing ibang tawo na nakakaaram kan samuyang tataramon, kaya siya naghanda nin paagi sa pagpaliwanag kan manga iyan.",
                    "Asin an manga bagay na ini isinurat tanganing samuyang mahugasan an samuyang manga gubing kan dugo kan samuyang manga katugangan, na diit-diit na nawaraan nin pagtubod.",
                    "Asin magdarangog, an manga bagay na ini na samuyang minawot manunungod sa samuyang manga katugangan, iyo, sagkod an saindang pagbalik sa kaaraman ki Cristo, sunod sa manga pamibi kan gabos na manga santo na nag-erok sa daga.",
                    "Asin itugot man lugod kan Kagurangnan na Jesu-Cristo na an saindang pamibi masimbag sunod sa saindang pagtubod; asin marumdoman man lugod kan Dios Ama an saiyang tipan na saiyang ginibo sa harong kan Israel; asin ta saiyang bendisionan man lugod sinda sagkod pa man, sa paagi nin pagtubod sa pangaran ni Jesu-Cristo. Amen."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/moro?lang=bik",
        "id": "moro",
        "full_localized_name": "Moroni",
        "has_chapters": true,
        "chapters": [
            {
                "url": "https://www.lds.org/scriptures/bofm/moro/1?lang=eng&clang=bik",
                "name": "Kapitulo 1",
                "summary": [
                    "Si Moroni nagsusurat para sa kapakanan kan manga Lamanite—An manga Nephite na dai nag-inda ki Cristo ginagadan. Manga A.D. 401–421."
                ],
                "verses": [
                    "Asin ako, si Moroni, pagkatapos kan pagpahalipot kan kasaysayan kan manga tawo ni Jared, ako kutana dai na masurat pa nin kadakol, alagad dai pa man ako napapara; asin ako dai mapamidbid kan sakuyang sadiri sa manga Lamanite ta tibaad gadanon ninda ako.",
                    "Huli totoo, an saindang manga gera labi-labi kaisog sa saindang katiripunan; asin huli sa saindang kaanggotan ginagadan ninda an lambang Nephite na dai mag-inda ki Cristo.",
                    "Asin ako, si Moroni, dai iindahan an Cristo; kaya ako naglilibot-libot kun sain-sain para sa kaligtasan kan sakuyang sadiring buhay.",
                    "Huli kaini, ako nagsurat nin kadikit pang manga bagay, salungat sa sakuyang pinaghuna-huna; huli ta ako naghuna na dai na ako masurat pa; alagad ako nagsurat nin kadikit pang manga bagay, tanganing tibaad pa maging mahalaga sa sakuyang manga katugangan, an manga Lamanite, sa maabot na manga aldaw, sunod sa kapagbotan kan Kagurangnan."
                ]
            },
            {
                "url": "https://www.lds.org/scriptures/bofm/moro/2?lang=eng&clang=bik",
                "name": "Kapitulo 2",
                "summary": [
                    "Itinao ni Jesus sa doseng disipulos na manga Nephite an kapangyarihan na magtao kan balaog kan Espiritu Santo. Manga A.D. 401–421."
                ],
                "verses": [
                    "An manga tataramon ni Cristo, na saiyang sinabi sa saiyang manga disipulos, an dose na saiyang pinili, mantang saiyang ibinugtak an saiyang manga kamot sa sainda—",
                    "Asin saiyang inapod sinda sa pangaran, an sabi: Mag-apod kamo sa Ama sa sakuyang pangaran, sa maimbod na pagpamibi; asin pagkatapos na saindong magibo ini magkakaigwa kamo nin kapangyarihan sa saiya na saindong bubugtakan kan saindong manga kamot, saindong itatao an Espiritu Santo; asin sa sakuyang pangaran iyan saindong itatao, huli ta siring an ginigibo kan sakuyang manga apostoles.",
                    "Ngonian sinabi ni Cristo an manga tataramon na ini sa sainda sa panahon kan saiyang enot na pagpahiling; asin dai idto nadangog kan katiripunan, alagad nadangog idto kan manga disipulos; asin ta kun gurano kadakol an binugtakan kan saindang manga kamot, iyo man an binabaan kan Espiritu Santo."
                ]
            },
            {
                "url": "https://www.lds.org/scriptures/bofm/moro/3?lang=eng&clang=bik",
                "name": "Kapitulo 3",
                "summary": [
                    "An manga elder nag-oorden nin manga padi asin manga paratukdo sa paagi kan pagbugtak kan manga kamot. Manga A.D. 401–421."
                ],
                "verses": [
                    "An paagi kun paano an manga disipulos, na inapod na manga elder kan simbahan, nag-orden nin manga padi asin manga paratukdo—",
                    "Pagkatapos na sinda makapamibi sa Ama sa pangaran ni Cristo, saindang ibinugtak an saindang manga kamot sa sainda, asin nagsabi:",
                    "Sa pangaran ni Jesu-Cristo sakuyang inoordenan ika na maging sarong padi (o kun siya sarong paratukdo, inoordenan ko ika na maging sarong paratukdo) na maghulit nin pagsolsol asin kapatawaran nin manga kasalan sa paagi ni Jesu-Cristo, sa pakatagal sa pagtubod sa saiyang pangaran sagkod sa katapusan. Amen.",
                    "Asin sa siring na paagi sinda nag-orden nin manga padi asin manga paratukdo, sunod sa manga balaog asin manga pangapodan kan Dios sa manga tawo; asin saindang inordenan sinda sa kapangyarihan kan Espiritu Santo, na yaon sainda."
                ]
            },
            {
                "url": "https://www.lds.org/scriptures/bofm/moro/4?lang=eng&clang=bik",
                "name": "Kapitulo 4",
                "summary": [
                    "Ipinapahayag kun paano an manga elder asin an manga padi nagbebendision kan tinapay sa sakramento. Manga A.D. 401–421."
                ],
                "verses": [
                    "An paagi kan saindang manga elder asin manga padi na nagbebendision kan hawak asin dugo ni Cristo sa simbahan; asin saindang benendisionan ini sunod sa manga tugon ni Cristo; kaya samuyang aram na an paagi totoo; asin an elder o padi ipinaglingkod ini—",
                    "Asin sinda nagruluhod na kaibahan an manga kabali simbahan, asin nagpamibi sa Ama sa pangaran ni Cristo na an sabi:",
                    "O Dios, an Daing-Kasagkuran na Ama samuyang hinahagad saimo sa pangaran kan saimong Aki na si Jesu-Cristo, na bendisionan asin gibohon na banal ining tinapay para sa manga kalag kan gabos na magkakakan kaini, tanganing sinda magkakan sa pagrumdom kan hawak kan saimong Aki, asin magpatotoo sa saimo O Dios, an Daing-Kasagkuran na Ama, na boot nindang akoon sa sainda an pangaran kan saimong Aki, asin danay na rurumdomon siya asin uutobon an saiyang manga tugon na saiyang itinao sa sainda, tanganing danay na mapasainda an saiyang Espiritu na makaibahan ninda. Amen."
                ]
            },
            {
                "url": "https://www.lds.org/scriptures/bofm/moro/5?lang=eng&clang=bik",
                "name": "Kapitulo 5",
                "summary": [
                    "An paagi kan pagbendision kan arak sa sakramento iyo ini. Manga A.D. 401–421."
                ],
                "verses": [
                    "An paagi kan pagbendision kan arak—Totoo, saindang kinua an kupa, asin nagsabi:",
                    "O Dios, an Daing-Kasagkuran na Ama, samuyang hinahagad saimo sa pangaran kan saimong Aki na si Jesu-Cristo, na bendisionan asin gibohon na banal ining arak para sa manga kalag kan gabos na mainom kaini tanganing ini saindang gibohon sa pagrumdom kan dugo kan saimong Aki, na pinabulos para sa sainda; tanganing sinda magpatotoo sa saimo O Dios, an Daing-Kasagkuran na Ama, na danay nindang rurumdomon siya, tanganing mapasainda an saiyang Espiritu na makaibahan ninda. Amen."
                ]
            },
            {
                "url": "https://www.lds.org/scriptures/bofm/moro/6?lang=eng&clang=bik",
                "name": "Kapitulo 6",
                "summary": [
                    "An nagsosorolsol na manga tawo binubunyagan asin dai pinababayaan—An manga kabali sa simbahan na nagsosorolsol pinapatawad—Manga pagtiripon pinamamayohan sa kapangyarihan kan Espiritu Santo. Manga A.D. 401–421."
                ],
                "verses": [
                    "Asin ngonian ako magtataram manunungod sa pagbunyag. Magdarangog, binunyagan an manga elder, manga padi, asin manga paratukdo; asin sinda dai binunyagan sagkod na sinda nagdara nin tamang bunga na sinda maninigo kaini.",
                    "Asin ta sinda dai nag-ako nin siisay man na bunyagan sagkod na sinda dumulok na igwang nararagrag na puso asin nagmumundo na espiritu, asin nagpatotoo sa simbahan na sinda tunay na nagsorolsol kan saindang manga kasalan.",
                    "Asin ta daing inaako na bunyagan sagkod na dai sinda mag-ako sa sainda kan pangaran ni Cristo, na igwa nin tunay na pagmawot na maglingkod sa saiya sagkod sa katapusan.",
                    "Asin pagkatapos na sinda maako sa pagbunyag asin ta binago na sinda asin lininigan sa kapangyarihan kan Espiritu Santo, sinda ibinilang sa manga tawo kan simbahan ni Cristo; asin an saindang manga pangaran isinurat, tanganing sinda marumdoman asin mapangatamanan kan marahay na tataramon kan Dios, tanganing sinda magdanay sa tamang dalan, tanganing sinda magpadagos sa maimbod na pagpamibi, minasarig nanggad sana sa manga balaog ni Cristo na kaggibo asin parahaman kan saindang pagtubod.",
                    "Asin an simbahan nagtitiripon nin danay, tanganing mag-ayuno asin magpamibi, asin paghururon-huronan an manunungod sa karahayan kan saindang manga kalag.",
                    "Asin sinda danay na nagtitiripon tanganing mag-ako kan tinapay asin arak, sa pagrumdom kan Kagurangnan na Jesus.",
                    "Asin ta sinda maigot na nagmamasid na dai magkaigwa nin karaotan sa saindang katiripunan; asin ta an siisay man na makua na nagkasala, asin tulong tagapagpatotoo kan simbahan an naghatol sa sainda sa atubangan kan manga elder, asin ta kun dai sinda nagsorolsol, asin dai nagkurumpisal, an saindang manga pangaran binura, asin ta sinda dai na binilang sa manga tawo ni Cristo.",
                    "Alagad kun gurano kadayaday an saindang pagsorolsol asin paghagad nin kapatawaran, na igwang udok na katuyohan, sinda pinapatawad.",
                    "Asin an saindang pagtiripon pinamamayohan kan simbahan sunod sa paagi kan pag-antabay kan Espiritu, asin sa kapangyarihan kan Espiritu Santo; huli ta kun ano an ipinapasunod sainda kan kapangyarihan kan Espiritu Santo kun maghulit, o magpaliwanag, o magpamibi, o mag-agrangay, o magkanta, siring man ginibo ini."
                ]
            },
            {
                "url": "https://www.lds.org/scriptures/bofm/moro/7?lang=eng&clang=bik",
                "name": "Kapitulo 7",
                "summary": [
                    "Sarong pag-agda na lumaog sa kapahingaloan kan Kagurangnan—Magpamibi na igwang udok na katuyohan—An Espiritu ni Cristo an nagtatao sa manga tawo na maaraman an matanos asin maraot—Sinolsolan ni Satanas an manga tawo na indahan si Cristo asin maggibo nin maraot—Ipinahayag kan manga propeta an pag-abot ni Cristo—Sa paagi nin pagtubod, an manga milagro nangyari asin an manga anghel naglingkod—An manga tawo kaipuhan maglaom nin buhay na daing-kasagkuran asin mangapot sa dalisay na pagkamoot. Manga A.D. 401–421."
                ],
                "verses": [
                    "Asin ngonian ako, si Moroni, nagsurat nin kadikit na manga tataramon kan sakuyang ama na si Mormon, na saiyang sinabi manunungod sa pagtubod, sa paglaom, asin dalisay na pagkamoot; huli ta sa siring na paagi siya nagtaram sa saiyang manga tawo, sa saiyang pagtukdo sa sainda sa sinagoga na saindang pinatindog na pagsasambahan.",
                    "Asin ngonian ako, si Mormon, nagtataram sa saindo, sakuyang padangat na manga katugangan; asin ta ini sa paagi kan ugay kan Dios Ama, asin kan satuyang Kagurangnan na Jesu-Cristo, asin kan saiyang banal na kabotan, huli kan balaog kan saiyang pag-apod sakuya, na ako tinutugotan na magtaram sa saindo sa panahon na ini.",
                    "Huli kaini, ako magtataram sa saindo na manga nasa simbahan, na manga matuninong na parasunod ki Cristo, asin manga nagkaigwa nin tamang paglaom na sa paagi kaini kamo makakalaog sa kapahingaloan kan Kagurangnan, magpoon sa panahon na ini sagkod na kamo makapahingalo na kaibahan niya sa kalangitan.",
                    "Asin ngonian sakuyang manga katugangan, sakuyang inisip an manga bagay na ini manunungod sa saindo huli sa saindong matuninong na paglakaw na kaiba an manga aki nin tawo.",
                    "Huli ta sakuyang narumdoman an tataramon kan Dios na nagsasabi na sa paagi kan saindang manga gibo saimong mamimidbidan sinda; huli ta kun an saindang manga gibo matanos, sinda matanos man.",
                    "Huli totoo, an Dios nagsabi na an tawo na maraot dai magibo kaidtong marahay; huli ta kun siya magdudulot, o magpapamibi sa Dios, sagkod na saiyang gibohon ini nin igwang udok na katuyohan siya dai magkikinabang kaini.",
                    "Huli totoo, dai ini mabibilang sa saiya na karahayan.",
                    "Huli totoo, kun an sarong tawo na maraot, magtao nin dulot, ginigibo niya ini na magabat an boot; kaya ini ibibilang sa saiya na siring na garo dai man sana siya nagtao kan dulot; kaya siya ibibilang na maraot sa atubangan kan Dios.",
                    "Asin siring man ibibilang na maraot sa sarong tawo, kun siya magpapamibi na bakong udok an katuyohan kan puso; iyo, asin idto daing pakinabang sa saiya, huli ta an Dios dai nag-aako nin siring.",
                    "Kaya, an tawo na maraot dai makakagibo nin marahay; ni makakatao siya nin marahay na dulot.",
                    "Huli totoo, an mapait na burabod dai maluwas nin marahay na tubig; ni an marahay na burabod magluwas nin mapait na tubig; kaya an tawo na surogoon kan demonio dai makakasunod ki Cristo; asin ta kun siya magsunod ki Cristo siya dai magiging surogoon kan demonio.",
                    "Kaya an gabos na mararahay hali sa Dios; asin idtong mararaot hali sa demonio; huli ta an demonio kaiwal kan Dios, asin padagos na nakikilaban saiya, asin nag-aagda asin nagpapadagka sa kasalan, asin sa padagos na paggibo nin mararaot.",
                    "Alagad totoo, idtong nasa Dios nag-aagda asin nagpapadagka sa padagos na paggibo nin mararahay; kaya, an lambang bagay na nag-aagda asin nagpapadagka na maggibo nin marahay, asin mamoot sa Dios, asin maglingkod sa saiya, nasa pag-antabay kan Dios.",
                    "Kaya magdarangog, sakuyang padangat na manga katugangan, na kamo dai maghatol na an mararaot sa Dios, o na an mararahay asin an sa Dios sa demonio.",
                    "Huli ta totoo, sakuyang manga katugangan itinatao sa saindo na magpili tanganing maaraman nindo an marahay sa maraot; asin an dalan sa pagpili maliwanag, tanganing saindong maaraman sa bilog na pakaaram, siring sa liwanag kan aldaw sa kadikloman kan banggi.",
                    "Huli ta totoo, an Espiritu ni Cristo itinao sa lambang tawo, tanganing saiyang maaraman an marahay ki sa maraot; kaya sakuyang ipinapahiling sa saindo an paagi sa pagpili; huli ta an lambang bagay na nag-aagda na maggibo nin marahay, asin nakakadara na magtubod ki Cristo, iyan sinugo sa paagi kan kapangyarihan asin balaog ni Cristo; kaya saindong maaraman sa bilog nindong pakaaram na ini sa Dios.",
                    "Alagad an ano man na bagay na nakakadara sa tawo na maggibo nin maraot, asin dai magtubod ki Cristo, asin indahan siya, asin dai maglingkod sa Dios, saindong maaaraman sa bilog na pagkaaram na idto sa demonio; huli ta sa siring na paagi an demonio minagibo, huli ta siya dai nagdadara sa siisay man na tawo na maggibo nin marahay, dai, ni saro; ni an saiyang manga anghel; ni sinda na nagpapasakop kan saindang sadiri sa saiya.",
                    "Asin ngonian, sakuyang manga katugangan, nahihiling ko na saindong aram na an liwanag na kamo makakapaghukom, na kun arin na liwanag iyo an liwanag ni Cristo, mag-ingat na kamo dai maghukom na sala; huli ta sa siring na paghukom na saindong hinukom kamo huhukoman man.",
                    "Kaya, ako nakikihuron saindo, manga katugangan, na maigot kamong mag-adal sa liwanag ni Cristo tanganing kamo makaaram kan marahay ki sa maraot; asin ta kun saindong pangangapotan an lambang marahay na bagay, asin dai idto ipagsumpa, kamo totoong magiging aki ni Cristo.",
                    "Asin ngonian, sakuyang manga katugangan paano ini mangyari na saindong mapapangapotan an lambang marahay na bagay?",
                    "Asin ngonian ako uminabot sa pagtubod na idto, na sakuyang sinabi na sakuyang itataram; asin ta sakuyang sasabihon sa saindo an paagi kun paano nindo mapapangapotan an lambang marahay na bagay.",
                    "Huli totoo, an Dios nakakaaram kan gabos na manga bagay, bilang hali sa daing-kasagkuran sagkod sa daing-kasagkuran, kaya siya nagpadara nin manga anghel na maglingkod sa manga aki nin tawo, tanganing ipabatid an manunungod sa pag-abot ni Cristo; asin ki Cristo maabot an lambang marahay na bagay.",
                    "Asin ta an Dios man nagsabi sa manga propeta, sa paagi kan saiyang sadiring nguso, na si Cristo maabot.",
                    "Asin ta totoo, igwang manlaen-laen na manga paagi na siya nagpahiling nin manga bagay sa manga aki nin tawo, na manga mararahay; asin an gabos na manga bagay na mararahay hali ki Cristo; kun bako an manga tawo nahulog na sa pagkakasala, asin ta daing marahay na bagay na maabot sa sainda.",
                    "Kaya sa paagi kan paglingkod nin manga anghel, asin sa paagi kan lambang tataramon na nagluwas sa nguso kan Dios, an tawo nagpoon na magtubod ki Cristo; asin sa siring na paagi nin pagtubod, sinda nangapot sa lambang marahay na bagay; asin ta siring ini sagkod sa pag-abot ni Cristo.",
                    "Asin pagkatapos na siya uminabot an manga tawo man nakaligtas sa paagi nin pagtubod sa saiyang pangaran; asin sa paagi nin pagtubod, sinda naging manga aki kan Dios. Asin siring katotoo na si Cristo nabubuhay siya nagtaram kan manga tataramon na ini sa samuyang manga kamagurangan, na an sabi: Ano man na bagay an saindong hagadon sa Ama sa sakuyang pangaran, na marahay, sa pagtubod, nagtutubod na matatawan kamo, totoo, iyan mauutob sa saindo.",
                    "Kaya, sakuyang padangat na manga katugangan, ano nahali na daw an manga milagro huli ta si Cristo nagsakat na sa langit, asin nagtukaw na sa toong kamot kan Dios, tanganing akoon sa Ama an pagkaherak na manunungod saiya na igwa siya sa manga aki nin tawo?",
                    "Huli ta saiyang nasimbagan na an manga kasagkuran kan susundon, asin saiyang sisadiri an gabos na igwang pagtubod sa saiya; asin sinda na igwang pagtubod sa saiya mangangapot sa lambang marahay na bagay; kaya saiyang ipinakikimaherak an manga aki nin tawo; asin siya nag-eerok na daing-kasagkuran sa kalangitan.",
                    "Asin huli ta saiyang nagibo ini, sakuyang padangat na manga katugangan, ano nag-ontok na daw an manga milagro? Totoo sakuyang sinasabi sa saindo, Dai; ni an manga anghel nag-ontok na sa paglingkod sa manga aki nin tawo.",
                    "Huli totoo, sinda manga sakop niya, na maglingkod sunod sa tataramon kan saiyang pagboot, saindang ipinapahiling an saindang sadiri sa sainda na igwang makusog na pagtubod asin maimbod na kaisipan sa lambang porma nin kabanalan.",
                    "Asin an katuyohan kan saindang paglingkod iyo an apodan an gabos na manga tawo na magsorolsol, asin utobon asin gibohon an gibo kan manga tipan kan Ama, na ginibo niya sa manga aki nin tawo, sa paagi kan pagpahayag kan tataramon ni Cristo sa piniling manga kasangkapan kan Kagurangnan, tanganing sinda makapagpatotoo sa saiya.",
                    "Asin sa paagi kan paggibo na idto, an Kagurangnan na Dios hinanda an paagi tanganing an natada kan manga tawo magkaigwa nin pagtubod ki Cristo, tanganing an Espiritu Santo magkaigwa nin lugar sa saindang manga puso, sunod sa kapangyarihan kaidto; asin sa siring na paagi inutob kan Ama, an manga tipan na saiyang ginibo sa manga aki nin tawo.",
                    "Asin si Cristo nagsabi: Kun kamo magkakaigwa nin pagtubod sa sakuya kamo magkakaigwa nin kapangyarihan na gibohon an ano man na bagay na tama sa sakuya.",
                    "Asin siya nagsabi: Magsorolsol kamo gabos sa manga kasagkuran kan kinaban, asin dumurulok sa sakuya, asin magpabunyag sa sakuyang pangaran, asin magkaigwa nin pagtubod sa sakuya, tanganing kamo makaligtas.",
                    "Asin ngonian, sakuyang padangat na manga katugangan, kun an manga bagay na ini totoo na sakuyang sinabi sa saindo, asin an Dios ipapahiling sa saindo, sa kapangyarihan asin dakulang kamurawayan sa huring aldaw, na an manga idto totoo, asin ta kun an manga idto totoo ano an aldaw nin manga milagro nag-ontok na daw?",
                    "O nag-ontok na daw an manga anghel na magpahiling sa manga aki nin tawo? O saiya na daw na pinugolan an kapangyarihan kan Espiritu Santo sa sainda? O saiya daw, na gigibohon ini, mantang an panahon nagtatagal, o an kinaban nagtitindog pa, o igwa pa nin sarong tawo sa ibabaw kaini na ililigtas?",
                    "Totoo sakuyang sinasabi sa saindo, Dai; huli ta idto sa paagi nin pagtubod na an manga milagro ginigibo; asin ta idto sa paagi nin pagtubod na an manga anghel nagpapahiling asin naglilingkod sa manga tawo; kaya kun an manga ini nag-ontok na herak man sa manga aki nin manga tawo, huli ta ini dahil sa kadaihan nin pagtubod, asin an gabos mababasang sana.",
                    "Huli ta daing tawo na maliligtas, sunod sa manga tataramon ni Cristo, sagkod na magkaigwa sinda nin pagtubod sa saiyang pangaran; kaya kun an manga bagay na ini nag-ontok na, siring man an pagtubod nag-ontok na man; asin makaherak an kamugtakan kan tawo, huli ta sinda garo siring man sana sa daing pagtubos na ginibo.",
                    "Alagad totoo, sakuyang padangat na manga katugangan, ako naglalaom nin mararahay na manga bagay sa saindo, huli ta sakuyang aram na kamo igwa nin pagtubod ki Cristo huli sa saindong kapakumbabaan; huli ta kun dai kamong pagtubod sa saiya kamo dai nababagay na maibilang sa katiripunan kan saiyang simbahan.",
                    "Asin sa giraray, sakuyang padangat na manga katugangan, ako boot na magtaram sa saindo manunungod sa paglaom. Paano kamo makapaghinguha na magkaigwa nin pagtubod kun dai kamo nin paglaom?",
                    "Asin ano ini na paglalaoman nindo? Magdangog sakuyang sinasabi sa saindo na kamo magkakaigwa nin paglaom sa paagi kan pagtubos ni Cristo asin kan kapangyarihan kan saiyang pagkabuhay-liwat, tanganing ibangon sa buhay na daing-kasagkuran, asin ta ini huli sa saindong pagtubod sa saiya sunod sa pangako.",
                    "Kaya, kun an tawo igwa nin pagtubod kaipuhan igwa siyang paglaom; huli ta kun dai nin pagtubod dai magkakaigwa nin ano man na paglaom.",
                    "Asin sa giraray, magdangog sakuyang sinasabi sa saindo siya dai magkakaigwa nin pagtubod asin paglaom, kun siya bako mauyo, asin mapakumbaba sa puso.",
                    "Kun iyo man, an saiyang pagtubod asin paglaom daing kamugtakan, huli ta dai nin aakoon sa atubangan kan Dios, kundi idtong mauyo asin mapakumbaba sa puso; asin kun an sarong tawo mauyo asin mapakumbaba sa puso, asin minaako sa paagi kan kapangyarihan kan Espiritu Santo na si Jesus iyo an Cristo, kaipuhan na igwa siya nin dalisay na pagkamoot; huli ta kun dai siya nin dalisay na pagkamoot siya daing halaga; kaya kaipuhan igwa siya nin dalisay na pagkamoot.",
                    "Asin an dalisay na pagkamoot matinios na halawig, asin mabuot, asin dai nang-uuri, asin bako paharo-halangkawon, dai nag-iisip kan saiyang sadiri, dai tulos naaanggot, dai nag-iisip nin maraot, asin dai nag-oogma sa karaotan kundi nag-oogma sa katotoohan, natitios an gabos na manga bagay, nagtutubod sa gabos na manga bagay, naglalaom sa gabos na manga bagay, natatagalan an gabos na manga bagay.",
                    "Kaya, sakuyang padangat na manga katugangan, kun dai kamo nin dalisay na pagkamoot, kamo daing halaga, huli ta an dalisay na pagkamoot sagkod pa man dai magkukulang. Kaya mangapot sa dalisay na pagkamoot, na iyo an pinakadakula sa gabos, huli ta an gabos na manga bagay magkukulang—",
                    "Alagad an dalisay na pagkamoot iyo an dalisay na pagkamoot ni Cristo, asin ini nagtatagal sagkod pa man; asin an siisay man na makua na igwa kaini sa huring aldaw, iyan magiging marahay sa saiya.",
                    "Kaya, sakuyang padangat na manga katugangan, magpamibi sa Ama kaibahan an gabos na kusog nin puso, tanganing kamo mapano kan saiyang pagkamoot, na itinatao sa gabos na tunay na parasunod kan saiyang Aki, na si Jesu-Cristo; tanganing magi kamong manga aki kan Dios; tanganing kun siya umabot kita makaarog saiya, huli ta satuyang mahihiling siya na siring sa saiya; tanganing kita magkaigwa kan paglaom na ini; tanganing magi man kitang dalisay siring sa saiya na dalisay. Amen."
                ]
            },
            {
                "url": "https://www.lds.org/scriptures/bofm/moro/8?lang=eng&clang=bik",
                "name": "Kapitulo 8",
                "summary": [
                    "An pagbunyag sa manga umboy sarong maraot na karumpotan—An saradit na manga aki buhay ki Cristo huli sa Pagtubos—An pagtubod, an pagsolsol, an kapakumbabaan, asin an kahababaan nin puso, an pag-ako kan Espiritu Santo, asin an pagtagal sagkod sa katapusan an nag-aantabay pasiring sa kaligtasan. Manga A.D. 401–421."
                ],
                "verses": [
                    "Sarong surat kan sakuyang ama na si Mormon, sinurat sa sakuya, si Moroni; asin idto isinurat sa sakuya pagkatapos tulos na ako inapod sa paglingkod. Asin sa paagi na ini siya nagsurat sa sakuya, na an sabi:",
                    "Sakuyang padangat na aki, Moroni, ako nag-oogma nin labi-labi na an saimong Kagurangnan na Jesu-Cristo rinurumdom ika, asin ta inapod ika sa saiyang paglingkod, asin sa saiyang banal na gibo.",
                    "Danay ko ikang rinurumdom sa sakuyang manga pagpamibi, padagos na nagpapamibi sa Dios na Ama sa pangaran kan saiyang Banal na Aki, na si Jesus, na siya, sa paagi kan saiyang daing-katapusan na karahayan asin ugay, antabayan ka sa manga aagihan sa pagtagal sa pagtubod sa saiyang pangaran sagkod sa katapusan.",
                    "Asin sa ngonian, sakuyang aki, magtataram ako sa saimo manunungod kaidtong ikinamumundo ko nin labi-labi; huli ta ikinamumundo ko an magkaigwa nin pagpasuruhay sa saindo.",
                    "Huli, kun sakuyang naaraman an totoo, igwa nin pagpasuruhay sa saindo manunungod sa pagbunyag kan saradit nindong manga aki.",
                    "Asin ngonian, sakuyang aki, sakuyang minamawot na magi kang maigot sa paggibo, tanganing ining dakulang pagkasala mahali sa saindo; ta huli sa katuyohan na ini sakuyang isinurat an surat na ini.",
                    "Huli pagkatapos tulos na sakuyang maaraman an manga bagay na ini sa saimo ako naghapot sa Kagurangnan manunungod sa bagay na iyan. Asin an tataramon kan Kagurangnan uminabot sa sakuya sa paagi kan kapangyarihan kan Espiritu Santo, na an sabi:",
                    "Magdangog sa manga tataramon ni Cristo, an saimong Paratubos, an saimong Kagurangnan asin an saimong Dios. Magdangog, nagpadigdi ako sa mundo bako na apodon an manga matatanos kundi an manga parakasala na magsorolsol; an manga daing hilang dai nangangaipo nin parabulong, kundi sinda na naghihirilang kaya, an saradit na manga aki daing hilang, huli ta dai pa sinda makakagibo nin pagkasala; kaya an sumpa ki Adan hinali sa sainda sa paagi ko, tanganing ini dai na nin kapangyarihan sa sainda; asin an katugonan nin pagturi natapos na sa sakuya.",
                    "Asin sa siring na paagi ipinabatid kan Espiritu Santo an tataramon kan Dios sa sakuya; kaya, sakuyang padangat na aki, sakuyang aram na ini magabat na pagtuya-tuya sa atubangan kan Dios, na kamo magbunyag nin saradit na manga aki.",
                    "Totoo sakuyang sinasabi sa saimo na ining bagay na ini an saimong itutukdo—an pagsolsol asin an pagbunyag duman sa gabos na igwa na nin paninimbagan asin makakagibo na nin pagkasala; iyo, tukdoan an manga magurang na sinda magsorolsol asin magpaburunyag, asin magpakurumbaba kan saindang manga sadiri siring sa saindang saradit na manga aki, asin ta sinda gabos makakaligtas kaibahan an saindang saradit na manga aki.",
                    "Asin an saindang saradit na manga aki dai nangangaipo nin pagsolsol, ni pagbunyag. Totoo, an pagbunyag para sa pagsolsol pasiring sa pag-utob kan manga katugonan para sa kapatawaran nin manga kasalan.",
                    "Alagad an saradit na manga aki buhay ki Cristo, magpoon pa kan kapinonan kan mundo; ta kun bako, an Dios bako pantay na Dios, asin man sarong paburubagong Dios, asin nagpapalaen nin manga tawo; huli ta kadakol na saradit na manga aki an nagadan na daing pagbunyag!",
                    "Kaya, kun an saradit na manga aki dai makakaligtas kun dai nin pagbunyag, an manga ini napaduman na kuta sa daing katapusan na impiyerno.",
                    "Totoo sakuyang sinasabi sa saindo, na siya na maghuna na an saradit na manga aki nagkakaipo nin pagbunyag nasa apdo nin kapaitan asin nasa gapos nin kasalan; huli ta dai siya nin pagtubod, paglaom, ni dalisay na pagkamoot; huli kaini kun siya magadan mantang nag-iisip kaini, siya kaipuhan na bumaba sa impiyerno.",
                    "Huli ta makuri an kasumbikalan na maghuna na an Dios ilinigtas an sarong aki huli sa pagbunyag, asin an saro mapapara huli ta bako siyang bunyag.",
                    "Herak man sainda na magraraot kan manga paagi kan Kagurangnan sa siring na gawi, huli ta sinda mapapara kun dai sinda magsorolsol. Totoo, ako nagtataram na igwang kaisogan, na igwa nin kabagsikan na hali sa Dios; asin ta ako dai natatakot kun ano man an magigibo nin tawo; huli ta an bilog na pagkamoot nakakapahali nin takot.",
                    "Asin ta ako pano nin dalisay na pagkamoot, na iyo an daing-kasagkuran na pagkamoot; huli kaini, an gabos na manga aki parareho sa sakuya; huli kaini sakuyang namomootan an saradit na manga aki nin bilog na pagkamoot; asin sinda gabos parareho asin manga kahiras sa kaligtasan.",
                    "Huli ta sakuyang aram na an Dios daing pinapalaen, ni paburubagong pagkatawo; alagad dai siya nagbabago magpoon sa gabos na daing-kasagkuran sagkod sa gabos na daing-kasagkuran.",
                    "An saradit na manga aki dai makapagsosolsol; huli kaini, makuring kasumbikalan an indahan an dalisay na pagkaherak kan Dios sa sainda, huli ta sinda buhay sa saiya huli sa saiyang pagkaherak.",
                    "Asin siya na nagsasabi na an saradit na manga aki kaipuhan an pagbunyag pinag-iindahan an pagkaherak ni Cristo, asin hinahalian nin halaga an pagpakasakit niya asin an kapangyarihan nin pagtubos.",
                    "Herak man sa siring, huli ta sinda nasa pagalaman nin kagadanan, kan impiyerno, asin nin sarong daing katapusan na padusa. Sakuyang maisog na sinasabi ini: An Dios pinagbotan ako. Dangogon an manga idto asin sunodon, o an manga iyan matindog na laban sa saindo sa paghukom ni Cristo.",
                    "Huli ta totoo na an gabos na saradit na manga aki buhay ki Cristo, asin man sinda na dai kan katugonan. Huli ta an kapangyarihan kan pagtubos maabot sa sainda gabos na daing katugonan; huli kaini, siya na dai isinumpa, o siya na bako nasa irarom nin sumpa, dai makapagsosolsol; asin sa siring an pagbunyag daing kamugtakan—",
                    "Alagad ini pagtuya-tuya sa atubangan kan Dios, pag-inda sa manga pagkaherak ni Cristo, asin an kapangyarihan kan saiyang Banal na Espiritu, asin pagsarig sa manga gadan na gibo.",
                    "Totoo, sakuyang aki, ining manga bagay na ini dai dapat; huli ta an pagsolsol para duman na nasa irarom kan kahatolan asin sa irarom kan sumpa nin dai pagsunod na katugonan.",
                    "Asin an enot na manga bunga kan pagsolsol iyo an pagbunyag; asin an pagbunyag minaabot sa paagi nin pagtubod sa pag-utob kan manga katugonan; asin an pag-utob kan manga katugonan nagdadara nin kapatawaran nin manga kasalan.",
                    "Asin an kapatawaran nin manga kasalan nagdadara nin kahababaan nin boot, asin mapagpakumbaba na puso; asin huli sa kahababaan nin boot asin mapakumbaba na puso maabot an pagdalaw kan Espiritu Santo, na Pararanga na nagpapano nin paglaom asin bilog na pagkamoot, na pagkamoot na nagtatagal sa paagi nin maigot na pagpamibi, sagkod na an katapusan umabot, kun nuarin an gabos na manga santo mag-eerok na kaibahan an Dios.",
                    "Totoo, sakuyang aki, ako masurat giraray sa saimo kun dai pa ako tulos na magluwas na makilaban sa manga Lamanite. Totoo, an pagkaharo-halangkawon kan nasion na ini, o an manga tawo kan manga Nephite, nagpapatunay sa saindang pagkarumpag sagkod na sinda magsorolsol.",
                    "Ipamibi sinda, sakuyang aki, na an pagsolsol mag-abot man sa sainda. Alagad totoo, ako natatakot na tibaad an Espiritu nag-ontok na sa pagtabang sa sainda; asin sa kabtang na ini kan daga sinda man nagmamawot na rumpagon an gabos na kapangyarihan asin kabagsikan na hali sa Dios; asin ta sinda pinag-iindahan an Espiritu Santo.",
                    "Asin pagkatapos na isikwal an kadakula na pagkaaram, sakuyang aki, sinda madali nang mapara, sa pag-utob kan manga propesia na sinabi kan manga propeta, siring man an manga tataramon kan satuyang Paraligtas.",
                    "Paaram, sakuyang aki, sagkod makasurat ako sa saimo, o sagkod na maghilingan kita giraray. Amen."
                ]
            },
            {
                "url": "https://www.lds.org/scriptures/bofm/moro/9?lang=eng&clang=bik",
                "name": "Kapitulo 9",
                "summary": [
                    "An manga Nephite asin an manga Lamanite kapwa mararaksot asin tampalasan—Sinda nagpapadusa asin nanggagadan sa lambang saro—Si Mormon nagpapamibi tanganing an ugay asin an karahayan mapa ki Moroni sagkod pa man. Manga A.D. 401–421."
                ],
                "verses": [
                    "Sakuyang padangat na aki, nagsurat ako giraray sa saimo tanganing saimong maaraman na ako buhay pa; alagad ako nagsurat kaidtong manunungod sa manga bagay na nakakahandal.",
                    "Huli ta totoo, nagkaigwa ako nin makuring pakilaban sa manga Lamanite, na kun sain dai kami nakasakop; asin si Archeantus nagadan sa paagi nin espada, asin man si Luram asin si Emron; iyo, asin ta nawara sa samuya an dakulang bilang kan samuyang pili na manga tawo.",
                    "Asin ngonian totoo sakuyang aki, ako natatakot na tibaad mapara kan manga Lamanite an manga tawong ini; huli ta sinda dai man nagsosorolsol, asin sinda binubukag ni Satanas sa padagos na kaanggotan sa lambang saro.",
                    "Totoo, ako padagos na nagpapakasakit sa sainda; asin ta kun ako nagtataram na matarom kan tataramon kan Dios sinda nagtatarakig asin naaanggot sa sakuya; asin ta kun ako dai magtaram nin matarom pinapatagas ninda an saindang manga puso laban kaidto; kaya ako natatakot na an Espiritu kan Kagurangnan nag-ontok na sa pagtabang sa sainda.",
                    "Huli ta makuri an saindang kaanggotan na sa paghuna ko sinda dai nang pagkatakot sa kagadanan; asin nawara na an saindang pagkamoot, saro sa saro; asin ta napapaha sinda sa dugo asin padagos na nagbabaralosan.",
                    "Asin ngonian sakuyang padangat na aki, maski pa sa saindang pagmamatagas, maghinguha kita sa pagtrabaho huli ta kun mag-ontok kita sa pagtrabaho, kita madadara sa irarom nin sumpa; huli ta igwa kita nin trabaho na gigibohon mantang nasa tabernakulong daga, na satuyang madaog an kaiwal kan gabos na katanusan, asin pahingaloan an satuyang manga kalag sa kahadean kan Dios.",
                    "Asin ngonian ako masurat manunungod kan manga pagtios kan manga tawong ini. Huli ta sunod sa kaaraman na sakuyang nakua hali ki Amoron, totoo, na an manga Lamanite igwang kadakol na manga bihag, na saindang dinara hali sa tore kan Sherrizah; asin ta igwang manga lalaki, manga babae, asin manga aki.",
                    "Asin ta an manga agom asin manga ama kan manga babae asin manga aki saindang ginaradan; asin ta pinapakakan an manga babae kan laman kan saindang manga agom, asin an manga aki an manga laman kan saindang manga ama; asin ta daing tubig, kundi kadikit, an itinatao sa sainda.",
                    "Asin maski pa an dakulang karumpotan na ini kan manga Lamanite, ini dai pa maorog kaidtong sa satuyang manga tawo sa Moriantum. Huli ta totoo, dakol kan manga aking babae kan manga Lamanite an dinara nindang bihag; asin pagkatapos na halion sa sainda an pinakaiingatan asin mahal sa gabos na bagay, na iyo an kabinian asin kabansayan—",
                    "Asin pagkatapos na gibohon an bagay na ini, ginaradan sinda sa pinakamakuring paagi, pinapasakitan an saindang manga hawak sagkod sa kagadanan; asin pagkatapos na gibohon ini, saindang kinakan an manga laman siring sa manga lumalaw na manga hayop, huli sa katagasan kan saindang manga puso; asin ta ginigibo ninda ini bilang tanda nin kaisogan.",
                    "O sakuyang padangat na aki, paano an manga tawo na siring kaini, na manga mariringis—",
                    "(Asin diit pa sanang taon an nakaagi na sinda manga mabuboot asin magaya-gaya na manga tawo)",
                    "Alagad O sakuyang aki, paano an manga tawo na siring kaini, na an kaogmahan nasa labi-labing karumpotan—",
                    "Paano niato malaoman na pupugolon kan Dios an saiyang kamot sa paghukom laban sa satuya?",
                    "Totoo, an sakuyang puso nagtatangis: Herak man sa manga tawong ini. Lumuwas sa paghukom, O Dios, asin itago mo an saindang manga kasalan, asin kasumbikalan, asin an manga karumpotan sa atubangan kan saimong lalawgon.",
                    "Asin sa giraray, sakuyang aki, igwang kadakol na manga balo asin an saindang manga aking babae na nawalat sa Sherrizah; asin idtong kabtang kan manga pagkabuhay na dai dinara kan manga Lamanite, totoo, an hukbo ni Zenephi dinarara an manga ini asin pinabarayaan na sinda na magralagaw-lagaw kun sain sinda makakua nin pagkakan; asin dakol na gurang na manga babae an pigruruluya sa dalan asin nagkakagaradan.",
                    "Asin an hukbo na sakuyang kaibahan maluya; asin an manga hukbo kan manga Lamanite nasa tahaw ko asin kan Sherrizah; asin kun gurano an nagdurulag pasiring sa hukbo ni Aaron iyo man an inabotan kan saindang makangurungirhat na kabangisan.",
                    "O an karaksotan kan sakuyang manga tawo! Sinda dai nin kahusayan asin dai nin pagkaherak. Totoo, ako saro sanang tawo, asin ta ako daing iba kundi an kusog nin sarong tawo, asin ta dai ko na maipapasunod pa an sakuyang manga katugonan.",
                    "Asin ta sinda naging makusog sa saindang pagkatampalasan; asin sinda pararehong mababangis, daing iliniligtas, ni gurang o aki; asin ta sinda nag-oogma sa gabos na bagay apuera sana sa mararahay; asin an kasakitan kan satuyang manga babae asin kan satuyang manga aki sa ibabaw kan gabos na daga na ini labi sa gabos na bagay; iyo, an dila dai makakataram, ni maisusurat ini.",
                    "Asin ngonian, sakuyang aki, dai na ako magtataram pa manunungod kaining makangurungirhat na hihilingon. Totoo, aram mo an kasumbikalan kan manga tawong ini; saimong aram na sinda manga tawong daing prinsipio asin manga daing pagmati; asin an saindang kasumbikalan orog pa sa manga Lamanite.",
                    "Totoo, sakuyang aki, dai ko sinda maipapakihuron sa Dios ta tibaad ako saiyang padusahan.",
                    "Alagad totoo, sakuyang, aki, ika sakuyang maipapakihuron sa Dios, asin ako nananarig ki Cristo na ika makakaligtas; asin sakuyang ipinapamibi sa Dios na saiyang iligtas an saimong buhay, tanganing magpatotoo kan pagbalik kan saiyang manga tawo sa saiya, o an saindang lubos na pagkarumpag; huli ta sakuyang aram na sinda mapapara sagkod na sinda magsorolsol asin magbaralik sa saiya.",
                    "Asin kun sinda mapara idto magiging siring sa manga Jaredite, huli sa kasutilan kan saindang manga puso, naghahanap nin dugo asin pagbalos.",
                    "Asin ta kun mangyari na sinda mapara, satuyang aram na dakol kan satuyang manga katugangan nagsanib na sa manga Lamanite, asin ta dakol pa an masanib sa sainda; kaya, magsurat ka nin diit na manga bagay, kun ika makaligtas asin ako mapara na asin dai ko na ika mahihiling; alagad nananarig ako na madali ko na ikang mahihiling; huli ta igwa ako nin banal na manga kasuratan na sakuyang itatao saimo.",
                    "Sakuyang aki, maging dayupot ki Cristo; asin dai man lugod makapamundo saimo an manga bagay na sakuyang isinurat, na makapagabat saimo pasiring sa kagadanan; alagad alsahon ka man lugod ni Cristo, asin an saiyang manga pagsakit asin pagkagadan, asin an pagpahiling kan saiyang hawak sa satuyang manga kamagurangan, asin an saiyang pagkaherak asin an halawig na pagtios, asin an paglaom kan saiyang kamurawayan asin buhay na daing-kasagkuran, magdanay man lugod sa saimong isip sagkod pa man.",
                    "Asin an ugay kan Dios Ama, na an trono nasa halangkaw na kalangitan, asin an satuyang Kagurangnan na Jesu-Cristo, na nagtutukaw sa toong kamot kan saiyang kapangyarihan, sagkod na an gabos na manga bagay maging sakop niya, mapasaimo na kaibahan mo sagkod pa man. Amen."
                ]
            },
            {
                "url": "https://www.lds.org/scriptures/bofm/moro/10?lang=eng&clang=bik",
                "name": "Kapitulo 10",
                "summary": [
                    "Sarong patotoo kan Libro ni Mormon maabot sa paagi kan kapangyarihan kan Espiritu Santo—An manga balaog kan Espiritu iwinawaras sa manga dayupot—An manga balaog na espiritual danay na kaibahan an pagtubod—An manga tataramon ni Moroni nagtataram hali sa kabokabo—Dumulok ki Cristo, maging daing katuyawan sa saiya, asin pakabanalon an saindong manga kalag. Manga A.D. 421."
                ],
                "verses": [
                    "Ngonian ako, si Moroni, isinusurat kun ano an sakuyang pinaghuhuna na marahay; asin ta ako nagsusurat sa sakuyang manga katugangan, na manga Lamanite; asin sakuyang minamawot na saindang maaraman na labi sa apat na gatos asin duwang pulo na taon na an nakaagi poon kan an tanda kan pag-abot ni Cristo itinao.",
                    "Asin sakuyang siniserahan an manga kasuratan na ini, pagkatapos na ako makapagtaram nin diit na manga tataramon sa paagi nin pagsadol sa saindo.",
                    "Totoo, kamo sakuyang sinasadol na kun saindong mabasa an manga bagay na ini, kun ini kadunungan sa Dios na kaipuhan na saindong basahon an manga ini, tanganing saindong marumdoman kun paano kamaherakon an Kagurangnan sa manga aki nin tawo, magpoon pa sa paglalanga ki Adan sagkod sa panahon na saindong maako an manga bagay na ini, asin paghorop-horopon ini sa saindong manga puso.",
                    "Asin ta kun akoon na nindo an manga bagay na ini, kamo sakuyang sinasadol na kamo maghumapot sa Dios, an Daing-Kasagkuran na Ama, sa pangaran ni Cristo, kun an manga bagay na ini bako totoo; asin kamo maghuhumapot na igwang dalisay na puso, na igwang tunay na katuyohan, na igwa nin pagtubod ki Cristo, saiyang ipapahayag an katotoohan kaiyan sa saindo, sa paagi kan kapangyarihan kan Espiritu Santo.",
                    "Asin sa paagi kan kapangyarihan kan Espiritu Santo saindong maaaraman an katotoohan kan gabos na manga bagay.",
                    "Asin an ano man na bagay na marahay iyan masuripot asin totoo; kaya daing bagay na marahay na iniindahan si Cristo, alagad mimidbidon na siya iyo siya.",
                    "Asin saindong mamimidbid na siya iyo siya, sa paagi kan kapangyarihan kan Espiritu Santo; kaya kamo sakuyang sinasadol na dai nindo pag-indahan an kapangyarihan kan Dios; huli ta siya naggigibo sa paagi nin kapangyarihan, sunod sa pagtubod kan manga aki nin tawo, siring sa ngonian asin sa aga, asin sagkod pa man.",
                    "Asin sa giraray, kamo sakuyang sinasadol, sakuyang manga katugangan, na kamo dai mag-inda kan balaog kan Dios, huli ta kadakol idto; asin ta an manga idto hali sa sarong Dios. Asin ta igwang manlaen-laen na paagi na an manga balaog na idto itinatao; alagad siya iyo idtong parehong Dios na naggigibo kan gabos sa gabos; asin an manga ini itinatao sa paagi kan manga pagpahayag kan Espiritu kan Dios sa manga tawo, tanganing mapakinabangan ninda.",
                    "Huli totoo, sa saro itinatao kan Espiritu kan Dios, tanganing saiyang maitukdo an tataramon nin kadunungan;",
                    "Asin sa saro, tanganing saiyang maitukdo an tataramon nin pagkaaram sa paagi kan parehong Espiritu;",
                    "Asin sa saro, labi-labi kadakulang pagtubod; asin sa saro, an manga balaog nin pagbulong sa paagi kan parehong Espiritu;",
                    "Asin sa giraray, sa saro, tanganing siya makagibo nin makukusog na milagro;",
                    "Asin sa giraray, sa saro, tanganing siya makapagpropesia manunungod sa gabos na manga bagay;",
                    "Asin sa giraray, sa saro, tanganing makahiling nin manga anghel asin manga naglilingkod na manga espiritu;",
                    "Asin sa giraray, sa saro, gabos na manga dila;",
                    "Asin sa giraray, sa saro, an pagsalin nin manga tataramon asin palaen-laen na manga dila;",
                    "Asin an gabos na manga balaog na ini maabot sa paagi kan Espiritu ni Cristo; asin ta an manga ini maabot sa lambang tawo saro saro, susog sa saiyang pagboot.",
                    "Asin kamo sakuyang sinasadol, sakuyang padangat na manga katugangan, tanganing saindong marumdoman na an lambang marahay na balaog hali ki Cristo.",
                    "Asin kamo sakuyang sinasadol sakuyang padangat na manga katugangan, tanganing saindong marumdoman na siya iyo kaidto, ngonian, asin sagkod pa man, asin tanganing an gabos na manga balaog na ini na sakuyang pinagtataram, na manga espiritual, dai nanggad hahalion, sagkod na an mundo nagtitindog, apuera sana sa daing pagtubod kan manga aki nin tawo.",
                    "Huli kaini, kaipuhan nin pagtubod; asin ta kun kaipuhan nin pagtubod kaipuhan man nin paglaom; asin ta kun kaipuhan nin paglaom kaipuhan man nin dalisay na pagkamoot.",
                    "Asin ta sagkod na kamo igwang dalisay na pagkamoot dai kamo sa ano man na paagi makakaligtas para sa kahadean kan Dios; ni kamo makaligtas para sa kahadean kan Dios kun kamo dai nin pagtubod; ni kamo makakaligtas kun kamo dai nin paglaom.",
                    "Asin ta kun kamo dai nin paglaom kamo nasa kahurasaan; asin an kahurasaan minaabot huli sa karaotan.",
                    "Asin ta si Cristo totoong nagsabi sa satuyang manga kamagurangan: Kun kamo igwa nin pagtubod kamo makakagibo nin manga bagay na tama para sa sakuya.",
                    "Asin ngonian ako nagtataram sa gabos na manga kasagkuran kan kinaban—na kun an aldaw umabot na an kapangyarihan asin balaog kan Dios mahali na sa saindong katiripunan, idto huli sa kadaihan nin pagtubod.",
                    "Asin ta herak man kan manga aki nin tawo kun siring an mangyayari; huli ta dai nin maggigibo nin marahay sa saindong katiripunan, dai ni saro man. Huli ta kun igwa man nin saro sa saindong katiripunan na maggigibo nin marahay, siya maggigibo sa paagi kan kapangyarihan asin balaog kan Dios.",
                    "Asin herak man sa sainda na maggigibo kan manga bagay na ini asin magadan, huli ta sinda magagadan sa saindang manga kasalan, asin ta dai sinda makakaligtas sa kahadean kan Dios; asin ako nagtataram susog sa manga tataramon ni Cristo; asin ta ako dai nagpuputik.",
                    "Asin ta kamo sakuyang sinasadol na rumdomon an manga bagay na ini; huli ta an panahon maliksi na maabot na saindong maaraman na ako dai nagpuputik, huli ta ako saindong mahihiling sa hukoman kan Dios; asin an Kagurangnan na Dios masabi sa saindo: Bakong sakuyang ipinahayag an sakuyang manga tataramon sa saindo, na manga isinurat kan tawong ini, siring sa saro na nagkukurahaw hali sa gadan, iyo, siring sa sarong nagtataram hali sa kabokabo?",
                    "Sakuyang ipinahayag an manga bagay na ini para sa pag-utob kan manga propesia. Asin totoo, an manga ini magluluwas sa nguso kan daing katapusan na Dios; asin an saiyang manga tataramon magtatanog sa sarong kapagarakian sagkod sa masurunod na kapagarakian.",
                    "Asin ipapahiling saindo kan Dios, na an sakuyang isinurat totoo.",
                    "Asin giraray sakuyang sinasadol kamo na dumulok ki Cristo, asin pangapotan an lambang marahay na balaog, asin dai pagdutdoton an mararaot na balaog, ni an maati na bagay.",
                    "Asin magmata, asin magbangon hali sa kabokabo, O Jerusalem; iyo, asin isulot an saindong magagayon na manga gubing, O manga aking babae kan Zion; asin pakusugon an saindong manga tukod asin pahiwason an saindong manga pagdulonan sagkod pa man, tanganing tibaad dai na kamo magkarilibong, tanganing an manga tipan kan Daing-Kasagkuran na Ama na ginibo sa saindo, O harong kan Israel, mautob na.",
                    "Iyo, dumulok ki Cristo, asin maging daing katuyawan sa saiya, asin indahan an saindong sadiri kan gabos na pagkabakong-diosnon; asin ta kun saindong indahan an saindong sadiri kan gabos na pagkabakong-diosnon asin mamootan an Dios sa gabos nindong bagsik, isip asin kusog, dangan an saiyang ugay magkakanigo sa saindo, tanganing sa paagi kan saiyang ugay magi kamong daing katuyawan ki Cristo; asin ta kun sa paagi kan ugay kan Dios kamo maging daing katuyawan ki Cristo, dai nanggad kamo sa ano man na paagi makakainda sa kapangyarihan kan Dios.",
                    "Asin sa giraray, kun kamo sa paagi kan ugay kan Dios naging manga daing-katuyawan ki Cristo, asin dai mag-inda sa saiyang kapangyarihan, saka na kamo magiging banal ki Cristo sa paagi kan ugay kan Dios, sa paagi kan pagpabulos kan dugo ni Cristo, na nasa tipan kan Ama sa pagpatawad kan saindong manga kasalan, tanganing magi kamong banal, daing digta.",
                    "Asin ngonian ako namamaaram sa saindo gabos, paaram. Ako madali nang magpapahingalo sa paraiso kan Dios, sagkod na an sakuyang espiritu asin hawak sa giraray magsaro, asin dinadara akong nagtitriumpo sa duros, tanganing sabaton kamo sa atubangan kan marahay-rahay na hukoman kan dakulang Jehova, an Daing-Kasagkuran na Hukom kan buhay asin kan gadan. Amen.",
                    "Digdi Nagtatapos"
                ]
            }
        ],
        "summary": [],
        "text": null
    }
]