{
    "title": "Скъпоценен Бисер",
    "uri": "/study/scriptures/pgp",
    "structure": [
        {
            "type": "content",
            "title": "заглавна страница",
            "uri": "/study/scriptures/pgp/title-page"
        },
        {
            "type": "content",
            "title": "Въведение",
            "uri": "/study/scriptures/pgp/introduction"
        },
        {
            "type": "section",
            "title": "Моисей",
            "entries": [
                {
                    "type": "content",
                    "title": "Моисей 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Моисей 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Моисей 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Моисей 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Моисей 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Моисей 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Моисей 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Моисей 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Авраам",
            "entries": [
                {
                    "type": "content",
                    "title": "Авраам 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Авраам 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Авраам 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Авраам 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Авраам 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Изображение&nbsp;1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Изображение&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Изображение&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Джозеф Смит&nbsp;— Матея",
            "uri": "/study/scriptures/pgp/js-m/1"
        },
        {
            "type": "content",
            "title": "Джозеф Смит&nbsp;— История",
            "uri": "/study/scriptures/pgp/js-h/1"
        },
        {
            "type": "content",
            "title": "Символът на вярата",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "заглавна страница",
            "data_type": "chapter",
            "book_title": "Скъпоценен Бисер",
            "subtitle": [
                "Сборник от избрани откровения, преводи и описания на Джозеф Смит, първи пророк, гледач и откровител на Църквата на Исус Христос на светиите от последните дни"
            ],
            "text": [
                "Публикувана от Църквата на Исус Христос на светиите от последните дни",
                "Солт Лейк Сити, Юта, САЩ, 2003",
                "© 2004 на Intellectual Reserve, Inc.",
                "Всички права запазени",
                "Отпечатана в Германия 03/2004",
                "19932004",
                "Translation of the Book of Mormon, Doctrine and Covenants, and Pearl of Great Price",
                "Bulgarian"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Въведение",
            "data_type": "chapter",
            "book_title": "Въведение",
            "text": [
                "Скъпоценен бисер е сборник от избрани материали, отнасящи се до множество важни положения от вярата и учението на Църквата на Исус Христос на светиите от последните дни. Тези материали са били изготвени от Пророка Джозеф Смит и публикувани в периодичните издания на Църквата по негово време.",
                "Първата сбирка от материали, носеща името Скъпоценен бисер, е изготвена през 1851 година от старейшина Франклин Д. Ричардс, който по това време е член на Съвета на Дванадесетте и президент на Британската Мисия. Целта и́ е била да направи по-леснодостъпни някои важни статии, които са имали ограничено разпространение по времето на Джозеф Смит. С нарастването на броя на членовете на Църквата, както в Европа, така и в Америка, се появява нуждата тези материали да бъдат на разположение. Скъпоценен бисер достига широка употреба и впоследствие става канонично произведение на Църквата след решение на Първото Президентство и на общата конференция, проведена в Солк Лейк Сити на 10 октомври 1880 година.",
                "В съгласие с нуждите на Църквата, на няколко пъти е правена преработка на съдържанието. През 1878 година се добавят фрагменти от Книгата на Моисей, които не са се съдържали в първото издание. През 1902 година се изпускат определени части от Скъпоценен бисер, в които се повтаря материал, издаден също и в Учение и Завети. Подреждането по глави и стихове, с бележки под линия, е направено през 1902 година. Първото издание в две колони на страница и с индекс е от 1921 година. Не се правят никакви други промени до април 1976 година, когато се добавят две откровения. През 1979 година те се премахват от Скъпоценен бисер и се включват в Учение и Завети, където понастоящем се явяват като раздели 137 и 138. В настоящото издание са направени някои промени, за да се приведе такстът в съответствие с по-ранни документи.",
                "Следва кратко въведение в съдържанието:",
                "Избрани части от Книгата на Моисей. Извлечение от книгата Битие на направения от Джозеф Смит превод на Библията, който той започва през юни 1830 година (History of the Church [История на Църквата], 1:98–101, 131–139).",
                "Книгата на Авраам. Превод от едни египетски папируси, които попадат в ръцете на Джозеф Смит през 1835 година, съдържащи писания на патриарха Авраам. Преводът се публикува на части във вестник Times and Seasons, започвайки от 1 март 1842 година в Наву, щата Илинойс (History of the Church, 4:519–534).",
                "Джозеф Смит — Матея. Извлечение от свидетелството на Матея в превода на Библията, направен от Джозеф Смит (за божественото вдъхновение да се започне преводът на Новия Завет виж Учение и Завети 45:60–61).",
                "Джозеф Смит — История. Откъси от свидетелството и официалната история на Джозеф Смит, която той подготвя през 1838 година, публикувана на части във вестник Times and Seasons в Наву, щата Илинойс, започвайки от 15 март 1842 година (History of the Church, 1:1–44).",
                "Символът на вярата на Църквата на Исус Христос на светиите от последните дни. Изявление на Джозеф Смит, публикувано в Times and Seasons на 1 март 1842 година, придружено от една кратка история на Църквата, която става широко известна като Писмото на Уентуърт (History of the Church, 4:535–541)."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Моисей 1",
            "data_type": "chapter",
            "chapter_name": "Глава 1",
            "chapter_summary": [
                "Бог се открива на Моисей. Моисей бива преобразен. Той се изправя срещу Сатана. Моисей вижда множество населени светове. Синът е сътворил безброй светове. Божието дело и слава са да се осъществи безсмъртието и вечният живот на човека."
            ],
            "book_title": "Избрани части от Книгата на Моисей",
            "subtitle": [
                "(юни 1830 г.)"
            ],
            "verses": [
                {
                    "number": 1,
                    "text": "Словата Божии, които Той изрече на Моисей по времето, когато Моисей беше отведен на една изключително висока планина."
                },
                {
                    "number": 2,
                    "text": "И той видя Бог лице в лице, и говорѝ с Него, и славата Божия беше върху Моисей, ето защо Моисей можа̀ да устои на присъствието Му."
                },
                {
                    "number": 3,
                    "text": "И Бог говорѝ на Моисей, казвайки: Ето, Аз съм Господ Бог Всемогъщи и Безкраен е името Ми, защото Аз съм без начало на дни и край на години. И не е ли това безкрайно?"
                },
                {
                    "number": 4,
                    "text": "И ето, ти си Мой син, ето защо, погледни и Аз ще ти покажа творението на ръцете Ми, но не всичко, защото Моите дела са без край, а също и словата Ми, защото никога не престават."
                },
                {
                    "number": 5,
                    "text": "Ето защо, никой човек не може да съзре всичките Ми дела, освен ако не види цялата Ми слава; и никой човек не може да види цялата Ми слава и след това да остане на земята в плътта."
                },
                {
                    "number": 6,
                    "text": "И имам работа за теб, Моисее, сине Мой; и ти си по подобието на Единородния Ми; и Моят Единороден е и ще бъде Спасителят, защото Той е изпълнен с благодат и истина; но освен Мен няма Бог и всички неща са представени с Мен, защото Аз ги познавам всичките."
                },
                {
                    "number": 7,
                    "text": "И сега ето, разкривам ти само това, Моисее, сине Мой, защото ти си в света и сега Аз ти го показвам."
                },
                {
                    "number": 8,
                    "text": "И стана така, че Моисей погледна и видя света, на който беше сътворен. И Моисей видя света и неговите краища, и всичките чеда човешки, които са и които бяха сътворени, което много го учуди и изуми."
                },
                {
                    "number": 9,
                    "text": "И присъствието Божие се оттегли от Моисея, тъй че Неговата слава не беше върху Моисей и Моисей бе оставен сам на себе си. И като бе оставен сам на себе си, той падна на земята."
                },
                {
                    "number": 10,
                    "text": "И стана така, че в продължение на много часове Моисей не можа да възвърне естествената си сила като на човек, и той си каза: Поради тази причина сега знам, че човекът е нищо, и това никога не съм го предполагал."
                },
                {
                    "number": 11,
                    "text": "Но сега моите собствени очи съзряха Бог, не естествените ми очи, а духовните ми очи, понеже естествените ми очи не биха могли да видят, защото аз щях да залинея и да умра в Неговото присъствие. Но славата Му беше върху мен и аз видях лицето Му, защото бях преобразен пред Него."
                },
                {
                    "number": 12,
                    "text": "И стана така, че когато Моисей беше изрекъл тези слова, ето, Сатана дойде, като го изкушаваше, казвайки: Моисее, сине човешки, поклони ми се!"
                },
                {
                    "number": 13,
                    "text": "И стана така, че Моисей погледна към Сатана и каза: Кой си ти? Защото ето, аз съм син Божий, по подобие на Неговия Единороден. И къде е твоята слава, че да трябва да ти се поклоня?"
                },
                {
                    "number": 14,
                    "text": "Защото ето, аз не можех да погледна Бог, освен ако славата Му не беше дошла върху ми и аз не бях преобразен пред Него. Но теб мога да гледам, тъй както съм естествен човек. Не е ли истина това?"
                },
                {
                    "number": 15,
                    "text": "Благословено да е името на моя Бог, защото Духът Му не се е оттеглил напълно от мен. А иначе, къде е славата ти, защо за мен тя е мрак? И аз мога да направя разлика между теб и Бог, защото Бог ми каза: Покланяй се Богу, защото само Нему ти ще служиш."
                },
                {
                    "number": 16,
                    "text": "Махни се оттук, Сатана; не ме мами, защото Бог ми каза: Ти си по подобието на Моя Единороден."
                },
                {
                    "number": 17,
                    "text": "И Той също ми даде заповеди, когато ме призова от горящия храст, казвайки: Призовавай Бога в името на Моя Единороден и Ми се покланяй."
                },
                {
                    "number": 18,
                    "text": "И отново Моисей каза: Няма да престана да призовавам Бога. Имам и други неща да Го запитам и понеже славата Му беше върху ми, ето защо мога да направя разлика между Него и теб. Отиди си оттук, Сатана."
                },
                {
                    "number": 19,
                    "text": "И сега, когато Моисей беше изрекъл тези слова, Сатана извика със силен глас и се разкрещя по земята, и заповяда, казвайки: Аз съм Единородният, поклони се на мен."
                },
                {
                    "number": 20,
                    "text": "И стана така, че Моисей започна да се бои извънредно; и като започна да се бои извънредно, той видя горчивината на пъкъла. При все това, призовавайки Бога, той получи сила и заповяда, казвайки: Махни се от мен, Сатана, защото само на този единствен Бог аз ще се покланям, Който е Богът на славата."
                },
                {
                    "number": 21,
                    "text": "И сега, Сатана започна да трепери; и земята се разтресе, и Моисей получи сила, и призова Бога, казвайки: В името на Единородния, махни се оттук, Сатана."
                },
                {
                    "number": 22,
                    "text": "И стана така, че Сатана извика със силен глас, с плач и ридание, и със скърцане на зъби, и се махна оттам, тъкмо от присъствието на Моисей, тъй че той не го видя повече."
                },
                {
                    "number": 23,
                    "text": "И сега, за това нещо Моисей даде свидетелство, но то не е сред чедата човешки поради нечестие."
                },
                {
                    "number": 24,
                    "text": "И стана така, че когато Сатана си беше отишъл от присъствието на Моисей, Моисей повдигна очи към небето, бидейки изпълнен със Светия Дух, Който дава свидетелство за Отца и за Сина;"
                },
                {
                    "number": 25,
                    "text": "и като призоваваше името Божие, той видя Неговата слава отново, защото тя беше върху Него; и чу един глас да казва: Благословен си ти, Моисее, защото Аз, Всемогъщият, съм те избрал и ти ще бъдеш направен по-силен от много води, защото на заповедта ти ще се подчиняват, сякаш си Бог."
                },
                {
                    "number": 26,
                    "text": "И ето, Аз съм с теб, тъкмо до края на дните ти; понеже ти ще избавиш людете Ми от робство, тъкмо Израил, Моите избрани."
                },
                {
                    "number": 27,
                    "text": "И стана така, че докато гласът още говореше, Моисей хвърли поглед и видя земята, да, цялата. И нямаше и частица от нея, която той да не види, различавайки я чрез Духа Божий."
                },
                {
                    "number": 28,
                    "text": "И той съзря също и обитателите ѝ, и нямаше и една душа, която да не види. И той ги различаваше чрез Духа Божий; и броят им беше много голям, тъкмо безчетен, като песъчинките по морския бряг."
                },
                {
                    "number": 29,
                    "text": "И той видя много места, и всяко място се наричаше земя, и имаше обитатели по нейното лице."
                },
                {
                    "number": 30,
                    "text": "И стана така, че Моисей призова Бога, казвайки: Кажи ми, моля Те, защо тези неща са така и чрез какво си ги направил?"
                },
                {
                    "number": 31,
                    "text": "И ето, славата Господна беше върху Моисей, и тъй Моисей стоеше в присъствието Божие, и говореше с Него лице в лице. И Господ Бог каза: За Моя собствена цел съм направил тези неща. Това тук е мъдрост и целта остава в Мен."
                },
                {
                    "number": 32,
                    "text": "И чрез словото на Моята сила съм ги сътворил Аз, което е Моят Единороден Син, Който е изпълнен с благодат и истина."
                },
                {
                    "number": 33,
                    "text": "И безброй светове съм сътворил Аз, и ги сътворих също за Моя собствена цел; и чрез Сина Аз ги сътворих, Който е Моят Единороден."
                },
                {
                    "number": 34,
                    "text": "И първият човек от всички човеци Аз нарекох Адам, което е мнозина."
                },
                {
                    "number": 35,
                    "text": "Но само един разказ за тази земя и за обитателите ѝ ти давам Аз. Защото ето, има много светове, които са преминали чрез словото на Моята сила. И има много, които сега съществуват, и безбройни са те за човека. Но за Мен всички неща са преброени, защото са Мои и Аз ги познавам."
                },
                {
                    "number": 36,
                    "text": "И стана така, че Моисей говорѝ на Господ, казвайки: Бъди милостив към Твоя служител, о, Боже, и ми кажи относно тази земя и обитателите ѝ, също и за небесата, и тогава служителят Ти ще бъде доволен."
                },
                {
                    "number": 37,
                    "text": "И Господ Бог говорѝ на Моисей, казвайки: Небесата са много и не могат да бъдат преброени за човека. Но за Мен те са преброени, защото са Мои."
                },
                {
                    "number": 38,
                    "text": "И тъй както ще премине една земя с небесата си, тъкмо тъй друга ще дойде. И няма край на делата Ми, нито на словата Ми."
                },
                {
                    "number": 39,
                    "text": "Защото ето, това е делото Ми и славата Ми — да се осъществят безсмъртието и вечният живот на човека."
                },
                {
                    "number": 40,
                    "text": "И сега, Моисее, сине Мой, ще ти говоря относно тази земя, на която ти стоиш, и ти ще запишеш нещата, които ще изрека,"
                },
                {
                    "number": 41,
                    "text": "и един ден, когато чедата човешки ще считат за нищо словата Ми, и ще премахнат много от тях от книгата, която ти ще напишеш, ето, Аз ще издигна друг като теб; и тях отново ще ги има сред чедата човешки, сред тези, които ще повярват."
                },
                {
                    "number": 42,
                    "text": "(Тези слова бяха изречени на Моисей на планината, името на която няма да се знае сред чедата човешки. Сега те са изречени на теб. Не ги показвай на никого, освен на тези, които вярват. Тъкмо тъй. Амин.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Моисей 2",
            "data_type": "chapter",
            "chapter_name": "Глава 2",
            "chapter_summary": [
                "Бог сътворява небесата и земята. Сътворени са всички форми на живот. Бог създава човека и му дава господство над всичко останало."
            ],
            "subtitle": [
                "(юни–октомври 1830 г.)"
            ],
            "verses": [
                {
                    "number": 1,
                    "text": "И стана така, че Господ говорѝ на Моисей, казвайки: Ето, аз ти разкривам относно това небе и тази земя, запиши словата, които изричам. Аз съм Началото и Краят, Всемогъщият Бог. Чрез Моя Единороден Аз сътворих тези неща; да, в началото сътворих небето и земята, върху която стоиш."
                },
                {
                    "number": 2,
                    "text": "И земята беше без форма, и пуста. И сторих тъмнина да покрие бездната, и Моят Дух се носеше по повърхността на водата, защото Аз съм Бог."
                },
                {
                    "number": 3,
                    "text": "И Аз, Бог, казах: Да бъде светлина, и стана светлина."
                },
                {
                    "number": 4,
                    "text": "И Аз, Бог, видях светлината и че светлината беше добра. И Аз, Бог, разделих светлината от тъмнината."
                },
                {
                    "number": 5,
                    "text": "И Аз, Бог, нарекох светлината Ден, а тъмнината Нощ. И това направих чрез словото на Моята сила, и беше сторено, както Аз рекох. И бяха вечерта, и утрото, ден първи."
                },
                {
                    "number": 6,
                    "text": "И отново, Аз, Бог, казах: Да бъде простор посред водите, и стана тъй, както рекох. И Аз казах: Нека той да раздели води от води, и беше сторено."
                },
                {
                    "number": 7,
                    "text": "И Аз, Бог, създадох простора и разделих водите, да, големите води под простора, от водите, които бяха над простора. И стана тъкмо тъй, както рекох."
                },
                {
                    "number": 8,
                    "text": "И Аз, Бог, нарекох простора Небе. И бяха вечерта, и утрото, ден втори."
                },
                {
                    "number": 9,
                    "text": "И Аз, Бог, казах: Да бъдат събрани на едно място водите под небето. И стана тъй. И Аз, Бог, казах: Да бъде суша, и стана тъй."
                },
                {
                    "number": 10,
                    "text": "И Аз, Бог, нарекох сушата Земя, а събирането на водите наедно нарекох Море. И Аз, Бог, видях, че всички неща, които бях създал, бяха добри."
                },
                {
                    "number": 11,
                    "text": "И Аз, Бог, казах: Да произведе земята трева, семеносното растение, плодоносното дърво, което дава плод според вида си, и дървото, което дава плод, чието семе да е в него самия върху земята. И стана тъкмо тъй, както рекох."
                },
                {
                    "number": 12,
                    "text": "И земята произведе трева, всякакво семеносно растение според вида му, и дървото, което дава плод, чието семе да е в него самия, според вида му. И Аз, Бог, видях, че всички тези неща, които бях създал, бяха добри."
                },
                {
                    "number": 13,
                    "text": "И бяха вечерта, и утрото, ден трети."
                },
                {
                    "number": 14,
                    "text": "И Аз, Бог, казах: Да има светлини на небесния простор, за да разделят деня от нощта, и нека бъдат за знаци и за времена, и за дни, и за години,"
                },
                {
                    "number": 15,
                    "text": "и да бъдат за светила на небесния простор, за да дават светлина на земята; и стана тъй."
                },
                {
                    "number": 16,
                    "text": "И Аз, Бог, създадох две големи светила; по-голямото светило, за да владее деня, а по-малкото светило — за да владее нощта. И по-голямото светило беше слънцето, а по-малкото светило беше луната. И звездите също бяха създадени според словото Ми."
                },
                {
                    "number": 17,
                    "text": "И Аз, Бог, ги поставих на небесния простор, за да дават светлина на земята,"
                },
                {
                    "number": 18,
                    "text": "и слънцето да властва над деня, и луната да властва над нощта, и да разделят светлината от тъмнината. И Аз, Бог, видях, че всички тези неща, които бях създал, бяха добри."
                },
                {
                    "number": 19,
                    "text": "И бяха вечерта, и утрото, ден четвърти."
                },
                {
                    "number": 20,
                    "text": "И Аз, Бог, казах: Да произведат водите изобилно живи същества, които се движат, и птици, които да летят над земята в открития небесен простор."
                },
                {
                    "number": 21,
                    "text": "И Аз, Бог, сътворих големите китове и всяко живо същество, което се движи, според вида им, които водите произведоха изобилно, и всяка крилата птица, според вида ѝ. И Аз, Бог, видях, че всички неща, които бях създал, бяха добри."
                },
                {
                    "number": 22,
                    "text": "И Аз, Бог, ги благослових, казвайки: Плодете се и се размножавайте, и напълнете водите в морето. И нека се размножават птиците по земята."
                },
                {
                    "number": 23,
                    "text": "И бяха вечерта, и утрото, ден пети."
                },
                {
                    "number": 24,
                    "text": "И Аз, Бог, казах: Да произведе земята живи същества според вида им, добитък, влечуги и земни зверове, според вида им. И стана тъй."
                },
                {
                    "number": 25,
                    "text": "И Аз, Бог, създадох земните животни според вида им и добитъка според вида му, и всичко, което пълзи по земята, според вида му. И Аз, Бог, видях, че всички тези неща бяха добри."
                },
                {
                    "number": 26,
                    "text": "И Аз, Бог, казах на Моя Единороден, Който беше с Мен от началото: Да създадем човека по Наш образ и по Наше подобие; и стана тъй. И Аз, Бог, казах: Нека господства над морските риби, над въздушните птици и над добитъка, и над цялата земя, и над всяко влечуго, което пълзи по земята."
                },
                {
                    "number": 27,
                    "text": "И Аз, Бог, създадох човека по Мой собствен образ и по подобието на Моя Единороден го създадох Аз, мъж и жена ги създадох."
                },
                {
                    "number": 28,
                    "text": "И Аз, Бог, ги благослових и им казах: Плодете се и се размножавайте, и изпълнете цялата земя, и я покорете, и господствайте над морските риби и над въздушните птици, и над всяко живо същество, което се движи по земята."
                },
                {
                    "number": 29,
                    "text": "И Аз, Бог, казах на човека: Ето, Аз съм ти дал всяко семеносно растение, което е по лицето на цялата земя, и всяко дърво, в което ще бъде плодът на дърво, даващ семе, да ти бъдат за храна."
                },
                {
                    "number": 30,
                    "text": "И на всеки земен звяр, и на всяка въздушна птица, и на всичко, което пълзи по земята, на което Аз давам живот, на тях ще им се даде всякакво чисто растение за храна. И стана тъй, тъкмо както рекох."
                },
                {
                    "number": 31,
                    "text": "И Аз, Бог, видях всичко, което бях създал; и ето, всички неща, които бях създал, бяха много добри. И бяха вечерта, и утрото, ден шести."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Моисей 3",
            "data_type": "chapter",
            "chapter_name": "Глава 3",
            "chapter_summary": [
                "Бог сътворява всички неща духовно преди те да съществуват физически на земята. Той сътворява човека, първата плът върху земята. Жената е подходящ помощник на човека."
            ],
            "subtitle": [
                "(юни–октомври 1830 г.)"
            ],
            "verses": [
                {
                    "number": 1,
                    "text": "Тьй небето и земята, и всичките им множества бяха завършени."
                },
                {
                    "number": 2,
                    "text": "И на седмия ден Аз, Бог, завърших делата Си и всички неща, които бях създал; и Аз си починах на седмия ден от всичките Си дела и всички неща, които бях създал, бяха завършени; и Аз, Бог, видях, че те бяха добри."
                },
                {
                    "number": 3,
                    "text": "И Аз, Бог, благослових седмия ден и го осветих, защото в него си починах от всичките Си дела, които Аз, Бог, бях сътворил и създал."
                },
                {
                    "number": 4,
                    "text": "И сега, ето, казвам ти, че това е произходът на небето и на земята, когато бяха сътворени, в деня, в който Аз, Господ Бог, създадох небето и земята,"
                },
                {
                    "number": 5,
                    "text": "и всяко полско растение преди да бъде на земята, и всяка полска трева преди да бъде прораснала. Защото Аз, Господ Бог, сътворих духовно всички неща, за които съм говорил, преди те да съществуват физически по лицето на земята. Защото Аз, Господ Бог, не бях сторил да вали дъжд по лицето на земята. И Аз, Господ Бог, бях сътворил всички чеда човешки, но все още не човек, който да обработва земята; защото на небето Аз ги създадох и все още върху земята нямаше плът, нито във водата, нито във въздуха."
                },
                {
                    "number": 6,
                    "text": "Но Аз, Господ Бог, рекох и се надигна пара от земята, и напои цялото лице на земята."
                },
                {
                    "number": 7,
                    "text": "И Аз, Господ Бог, направих човек от пръстта на земята и вдъхнах в ноздрите му диханието на живота, и човекът стана жива душа, първата плът върху земята, също първият човек; при все това, всички неща бяха отпреди сътворени, но бяха сътворени и създадени духовно, според словото Ми."
                },
                {
                    "number": 8,
                    "text": "И Аз, Господ Бог, насадих градина на изток в Едем и поставих там човека, когото бях направил."
                },
                {
                    "number": 9,
                    "text": "И от земята Аз, Господ Бог, сторих да прораства физически всяко дърво, което е красиво на глед за човека, и човекът можеше да го види. И то също стана жива душа. Понеже то беше духовно в деня, в който го сътворих; затова то остава в сферата, в която Аз, Бог, го сътворих, да, тъкмо всички неща, които Аз подготвих за ползване от човека; и човекът видя че беше добро за храна. И Аз, Господ Бог, посадих също и дървото на живота посред градината, също и дървото на познаване на доброто и злото."
                },
                {
                    "number": 10,
                    "text": "И Аз, Господ Бог, сторих да изтича река от Едем, за да напоява градината; и оттам тя се разклони и стана на четири ръкава."
                },
                {
                    "number": 11,
                    "text": "И Аз, Господ Бог, дадох на първата името Фисон и тя обикаля цялата Евилатска земя, където Аз, Господ Бог, сътворих много злато;"
                },
                {
                    "number": 12,
                    "text": "и златото на тази земя беше добро, и имаше бделий и ониксов камък."
                },
                {
                    "number": 13,
                    "text": "И втората река беше наименувана Гион; същата, която обикаля цялата Етиопска земя."
                },
                {
                    "number": 14,
                    "text": "И името на третата река беше Идекел, тази, която тече към изтока на Асирия. И четвъртата река беше Ефрат."
                },
                {
                    "number": 15,
                    "text": "И Аз, Господ Бог, взех човека и го поставих в Едемската градина, за да я обработва и да я пази."
                },
                {
                    "number": 16,
                    "text": "И Аз, Господ Бог, заповядах на човека, казвайки: От всяко дърво в градината можеш свободно да ядеш,"
                },
                {
                    "number": 17,
                    "text": "но от дървото на познаване на доброто и злото, от него да не ядеш, при все това, ти сам можеш да избираш, защото това ти е дадено; но запомни, че Аз го забраних, защото в деня, в който ядеш от него, непременно ще умреш."
                },
                {
                    "number": 18,
                    "text": "И Аз, Господ Бог, казах на Моя Единороден, че не е добре човекът да бъде сам, затова Аз ще му създам подходящ помощник."
                },
                {
                    "number": 19,
                    "text": "И от земята Аз, Господ Бог, направих всеки полски звяр и всяка въздушна птица, и им заповядах да отидат при Адам, за да видят как ще ги нарече той; и те бяха също живи душѝ, защото Аз, Бог, им вдъхнах дъха на живота и заповядах, както Адам наречѐ всяко живо същество, тъй да му бъде името."
                },
                {
                    "number": 20,
                    "text": "И Адам даде имена на всичкия добитък, на въздушните птици и на всеки полски звяр; но що се отнася до Адам, не се намери подходящ за него помощник."
                },
                {
                    "number": 21,
                    "text": "И Аз, Господ Бог, сторих дълбок сън да дойде върху Адам; и той заспа, и Аз взех едно от ребрата му и затворих плътта на неговото място."
                },
                {
                    "number": 22,
                    "text": "И от реброто, което Аз, Господ Бог, бях взел от човека, създадох жена и я заведох при човека."
                },
                {
                    "number": 23,
                    "text": "И Адам каза: Сега аз знам, че тази е кост от костите ми и плът от плътта ми; ще се нарича Жена, защото от мъж беше взета."
                },
                {
                    "number": 24,
                    "text": "Ето защо, ще остави мъжът баща си и майка си и ще се привърже към жена си, и те ще бъдат една плът."
                },
                {
                    "number": 25,
                    "text": "И те бяха голи и двамата, мъжът и жена му, и не се срамуваха."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Моисей 4",
            "data_type": "chapter",
            "chapter_name": "Глава 4",
            "chapter_summary": [
                "Как Сатана стана дяволът. Той изкушава Ева. Адам и Ева падат и смъртта влиза в света."
            ],
            "subtitle": [
                "(юни–октомври 1830 г.)"
            ],
            "verses": [
                {
                    "number": 1,
                    "text": "И аз, Господ Бог, говорих на Моисей, казвайки: Този Сатана, на когото ти заповяда в името на Моя Единороден, е същият, който беше от началото; и той дойде при Мен, казвайки: Ето ме тук, изпрати мен. Аз ще бъда Твоят син и ще изкупя цялото човечество, тъй че нито една душа няма да бъде изгубена; и аз със сигурност ще го направя. Ето защо, отдай ми Твоята почит."
                },
                {
                    "number": 2,
                    "text": "Но ето, Възлюбеният Ми Син, Който беше Моят Любим и Избран от началото, Ми каза: Отче, да бъде волята Ти и да бъде Твоя славата, завинаги."
                },
                {
                    "number": 3,
                    "text": "Затова, тъй като Сатана се разбунтува срещу Мен и поиска да унищожи свободата на избор на човека, която Аз, Господ Бог, му бях дал, а също и да му дам собствената Си сила, Аз сторих чрез силата на Моя Единороден той да бъде низвергнат."
                },
                {
                    "number": 4,
                    "text": "И той стана Сатана, да, тъкмо дяволът, бащата на всички лъжи, за да мами и заслепява човеците, и да ги отвежда в робство според волята си, тъкмо толкова от тях, колкото не се вслушат в гласа Ми."
                },
                {
                    "number": 5,
                    "text": "И сега, змията беше по-лукава от всички полски зверове, които Аз, Господ Бог, бях създал."
                },
                {
                    "number": 6,
                    "text": "И Сатана подбуди сърцето на змията (защото беше отклонил мнозина след себе си) и потърси да измами също и Ева, защото не познаваше Божия промисъл, ето защо, той потърси да унищожи света."
                },
                {
                    "number": 7,
                    "text": "И той каза на жената: Да, каза ли Бог да не ядеш от никое дърво в градината? (И той говореше чрез устата на змията)."
                },
                {
                    "number": 8,
                    "text": "И жената каза на змията: Можем да ядем от плода на дърветата в градината,"
                },
                {
                    "number": 9,
                    "text": "но от плода на дървото, което виждаш посред градината, Бог е казал: Да не ядете от него, нито да го докосвате, да не би да умрете."
                },
                {
                    "number": 10,
                    "text": "И змията каза на жената: Няма непременно да умрете,"
                },
                {
                    "number": 11,
                    "text": "защото Бог знае, че в деня, в който ядете от него, очите ви ще се отворят и ще бъдете като богове, да познавате доброто и злото."
                },
                {
                    "number": 12,
                    "text": "И когато жената видя, че дървото беше добро за храна и че е станало приятно за очите, дърво желателно, което да я направи мъдра, тя взе от плода му и яде, и даде също на мъжа си, който беше с нея, та и той яде."
                },
                {
                    "number": 13,
                    "text": "И отвориха се очите и на двамата, и те познаха, че са голи. И съшиха смокинови листа, та си направиха престилки."
                },
                {
                    "number": 14,
                    "text": "И те чуха гласа на Господ Бог, тъй както се разхождаха в градината в хладината на деня; и Адам и жена му отидоха да се скрият от присъствието на Господа Бога сред дърветата на градината."
                },
                {
                    "number": 15,
                    "text": "И Аз, Господ Бог, повиках Адам и му казах: Къде отиваш?"
                },
                {
                    "number": 16,
                    "text": "И той каза: Чух гласа Ти в градината и се уплаших, понеже познах, че съм гол и се скрих."
                },
                {
                    "number": 17,
                    "text": "И Аз, Господ Бог, казах на Адам: Кой ти каза, че си гол? Ял ли си от дървото, от което ти заповядах да не ядеш, защото ако е тъй, трябва непременно да умреш?"
                },
                {
                    "number": 18,
                    "text": "И човекът каза: Жената, която Ти ми даде и заповяда да остане с мен, тя ми даде от плода на дървото и аз ядох."
                },
                {
                    "number": 19,
                    "text": "И Аз, Господ Бог, казах на жената: Що е това, което си сторила? И жената каза: Змията ме измами и аз ядох."
                },
                {
                    "number": 20,
                    "text": "И Аз, Господ Бог, казах на змията: Понеже си сторила това, най-проклета да си от всичкия добитък и от всеки полски звяр. По корема си ще се влачиш и пръст ще ядеш през всичките дни на живота си;"
                },
                {
                    "number": 21,
                    "text": "и ще поставя вражда между теб и жената, между твоето потомство и нейното потомство: То ще ти наранява главата, а ти ще му нараняваш петата."
                },
                {
                    "number": 22,
                    "text": "На жената Аз, Господ Бог, казах: Ще преумножа твоята болка и зачатието ти. С болка ще раждаш деца и твоето желание ще бъде за мъжа ти, и той ще владее над теб."
                },
                {
                    "number": 23,
                    "text": "И на Адам Аз, Господ Бог, казах: Понеже си послушал гласа на жена си и си ял от плода на дървото, за което ти заповядах, казвайки да не ядеш от него, проклета ще бъде земята заради теб. С болка ще се храниш от нея през всичките дни на живота си;"
                },
                {
                    "number": 24,
                    "text": "тръни и бодили ще ти ражда тя и ти ще ядеш полските растения."
                },
                {
                    "number": 25,
                    "text": "С пот на лицето си ще ядеш хляб, докато не се върнеш в земята (защото ти непременно ще умреш), понеже от нея си взет, понеже беше пръст и в пръстта трябва да се върнеш."
                },
                {
                    "number": 26,
                    "text": "И Адам наименува жена си Ева, защото тя бе майката на всички живи; защото тъй Аз, Господ Бог, съм нарекъл първата от всички жени, които са много."
                },
                {
                    "number": 27,
                    "text": "На Адам, също и на жена му Аз, Господ Бог, направих дрехи от кожи и ги облякох в тях."
                },
                {
                    "number": 28,
                    "text": "И Аз, Господ Бог, казах на Моя Единороден: Ето, човекът стана като един от Нас, да познава доброто и злото. И сега, за да не протегне ръката си да вземе също и от дървото на живота, да яде и да живее вечно,"
                },
                {
                    "number": 29,
                    "text": "ето защо Аз, Господ Бог, ще го изпъдя от Едемската градина, за да обработва земята, от която беше взет;"
                },
                {
                    "number": 30,
                    "text": "защото както Аз, Господ Бог, съм жив, тъкмо тъй словата Ми не може да бъдат напразни, защото щом като излязат от устата Ми, те трябва да бъдат изпълнени."
                },
                {
                    "number": 31,
                    "text": "Затова Аз изпъдих човека и поставих на изток от Едемската градина херувими и пламтящ меч, който се въртеше на всички страни, за да се пази пътя към дървото на живота."
                },
                {
                    "number": 32,
                    "text": "(И тези са словата, които изрекох на Моя служител Моисей, и те са истинни, тъкмо както Аз искам, и ги изрекох на теб. Гледай да не ги показваш на никой човек, докато не ти заповядам, освен на тези, които вярват. Амин.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Моисей 5",
            "data_type": "chapter",
            "chapter_name": "Глава 5",
            "chapter_summary": [
                "Адам и Ева имат деца. Адам принася жертва и служи на Бога. Раждат се Каин и Авел. Каин се разбунтува, обиква Сатана повече от Бог и става Погубление. Умножават се убийствата и нечестието. Евангелието се проповядва от началото."
            ],
            "subtitle": [
                "(юни–октомври 1830 г.)"
            ],
            "verses": [
                {
                    "number": 1,
                    "text": "И стана така, че след като Аз, Господ Бог, ги бях изгонил, Адам започна да обработва земята и да господства над всичките полски зверове, и да яде хляба си с пот на челото, както Аз, Господ, му бях заповядал. И Ева, жена му, също се трудеше с него."
                },
                {
                    "number": 2,
                    "text": "И Адам позна жена си, и тя му роди синове и дъщери, и те започнаха да се умножават и да изпълват земята."
                },
                {
                    "number": 3,
                    "text": "И от това време нататък, синовете и дъщерите на Адам започнаха да се отделят двама по двама по земята и да я обработват, и да се грижат за стада; и те също родиха синове и дъщери."
                },
                {
                    "number": 4,
                    "text": "И Адам и жена му Ева призоваха името Господне. И те чуха гласа на Господа, Който им говореше откъм Едемската градина; и те не Го виждаха, защото бяха отстранени от Неговото присъствие."
                },
                {
                    "number": 5,
                    "text": "И Той им даде заповеди, че трябва да се покланят на Господа, своя Бог, и да принасят първородните на стадата си като приношение на Господа. И Адам се подчини на заповедите Господни."
                },
                {
                    "number": 6,
                    "text": "И след много дни един ангел Господен се яви на Адам, казвайки: Защо принасяш жертви на Господа? И Адам му каза: Не знам, обаче Господ ми заповяда."
                },
                {
                    "number": 7,
                    "text": "И тогава ангелът рече, казвайки: Това е едно подобие на жертвата на Единородния на Отца, Който е изпълнен с благодат и истина;"
                },
                {
                    "number": 8,
                    "text": "затова ти ще вършиш всичко, което вършиш, в името на Сина и ще се покайваш и ще призоваваш Бога в името на Сина, навеки."
                },
                {
                    "number": 9,
                    "text": "И в него ден Светият Дух, Който дава свидетелство за Отца и за Сина, слезе върху Адам, казвайки: Аз съм Единородният на Отца от началото, досега и завинаги; и щом си паднал, да може да бъдеш изкупен, също и цялото човечество, тъкмо толкова, колкото поискат."
                },
                {
                    "number": 10,
                    "text": "И него ден Адам възслави Бога и беше изпълнен, и започна да пророкува относно всичките семейства по земята, казвайки: Благословено да е името Божие, защото поради моето прегрешение очите ми се отвориха и ще имам радост в този живот, и отново в плътта ще видя Бог."
                },
                {
                    "number": 11,
                    "text": "И Ева, жена му, чу всичко това и се зарадва, казвайки: Ако не беше поради прегрешението ни, никога нямаше да имаме потомство и никога нямаше да познаваме доброто и злото, нито радостта от изкуплението ни, нито вечния живот, който Бог дава на всички, които се подчиняват."
                },
                {
                    "number": 12,
                    "text": "И Адам и Ева възславиха името Божие и сториха знайно всичко на синовете и дъщерите си."
                },
                {
                    "number": 13,
                    "text": "И Сатана дойде сред тях, казвайки: Аз също съм син Божий; и им заповяда, казвайки: Не го вярвайте; и те не го повярваха, и обикнаха Сатана повече от Бога. И от това време нататък човеците станаха плътски, похотливи и дяволски."
                },
                {
                    "number": 14,
                    "text": "И Господ Бог призова навсякъде човеците чрез Светия Дух и им заповяда, че трябва да се покаят."
                },
                {
                    "number": 15,
                    "text": "И колкото повярват на Сина и се покаят за греховете, ще бъдат спасени; и колкото не повярват, и не се покайват, ще бъдат осъдени; и словата излизаха от устата Божия като твърдо повеление, ето защо, те трябва да бъдат изпълнени."
                },
                {
                    "number": 16,
                    "text": "И Адам и Ева, жена му, не преставаха да призовават Бога. И Адам позна жена си Ева, и тя зачена, и роди Каин, и каза: Аз придобих мъжка рожба от Господа, ето защо, той не може да отхвърли словата Му. Но ето, Каин не се вслуша, казвайки: Кой е Господ, че да трябва да Го познавам?"
                },
                {
                    "number": 17,
                    "text": "И тя отново зачена и роди брат му Авел. И Авел се вслушваше в гласа Господен. И Авел беше пастир на овце, а Каин беше земеделец."
                },
                {
                    "number": 18,
                    "text": "И Каин обичаше Сатана повече от Бог. И Сатана му заповяда, казвайки: Направи приношение на Господа."
                },
                {
                    "number": 19,
                    "text": "И в течение на времето стана така, че Каин принесе жертва на Господа от плода на земята."
                },
                {
                    "number": 20,
                    "text": "И Авел също принесе от първородните на стадото си и от тлъстината им. И Господ погледна благосклонно на Авел и на неговото приношение."
                },
                {
                    "number": 21,
                    "text": "Но на Каин и на приношението му Той не погледна благосклонно. Сега, Сатана знаеше това и се зарадва. И Каин се разгневи много, и лицето му помръкна."
                },
                {
                    "number": 22,
                    "text": "И Господ каза на Каин: Защо си разгневен? Защо е помръкнало лицето ти?"
                },
                {
                    "number": 23,
                    "text": "Ако вършиш добро, ще бъдеш приет. Но ако не вършиш добро, грехът лежи пред вратата и Сатана желае да те има; и освен ако не се вслушваш в Моите заповеди, Аз ще те предам и с теб ще бъде според желанието му. Но ти ще господстваш над него,"
                },
                {
                    "number": 24,
                    "text": "защото отсега нататък ще бъдеш бащата на неговите лъжи; ще бъдеш наречен Погубление, защото ти също беше преди света."
                },
                {
                    "number": 25,
                    "text": "И в едно идно време ще бъде казано, че тези мерзости са от Каин, защото той е отхвърлил най-големия съвет, който е от Бога. И това е едно проклятие, което Аз ще ти наложа, освен ако не се покаеш."
                },
                {
                    "number": 26,
                    "text": "И Каин се разгневи и не послуша повече гласа на Господа, нито Авел, своя брат, който ходеше в святост пред Господа."
                },
                {
                    "number": 27,
                    "text": "И Адам и жена му се оплакаха на Господа заради Каин и братята му."
                },
                {
                    "number": 28,
                    "text": "И стана така, че Каин взе за жена една от братовите си дъщери; и те обичаха Сатана повече от Бога."
                },
                {
                    "number": 29,
                    "text": "И Сатана каза на Каин: Закълни ми се в гърлото си, че ако го изкажеш, ще умреш; и закълни и братята си в главите им и в живия Бог, че те няма да го изкажат, защото ако го изкажат, непременно ще умрат, и това, за да не го узнае баща ти. И в този ден аз ще предам брат ти Авел в твоите ръце."
                },
                {
                    "number": 30,
                    "text": "И Сатана се закле на Каин, че ще действа съгласно неговите заповеди. И всички тези неща се извършиха в тайно."
                },
                {
                    "number": 31,
                    "text": "И Каин каза: Аз наистина съм Махан, майсторът на тази голяма тайна — да убивам и да се обогатявам. Ето защо, Каин беше наречен Майстор Махан и тържествуваше в нечестието си."
                },
                {
                    "number": 32,
                    "text": "И Каин отиде на полето и говорѝ с Авел, своя брат. И стана така, че докато те бяха на полето, Каин се надигна срещу брат си Авел и го уби."
                },
                {
                    "number": 33,
                    "text": "И Каин възтържествува от това, което беше направил, казвайки: Аз съм свободен, със сигурност стадата на брат ми ще паднат в моите ръце."
                },
                {
                    "number": 34,
                    "text": "И Господ каза на Каин: Къде е брат ти Авел? И той каза: Не зная. Пазач ли съм аз на брата си?"
                },
                {
                    "number": 35,
                    "text": "И Господ каза: Какво си сторил? Гласът на братовата ти кръв вика към Мен от земята."
                },
                {
                    "number": 36,
                    "text": "И сега, проклет ще бъдеш за земята, която отвори устата си, за да приеме кръвта на брат ти от твоята ръка."
                },
                {
                    "number": 37,
                    "text": "Отсега нататък, когато обработваш земята, тя няма да ти дава силата си. Беглец и скитник ще бъдеш ти на земята."
                },
                {
                    "number": 38,
                    "text": "И Каин каза на Господ: Сатана ме изкуши чрез братовите ми стада. И също, бях разгневен, защото неговото приношение Ти прие, а моето — не; наказанието ми е по-олямо, отколкото мога да понеса."
                },
                {
                    "number": 39,
                    "text": "Ето, гониш ме днес от присъствието Господне и от Твоето лице аз ще съм скрит; и ще бъда беглец и скитник на земята; и ще стане така, че този, който ме намери, ще ме убие поради моите беззакония, защото тези неща не са скрити от Господа."
                },
                {
                    "number": 40,
                    "text": "И Аз, Господ, му казах: Който те убие, нему ще се отмъсти седмократно. И Аз, Господ, поставих белег на Каин да не би някой, като го намери, да го убие."
                },
                {
                    "number": 41,
                    "text": "И Каин беше отстранен от присъствието Господне, и заедно с жена си и много от братята си заживя в страната Нод, на изток от Едем."
                },
                {
                    "number": 42,
                    "text": "И Каин позна жена си, и тя зачена и роди Енох; и той също роди много синове и дъщери; и построи град, и наименува града по името на сина си Енох."
                },
                {
                    "number": 43,
                    "text": "И на Енох му се роди Ирад, и други синове и дъщери. И Ирад роди Мехуяил, и други синове и дъщери. И Мехуяил роди Метусаил, и други синове и дъщери; и Метусаил роди Ламех."
                },
                {
                    "number": 44,
                    "text": "И Ламех си взе две жени; името на едната беше Ада, а името на другата — Села."
                },
                {
                    "number": 45,
                    "text": "И Ада роди Явал, и той беше баща на ония, които живеят в шатри и гледат добитък; и името на брат му беше Ювал, който беше баща на ония, които свирят на арфа и кавал."
                },
                {
                    "number": 46,
                    "text": "И Села, тя също роди Тувал-Каин, учител на всеки занаятчия на пиринч и желязо. И сестрата на Тувал-Каин се наричаше Наама."
                },
                {
                    "number": 47,
                    "text": "И Ламех каза на жените си Ада и Села: Чуйте гласа ми, жени Ламехови, вслушайте се в речта ми; защото аз убих човек за мое нараняване и един младеж за моя вреда."
                },
                {
                    "number": 48,
                    "text": "И ако на Каин трябва да бъде отмъстено седемкратно, то наистина на Ламех трябва да бъде седемдесет и седемкратно,"
                },
                {
                    "number": 49,
                    "text": "затова, че Ламех влезе в завет със Сатана по начина на Каин, поради което той стана Майстор Махан, собственик на тази голяма тайна, дадена на Каин от Сатана; и Ирад, синът на Енох, знаеше тяхната тайна и започна да я разкрива на синовете на Адам."
                },
                {
                    "number": 50,
                    "text": "Ето защо, Ламех, бидейки ядосан, го уби, но не заради обогатяване, както Каин своя брат Авел, но той го уби заради клетвата."
                },
                {
                    "number": 51,
                    "text": "Защото от дните на Каин имаше таен заговор и делата им бяха в мрак; и всеки човек от тях познаваше брата си."
                },
                {
                    "number": 52,
                    "text": "Ето защо, Господ прокле Ламех и домочадието му, и всички онези, които бяха сключили завет със Сатана, защото те не спазваха заповедите Божии, и това не се понрави на Бога. И Той не им служѝ; и делата им бяха мерзости, и започнаха да се разпространяват сред всичките синове човешки. И това бе сред синовете човешки."
                },
                {
                    "number": 53,
                    "text": "Но сред дъщерите човешки тези неща не се говореха, защото Ламех беше изказал тайната на жените си и те се разбунтуваха срещу него, и провъзгласиха тези неща навред, и нямаха състрадание;"
                },
                {
                    "number": 54,
                    "text": "ето защо, Ламех беше презрян и отхвърлен, и не дойде сред синовете човешки, страхувайки се да не умре."
                },
                {
                    "number": 55,
                    "text": "И тъй делата на мрака започнаха да се разпространяват сред всичките синове човешки."
                },
                {
                    "number": 56,
                    "text": "И Бог прокле земята с тежко проклятие, и беше разгневен на нечестивите, на всичките синове човешки, които беше създал,"
                },
                {
                    "number": 57,
                    "text": "защото те не поискаха да се вслушат в гласа Му, нито да повярват в Неговия Единороден Син, тъкмо в Оногова, за Когото Той провъзгласи, че трябва да дойде по средата на времето, Който беше приготвен от основаването на света."
                },
                {
                    "number": 58,
                    "text": "И тъй започна да се проповядва Евангелието от началото, бидейки оповестявано от свети ангели, изпратени от присъствието Божие и от Неговия собствен глас, и чрез дара на Светия Дух."
                },
                {
                    "number": 59,
                    "text": "И тъй, всичко това беше потвърдено на Адам чрез свят обряд, и се проповядваше Евангелието, и бе изпратено повеление, че то трябва да бъде в света до неговия край, и тъй беше. Амин."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Моисей 6",
            "data_type": "chapter",
            "chapter_name": "Глава 6",
            "chapter_summary": [
                "Потомството на Адам води възпоменателна книга. Праведното му потомство проповядва покаяние. Бог се показва на Енох. Енох проповядва Евангелието. Планът на спасението е разкрит пред Адам. Той приема кръщението и свещеничеството."
            ],
            "subtitle": [
                "(ноември–декември 1830 г.)"
            ],
            "verses": [
                {
                    "number": 1,
                    "text": "И Адам се вслуша в гласа Божий и призова синовете си да се покаят."
                },
                {
                    "number": 2,
                    "text": "И Адам позна жена си отново и тя роди син, и той му даде името Сит. И Адам прослави името Божие, като каза: Бог ми определи друго потомство вместо Авел, когото Каин уби."
                },
                {
                    "number": 3,
                    "text": "И Бог се показа на Сит, и той не се разбунтува, а принесе приемлива жертва, както брат си Авел. И на него също му се роди син, и той му даде името Енос."
                },
                {
                    "number": 4,
                    "text": "И тогава тези мъже започнаха да призовават името Господне, и Господ ги благослови."
                },
                {
                    "number": 5,
                    "text": "И се водеше една възпоменателна книга, в която се записваше на езика на Адам, защото на всички, които призоваваха Бога, беше дадено да пишат чрез духа на вдъхновението;"
                },
                {
                    "number": 6,
                    "text": "и те учеха децата си да четат и да пишат, и имаха език, който беше чист и несмесен."
                },
                {
                    "number": 7,
                    "text": "Сега, това същото Свещеничество, което беше в началото, ще бъде също и в края на света."
                },
                {
                    "number": 8,
                    "text": "Това пророчество изрече Адам, както беше вдъхновен от Светия Дух; и беше водено родословие от чедата Божии. И то беше книгата на поколенията на Адам и казваше: В деня, в който Бог сътвори човека, по подобието на Бога го създаде Той;"
                },
                {
                    "number": 9,
                    "text": "по образа на собственото Си тяло, мъж и жена ги сътвори Той, и ги благослови, и ги нарече с името Адам, в деня, когато бяха сътворени и станаха живи души на земята върху подножието на Бога."
                },
                {
                    "number": 10,
                    "text": "И Адам живя сто и тридесет години, и роди син по свое собствено подобие и по свой собствен образ, и му даде името Сит."
                },
                {
                    "number": 11,
                    "text": "И дните на Адам след като беше родил Сит, бяха осемстотин години; и той роди много синове и дъщери."
                },
                {
                    "number": 12,
                    "text": "И всичките дни, които Адам изживя, бяха деветстотин и тридесет години, и той умря."
                },
                {
                    "number": 13,
                    "text": "Сит живя сто и пет години и роди Енос, и пророкуваше през всичките си дни, и учеше сина си Енос на пътищата Божии; ето защо, Енос също пророкуваше."
                },
                {
                    "number": 14,
                    "text": "И след като роди Енос, Сит живя осемстотин и седем години, и роди много синове и дъщери."
                },
                {
                    "number": 15,
                    "text": "И чедата човешки бяха многобройни по цялото лице на земята. И в онези дни Сатана имаше голямо господство над човеците и вилнееше в сърцата им, и от това дойдоха войни и кръвопролития; и търсейки власт, ръката на човека се вдигаше срещу собствения му брат, за да раздаде смърт поради тайни заговори."
                },
                {
                    "number": 16,
                    "text": "Всичките дни на Сит бяха деветстотин и дванадесет години и той умря."
                },
                {
                    "number": 17,
                    "text": "И Енос живя деветдесет години и роди Кенан. И Енос и остатъкът от Божиите люде излязоха от земята, която се наричаше Сулон, и заживяха в една земя на обещание, която той нарече на собствения си син, когото беше наименувал Кенан."
                },
                {
                    "number": 18,
                    "text": "И след като роди Кенан, Енос живя осемстотин и петнадесет години, и роди много синове и дъщери. И всичките дни на Енос бяха деветстотин и пет години, и той умря."
                },
                {
                    "number": 19,
                    "text": "И Кенан живя седемдесет години и роди Маалалеил; и след като роди Маалалеил, Кенан живя осемстотин и четиридесет години и роди синове и дъщери. И всичките дни на Кенан бяха деветстотин и десет години, и той умря."
                },
                {
                    "number": 20,
                    "text": "И Маалалеил живя шестдесет и пет години и роди Яред. И след като роди Яред, Маалалеил живя осемстотин и тридесет години, и роди синове и дъщери. И всичките дни на Маалалеил бяха осемстотин деветдесет и пет години, и той умря."
                },
                {
                    "number": 21,
                    "text": "И Яред живя сто шестдесет и две години и роди Енох. И след като роди Енох, Яред живя осемстотин години, и роди синове и дъщери. И Яред учеше Енох на всичките пътища Божии."
                },
                {
                    "number": 22,
                    "text": "И това е родословието на синовете на Адам, който беше син Божий, с когото самият Бог общуваше."
                },
                {
                    "number": 23,
                    "text": "И те бяха проповедници на праведността, и говореха, пророкуваха, и призоваваха всички човеци навсякъде да се покаят; и се преподаваше вяра на чедата човешки."
                },
                {
                    "number": 24,
                    "text": "И стана така, че всичките дни на Яред бяха деветстотин шестдесет и две години, и той умря."
                },
                {
                    "number": 25,
                    "text": "И Енох живя шестдесет и пет години и роди Матусал."
                },
                {
                    "number": 26,
                    "text": "И стана така, че Енох пътуваше из земята сред людете; и тъй както пътуваше, Духът Божий се спусна от небето и застана върху него."
                },
                {
                    "number": 27,
                    "text": "И той чу един глас от небето да казва: Енох, сине Мой, пророкувай на тези люде и им кажи: Покайте се, защото тъй каза Господ: Разгневен съм на тези люде и страшният Ми гняв е разпален срещу тях; защото сърцата им закоравяха и ушите им тежко чуват, и очите им не виждат надалеч."
                },
                {
                    "number": 28,
                    "text": "И през тези много поколения, тъкмо от деня, когато ги създадох, те се отклоняваха, и Ме отричаха, и търсеха собствените си съвети в мрака; и в собствените си мерзости замислиха убийство, и не спазваха заповедите, които Аз дадох на баща им Адам."
                },
                {
                    "number": 29,
                    "text": "Ето защо, те се заклеваха лъжливо и чрез своите клетви си навлякоха смърт; и пъкъл съм приготвил за тях, ако не се покаят."
                },
                {
                    "number": 30,
                    "text": "И това е едно повеление, което съм изпратил чрез собствената Си уста от началото на света, от неговото основаване; и чрез устата на Моите служители, бащите ти, Аз съм го повелил, и тъкмо тъй то трябва да бъде изпратено на света, до неговите краища."
                },
                {
                    "number": 31,
                    "text": "И когато Енох чу тези слова, той се поклони доземи пред Господа и говорѝ пред Господа казвайки: Защо е тъй, че съм намерил благоразположение в очите Ти? Аз съм само едно момче и всички люде ме мразят, защото съм бавен в говора. Защо да съм Твой служител?"
                },
                {
                    "number": 32,
                    "text": "И Господ каза на Енох: Иди и прави според както съм ти заповядал, и никой човек няма да те нарани. Отвори устата си и тя ще бъде изпълнена, и Аз ще ти дам говор, защото всичката плът е в ръцете Ми, и ще сторя според както ми се види за добре."
                },
                {
                    "number": 33,
                    "text": "Кажи на тези люде: Изберете днес да служите на Господа Бога, Който ви създаде."
                },
                {
                    "number": 34,
                    "text": "Ето, Духът Ми е върху теб, ето защо, всички твои слова Аз ще оправдая; и планините ще се отдръпват пред теб, и реките ще обръщат посоката си; и ти ще пребиваваш в Мен, и Аз в теб, ето защо, ходи с Мен."
                },
                {
                    "number": 35,
                    "text": "И Господ говорѝ на Енох, и Му каза: Намажи очите си с кал, измий ги и ще прогледнеш. И той го стори."
                },
                {
                    "number": 36,
                    "text": "И той видя духовете, които Бог беше създал. И той видя също неща, които не бяха видими за естественото око. И оттогава насетне навред из земята тръгна мълвата: Господ е издигнал гледач за народа Си."
                },
                {
                    "number": 37,
                    "text": "И стана така, че Енох отиде в земята сред людете, заставаше на хълмовете и високите места и викаше на висок глас, свидетелствайки срещу делата им; и всички човеци бяха обидени заради него."
                },
                {
                    "number": 38,
                    "text": "И те излязоха по високите места да го чуят, като казаха на пазачите на шатри: Останете тук и пазете шатрите, докато ние отидем там да видим гледача; защото той пророкува и има нещо странно на земята; един луд е дошъл сред нас."
                },
                {
                    "number": 39,
                    "text": "И стана така, че когато го чуха, никой човек не сложи ръка върху му, защото страх споходи всички онези, които го чуха; защото той ходеше с Бога."
                },
                {
                    "number": 40,
                    "text": "И един човек, чието име беше Махия, дойде при него и му каза: Кажи ни ясно кой си ти и откъде идеш?"
                },
                {
                    "number": 41,
                    "text": "И той им каза: Идвам от Кенанската земя, земята на моите бащи, земя на праведност до този ден. И баща ми ме учеше на всичките пътища Божии."
                },
                {
                    "number": 42,
                    "text": "И стана така, че както пътувах от Кенанската земя по източното море, Аз видях видение; и ето, видях небесата и Господ говорѝ с мен, и ми даде заповед; ето защо, по тази причина изговарям тези неща — за да спазя заповедта."
                },
                {
                    "number": 43,
                    "text": "И Енох продължи речта си, казвайки: Господ, Който говорѝ с мен, Той същият е Богът на небето; и Той е моят Бог и вашият Бог, и вие сте мои братя; и защо се съветвате вие самите, а отричате Бога на небето?"
                },
                {
                    "number": 44,
                    "text": "Той създаде небесата, земята е Неговото подножие и основата ѝ е Негова. Ето, Той я положи и множество от човеци доведе Той по лицето ѝ."
                },
                {
                    "number": 45,
                    "text": "И смъртта дойде върху бащите ни; при все това, ние ги познаваме и не можем да го отречем. И ние познаваме всички, даже първия от всички, тъкмо Адам."
                },
                {
                    "number": 46,
                    "text": "Защото ние водихме сред нас една възпоменателна книга съгласно образеца, даден от Божия пръст.И той ни е даден на нашия собствен език."
                },
                {
                    "number": 47,
                    "text": "И когато Енох изговори Божиите слова, людете се разтрепераха и не можеха да стоят в негово присъствие."
                },
                {
                    "number": 48,
                    "text": "И той им каза: Ние съществуваме, понеже Адам падна; и чрез неговото падение дойде смъртта и бяхме направени участници в окаяността и злочестината."
                },
                {
                    "number": 49,
                    "text": "Ето, Сатана дойде сред чедата човешки и ги изкуши да се поклонят нему; и човеците бяха станали плътски, похотливи и дяволски, и са изключени от Божието присъствие."
                },
                {
                    "number": 50,
                    "text": "Но Бог направи тъй, щото бащите ни да разберат, че всички човеци трябва да се покаят."
                },
                {
                    "number": 51,
                    "text": "И Той призова нашия баща Адам със собствения Си глас, казвайки: Аз съм Бог; Аз създадох света и човеците, преди да бъдат в плътта."
                },
                {
                    "number": 52,
                    "text": "И Той също му каза: Ако се обърнеш към Мен и се вслушаш в гласа Ми, и повярваш, и се покаеш за всичките си прегрешения, и бъдеш кръстен тъкмо във вода в името на Моя Единороден Син, Който е изпълнен с благодат и истина, Който е Исус Христос, единственото име, което ще е дадено под небето, чрез което спасението ще дойде до чедата човешки, ти ще получиш дара на Светия Дух, искайки всичко в Негово име; и каквото и да поискаш, ще ти се даде."
                },
                {
                    "number": 53,
                    "text": "И баща ни Адам говорѝ на Господ, и каза: Защо човеците трябва да се покаят и да бъдат кръстени във вода? И Господ каза на Адам: Ето, Аз съм ти простил твоето прегрешение в Едемската градина."
                },
                {
                    "number": 54,
                    "text": "Оттук дойде сказанието навред сред людете, че Синът Божий е извършил единение за първоначалната вина, при което греховете на родителите не могат да бъдат наложени върху главите на децата, защото те са чисти от основаването на света."
                },
                {
                    "number": 55,
                    "text": "И Господ говорѝ на Адам, казвайки: Доколкото децата ти са заченати в грях, тъкмо тъй, когато започнат да растат, грехът се зачева в сърцата им; и те опитват горчивото, за да могат да узнаят цената на доброто."
                },
                {
                    "number": 56,
                    "text": "И на тях им е дадено да различават доброто от злото, ето защо, те действат за самите себе си и Аз съм ти дал друг закон и заповед."
                },
                {
                    "number": 57,
                    "text": "Ето защо, учи децата си на това, че всички човеци, навсякъде, трябва да се покаят или по никакъв начин не могат да наследят царството Божие, защото нищо нечисто не може да пребивава там или да живее в присъствието Му; защото на езика на Адам Неговото име е Свят Човек, а името на Неговия Единороден е Синът Човешки, тъкмо Исус Христос, един праведен Съдия, Който ще дойде в средата на времето."
                },
                {
                    "number": 58,
                    "text": "Ето защо, Аз ти давам заповед свободно да обучаваш децата си на тези неща, казвайки, че:"
                },
                {
                    "number": 59,
                    "text": "Падението идва по причина на прегрешение, което падение носи смърт; и тъй както бяхте родени на света чрез вода и кръв, и духа, който Аз съм създал, и тъй от пръстта станахте жива душа, тъкмо тъй трябва да бъдете родени отново в небесното царство от вода и от Духа, и да бъдете очистени чрез кръв, тъкмо кръвта на Моя Единороден, за да можете да бъдете осветени от всеки грях и да се радвате на словата на вечния живот на този свят, и на вечен живот в идния свят, тъкмо на безсмъртна слава;"
                },
                {
                    "number": 60,
                    "text": "защото чрез водата спазвате заповедта, чрез Духа сте оправдани и чрез кръвта сте осветени,"
                },
                {
                    "number": 61,
                    "text": "тъй че Той е даден, за да пребъде във вас небесното свидетелство, Утешителят, миролюбивите неща на безсмъртната слава, истината за всички неща, този, Който оживотворява всичко, Който дава живот на всички неща, този, Който познава всички неща и има всяка власт според мъдростта, милосърдието, истината, справедливостта и правосъдието."
                },
                {
                    "number": 62,
                    "text": "И сега, ето, Аз ти казвам: Това е планът за спасението на всички човеци чрез кръвта на Моя Единороден, Който ще дойде в средата на времето."
                },
                {
                    "number": 63,
                    "text": "И ето, всички неща имат своето подобие и всичко е сътворено и създадено, за да дава свидетелство за Мен — и нещата, които са материални, и нещата, които са духовни; неща, които са в небесата горе, и неща, които са върху земята, и неща, които са в земята, и неща, които са под земята, и отгоре, и отдолу; всичко дава свидетелство за Мен."
                },
                {
                    "number": 64,
                    "text": "И стана така, че когато Господ беше разговарял с Адам, баща ни, Адам призова Господа и бе грабнат от Духа Господен, и отнесен долу във водата, и бе положен под водата, и бе изваден от водата."
                },
                {
                    "number": 65,
                    "text": "И тъй той бе кръстен и Духът Божий се спусна върху него; и тъй, бе роден от Духа и стана оживотворен във вътрешния човек."
                },
                {
                    "number": 66,
                    "text": "И той чу един глас от небето да казва: Ти си кръстен с огън и със Светия Дух. Това е свидетелството на Отца и на Сина, отсега нататък и во веки."
                },
                {
                    "number": 67,
                    "text": "И ти си според реда на Оногова, Който беше без начало на дни и край на години, от вечност до вечност."
                },
                {
                    "number": 68,
                    "text": "Ето, ти си едно с Мен, син Божий. И тъй всички могат да станат Мои синове. Амин."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Моисей 7",
            "data_type": "chapter",
            "chapter_name": "Глава 7",
            "chapter_summary": [
                "Енох поучава, води людете, премества планини. Установява се град Сион. Енох предвижда идването на Сина Човешки, единителната Му жертва и възкресението на Светиите. Той предвижда Възстановяването, Събирането, Второто Пришествие и връщането на Сион."
            ],
            "subtitle": [
                "(декември 1830 г.)"
            ],
            "verses": [
                {
                    "number": 1,
                    "text": "И стана така, че Енох продължи речта си, казвайки: Ето, баща ни Адам поучаваше на тези неща; и мнозина повярваха и станаха синовете Божии, но мнозина не повярваха и погинаха в греховете си, и очакват със страх, в страдание, огненото негодувание на гнева Божий да се излее върху тях."
                },
                {
                    "number": 2,
                    "text": "И от това време нататък Енох започна да пророкува, казвайки на людете: Тъй както пътувах и застанах на мястото, наречено Мауха, и призовавах Господа, дойде един глас от небето, казвайки: Върни се и се качи на планината Симеон."
                },
                {
                    "number": 3,
                    "text": "И стана така, че аз се върнах и отидох на планината; и като застанах на планината, видях небесата отворени и бях облечен със слава;"
                },
                {
                    "number": 4,
                    "text": "и видях Господа, и Той стоеше пред лицето ми, и Той говорѝ с мен, тъй както човеците си говорят един с друг, лице в лице, и ми каза: Погледни и Аз ще ти покажа света в продължение на много поколения."
                },
                {
                    "number": 5,
                    "text": "И стана така, и ето, аз видях в долината Сум един многоброен народ, който живееше в шатри, който беше народът на Сум."
                },
                {
                    "number": 6,
                    "text": "И отново Господ ми каза: Погледни; и аз погледнах на север, и видях народа на Ханаан, който живееше в шатри."
                },
                {
                    "number": 7,
                    "text": "И Господ ми каза: Пророкувай; и аз пророкувах, казвайки: Ето, народът на Ханаан, който е многоброен, ще тръгне в боен строй срещу народа на Сум и ще го избие, тъй че ще бъде напълно унищожен. И народът на Ханаан ще се раздели в земята, и земята ще бъде пустееща и безплодна, и никой друг народ не ще я обитава, освен народът на Ханаан."
                },
                {
                    "number": 8,
                    "text": "Защото ето, Господ ще прокълне земята с много жега и нейното безплодие ще продължи завинаги; и една чернота ще дойде върху всички чеда на Ханаан, тъй че те ще бъдат презирани сред всичките люде."
                },
                {
                    "number": 9,
                    "text": "И стана така, че Господ ми каза: Погледни; и аз погледнах, и видях земята Сарон, и земята Енох, и земята Омнер, земята Хени и земята Сем, и земята Анер, и земята Анания, и всичките им жители."
                },
                {
                    "number": 10,
                    "text": "И Господ ми каза: Отиди при тези люде и им кажи: Покайте се, да не би да изляза и да ги поразя с проклятие, и те да умрат."
                },
                {
                    "number": 11,
                    "text": "И Той ми даде заповед, че трябва да кръщавам в името на Отца и на Сина, Който е изпълнен с благодат и истина, и на Светия Дух, Който дава свидетелство за Отца и за Сина."
                },
                {
                    "number": 12,
                    "text": "И стана така, че Енох продължи да призовава всички люде да се покаят, с изключение на народа на Ханаан."
                },
                {
                    "number": 13,
                    "text": "И толкова голяма бе вярата на Енох, че той поведе хората Божии и техните врагове дойдоха да се сражават срещу тях. И той изговори словото Господне, и земята потрепера, и планините се отдръпнаха според заповедта му, и реките от вода обърнаха посоката си, и ревът на лъвовете се чуваше от пустошта, и всички народи много се уплашиха, толкова могъщо бе словото на Енох и толкова голяма бе силата на езика, който Бог му беше дал."
                },
                {
                    "number": 14,
                    "text": "Също произлезе и една земя от морската бездна; и толкова голям бе страхът на враговете на хората Божии, че те побягнаха и застанаха надалеч, и отидоха на земята, която произлезе от морската бездна."
                },
                {
                    "number": 15,
                    "text": "И исполините на земята също застанаха надалеч; и едно проклятие падна върху всичките люде, които се сражаваха срещу Бога."
                },
                {
                    "number": 16,
                    "text": "И от това време нататък настанаха войни и кръвопролитие сред тях; но Господ дойде и заживя със Своите хора, и те живееха в праведност."
                },
                {
                    "number": 17,
                    "text": "Страхът от Господа бе върху всички народи, толкова голяма бе славата Господна, която беше върху хората Му. И Господ благослови земята, и те бяха благословени върху планините и по високите места, и процъфтяваха."
                },
                {
                    "number": 18,
                    "text": "И Господ нарече Своите хора Сион, защото те бяха едно сърце и един ум, и живееха в праведност, и нямаше бедни сред тях."
                },
                {
                    "number": 19,
                    "text": "И Енох продължи в праведност проповядването си сред хората Божии. И в неговите дни стана така, че те построиха един град, който беше наречен Градът на Святостта, тъкмо Сион."
                },
                {
                    "number": 20,
                    "text": "И стана така, че Енох говорѝ с Господ и каза на Господа: Със сигурност Сион ще живее в безопасност завинаги. Но Господ каза на Енох: Сион Аз благослових, но проклех остатъка от людете."
                },
                {
                    "number": 21,
                    "text": "И стана така, че Господ показа на Енох всичките обитатели на земята; и ето, той видя, че Сион в течение на времето беше вдигнат в небето. И Господ каза на Енох: Ето Моето жилище завинаги."
                },
                {
                    "number": 22,
                    "text": "И Енох видя също и остатъка от людете, които бяха синовете на Адам, и те бяха смес от всичкото потомство на Адам, освен потомството на Каин, защото тези от потомството на Каин бяха черни и нямаха място между тях."
                },
                {
                    "number": 23,
                    "text": "И след като Сион бе вдигнат в небето, ето, Енох видя, че всичките народи на земята бяха пред него;"
                },
                {
                    "number": 24,
                    "text": "и идваха поколение след поколение, и Енох бе нависоко и издигнат, тъкмо в лоното на Отца и на Сина Човешки; и ето, властта на Сатана беше по цялото лице на земята."
                },
                {
                    "number": 25,
                    "text": "И той видя ангели да се спускат от небесата, и чу един силен глас да казва: Горко, горко на обитателите на земята!"
                },
                {
                    "number": 26,
                    "text": "И той видя Сатана, и той имаше една голяма верига в ръката си, и тя забулваше с мрак цялото лице на земята; и той гледаше нагоре и се смееше, и ангелите му ликуваха."
                },
                {
                    "number": 27,
                    "text": "И Енох видя ангели да се спускат от небето и да дават свидетелство за Отца и за Сина; и Светият Дух слезе върху мнозина, и те бяха грабнати от небесните сили в Сион."
                },
                {
                    "number": 28,
                    "text": "И стана така, че Бог погледна от небето към остатъка от людете и заплака; и Енох даде свидетелство за това, казвайки: Как тъй небесата плачат и проливат сълзите си като дъжд върху планините?"
                },
                {
                    "number": 29,
                    "text": "И Енох каза на Господ: Как тъй Ти можеш да плачеш, предвид на това, че си свят и че си от вечност до вечност?"
                },
                {
                    "number": 30,
                    "text": "И дори и да беше възможно човек да изброи песъчинките на земята, да, милионите земи като тази, това не би било и началото на броя на Твоите творения; и завесите Ти са разпънати неподвижни, и все пак Ти си там, и лоното Ти е там; Ти също си справедлив, Ти си милостив и добронамерен завинаги."
                },
                {
                    "number": 31,
                    "text": "И от всички Твои създания Ти си взел в Сион, в собственото Си лоно, от вечност до вечност; и обиталището на трона Ти не е нищо, освен мир, справедливост и истина; и милост ще върви пред лицето Ти, и не ще има край; как тъй Ти можеш да плачеш?"
                },
                {
                    "number": 32,
                    "text": "И Господ каза на Енох: Ето, тези твои братя, те са творение на ръцете Ми; Аз им дадох тяхното познание в деня, в който ги създадох; и в Едемската градина Аз дадох на човека неговия свободен избор."
                },
                {
                    "number": 33,
                    "text": "И на братята ти казах, и също дадох заповед, че трябва да се обичат един друг и че трябва да изберат Мен, Отца им; но ето, те са без обич и мразят собствената си кръв."
                },
                {
                    "number": 34,
                    "text": "И огънят на негодуванието Ми е разпален срещу тях; и в горещото Си недоволство Аз ще изпратя потоп върху им, защото свирепият Ми гняв е разпален срещу тях."
                },
                {
                    "number": 35,
                    "text": "Ето, аз съм Бог и Свят Човек е името Ми; Съветник е името Ми и Безкраен, и Вечен е името Ми също."
                },
                {
                    "number": 36,
                    "text": "Ето защо, Аз мога да протегна ръцете Си и да обхвана всички творения, които съм създал, също и окото Ми може да ги прониже; и сред всичките творения на ръцете Ми не е имало такова голямо нечестие, като сред братята ти."
                },
                {
                    "number": 37,
                    "text": "Но ето, греховете им ще бъдат върху главите на техните бащи; Сатана ще им бъде баща и окаяние ще бъде участта им; и целите небеса ще плачат над тях, тъкмо всичките творения на ръцете Ми; прочее, няма ли да плачат небесата пред вид на това, че тези ще страдат?"
                },
                {
                    "number": 38,
                    "text": "Но ето, тези, върху които е погледът ти, ще погинат в потопа; и ето, Аз ще ги затворя, приготвил съм затвор за тях."
                },
                {
                    "number": 39,
                    "text": "И Този, Когото съм избрал, се застъпи пред лицето Ми. Ето защо, Той страда за греховете им дотолкова, че те да се покаят в деня, когато Моят Избран ще се върне при Мен; и до него ден те ще бъдат в страдание."
                },
                {
                    "number": 40,
                    "text": "Ето защо, затова ще плачат небесата, да, и всичките творения на ръката Ми."
                },
                {
                    "number": 41,
                    "text": "И стана така, че Господ говорѝ на Енох и му разказа за всичките дела на чедата човешки; ето защо, Енох позна и видя тяхното нечестие, тяхната окаяност и заплака; и протегна ръцете си, и сърцето му набъбна и се разшири като вечността, и недрата му затъгуваха, и цялата вечност се разтърси."
                },
                {
                    "number": 42,
                    "text": "И Енох видя също Ной и семейството му, и че потомството на всичките синове на Ной ще бъде спасено с временно спасение."
                },
                {
                    "number": 43,
                    "text": "Ето защо, Енох видя, че Ной построи един ковчег и че Господ му се усмихна и го държеше в собствената Си ръка; но върху остатъка от нечестивите дойде потопът и ги погълна."
                },
                {
                    "number": 44,
                    "text": "И когато Енох видя това, имаше горчивина в душата му и той плака за братята си, и каза на небесата: Ще откажа да бъда утешен; но Господ каза на Енох: Издигни сърцето си, възрадвай се и погледни."
                },
                {
                    "number": 45,
                    "text": "И стана така, че Енох погледна и видя всичките семейства на земята от Ной нататък, и призова Господа, казвайки: Кога ще дойде денят Господен? Кога ще се пролее кръвта на Праведния, та всички, които скърбят, да бъдат осветени и да имат вечен живот?"
                },
                {
                    "number": 46,
                    "text": "И Господ каза: Ще бъде по средата на времето, в дните на нечестие и мъст."
                },
                {
                    "number": 47,
                    "text": "И ето, Енох видя деня на пришествието на Сина Човешки в плътта и душата му се възрадва, и каза: Издигнат е Праведният и пожертван е Агнецът от основаването на света; и чрез вяра аз съм в лоното на Отца; и ето, Сион е с мен."
                },
                {
                    "number": 48,
                    "text": "И стана така, че Енох погледна към земята и чу един глас от недрата ѝ да казва: Горко, горко на мен, майката на всички човеци! Аз съм в болка, изтощена съм от нечестието на моите чеда. Кога ще си отпочина и ще бъда очистена от нечистотията, произлязла от мен? Кога моят Творец ще ме освети, та да мога да си отпочина и праведността да се задържи за известно време по лицето ми?"
                },
                {
                    "number": 49,
                    "text": "И когато Енох чу земята да се оплаква, той заплака и призова Господа, казвайки: О, Господи, няма ли да имаш състрадание към земята? Няма ли да благословиш чедата на Ной?"
                },
                {
                    "number": 50,
                    "text": "И стана така, че Енох продължи своя зов към Господа, казвайки: Моля те, о, Господи, в името на Твоя Единороден, тъкмо Исус Христос, да имаш милост над Ной и неговото потомство, тъй че земята никога повече да не бъде покривана с потоп."
                },
                {
                    "number": 51,
                    "text": "И Господ не можа да откаже и встъпи в завет с Енох; и му се закле с клетва, че Той ще възпре потопа и че ще призове чедата на Ной."
                },
                {
                    "number": 52,
                    "text": "И Той изпрати неизменно повеление, че един остатък от потомството на Енох винаги ще се намира сред всички народи, докато земята съществува."
                },
                {
                    "number": 53,
                    "text": "И Господ каза: Благословен е този, чрез чието потомство ще дойде Месията, защото Той казва: Аз съм Месия, Царят на Сион, Небесната Канара, която се шири като вечността; който влезе през портата и се изкачи чрез Мен, никога няма да пропадне; ето защо, благословени са тези, за които съм говорил, защото те ще се появят с песни на вечна радост."
                },
                {
                    "number": 54,
                    "text": "И стана така, че Енох призова Господа, казвайки: Ще си отпочине ли земята, когато Синът Човешки дойде в плътта? Моля те, покажи ми тези неща."
                },
                {
                    "number": 55,
                    "text": "И Господ каза на Енох: Погледни; и той погледна и видя Сина Човешки издигнат на кръста, според начина на човеците."
                },
                {
                    "number": 56,
                    "text": "И той чу силен глас, и небесата бяха забулени, и всичките творения Божии плачеха; и земята застена, и скалите се разцепиха, и светиите се надигнаха, и бяха увенчани от дясната страна на Сина Човешки с корони от слава;"
                },
                {
                    "number": 57,
                    "text": "и колкото от духовете, които бяха в затвор излязоха, толкова застанаха от дясната страна на Бога; останалите останаха в оковите на мрака до деня на великия съд."
                },
                {
                    "number": 58,
                    "text": "И Енох отново заплака и призова Господа, казвайки: Кога ще си отпочине земята?"
                },
                {
                    "number": 59,
                    "text": "И Енох видя Сина Човешки да се възнася при Отца и призова Господа, казвайки: Няма ли отново да дойдеш на земята? Предвид на това, че Ти си Бог и аз Те познавам, и че Ти ми се закле и ми заповяда, че трябва да моля в името на Твоя Единороден, Ти си ме създал и си ми дал право на Твоя трон не от мен самия, а чрез Твоета собствена благодат; ето защо, аз Те питам дали отново няма да дойдеш на земята."
                },
                {
                    "number": 60,
                    "text": "И Господ каза на Енох: Както Аз съм жив, тъкмо тъй ще дойда в последните дни, в дните на нечестие и мъст, за да изпълня клетвата, която съм ти дал относно чедата на Ной."
                },
                {
                    "number": 61,
                    "text": "И ще дойде денят, в който земята ще си отпочине, но преди този ден небесата ще бъдат затъмнени и завеса от мрак ще покрие земята; и небесата ще се разтърсят, също и земята; и ще има големи изпитания сред чедата човешки, но Моите хора Аз ще запазя;"
                },
                {
                    "number": 62,
                    "text": "и праведност ще изпратя от небето долу на земята, и истина ще изпратя от земята, за да дадат свидетелство за Моя Единороден, за възкресението Му от мъртвите, да, също и за възкресението на всички човеци; и ще сторя праведността и истината да пометат земята като потоп, за да отбера Моите избрани от четирите краища на земята на място, което Аз ще приготвя — един Свят Град, та Моите люде да препашат кръста си и да очакват времето на пришествието Ми, защото ще има Моя скиния и тя ще се нарича Сион, един Нов Ерусалим."
                },
                {
                    "number": 63,
                    "text": "И Господ каза на Енох: Тогава ти и целият ти град ще ги срещнете там и ще ги приемем в лоното си, и те ще ни видят, и ние ще се хвърлим на врата им, и те ще се хвърлят на врата ни, и ще се целунем едни други;"
                },
                {
                    "number": 64,
                    "text": "и ще има Мое обиталище, и то ще е Сион, който ще бъде отделен от всичките творения, които Аз съм създал; и в продължение на хиляда години земята ще си отпочива."
                },
                {
                    "number": 65,
                    "text": "И стана така, че Енох видя деня на пришествието на Сина Човешки в последните дни, за да живее на земята в праведност, в продължение на хиляда години;"
                },
                {
                    "number": 66,
                    "text": "но преди този ден, той видя големите изпитания сред нечестивите. И видя също морето, че беше развълнувано, и човешките сърца обезкуражени, очакващи със страх възмездията на Всемогъщия Бог, които ще сполетят нечестивите."
                },
                {
                    "number": 67,
                    "text": "И Господ показа на Енох всичко, тъкмо до края на света; и той видя деня на праведните, часа на изкуплението им и получи пълна радост."
                },
                {
                    "number": 68,
                    "text": "И всичките дни на Сион от времето на Енох бяха триста шестдесет и пет години."
                },
                {
                    "number": 69,
                    "text": "И Енох и всичките му люде вървяха с Бог и Той пребиваваше посред Сион; и стана така, че Сион го нямаше вече, защото Бог го прие в собственото Си лоно. И оттам тръгна сказанието: Сион си отиде."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Моисей 8",
            "data_type": "chapter",
            "chapter_name": "Глава 8",
            "chapter_summary": [
                "Матусал пророкува. Ной и синовете му проповядват Еангелието. Цари голямо нечестие. Зовът за покаяние е пренебрегнат. Бог повелява унищожението на всичката плът чрез потопа."
            ],
            "subtitle": [
                "(февруари 1831 г.)"
            ],
            "verses": [
                {
                    "number": 1,
                    "text": "И всичките дни на Енох бяха четиристотин и тридесет години."
                },
                {
                    "number": 2,
                    "text": "И стана така, че Матусал, синът на Енох, не беше взет, та заветите Господни, които Той стори с Енох, да могат да се изпълнят. Защото Той наистина влезе в завет с Енох, че Ной ще бъде от плода на слабините му."
                },
                {
                    "number": 3,
                    "text": "И стана така, че Матусал пророкуваше, че от неговите слабини ще произлязат всичките царства на земята (чрез Ной), и той взе славата за себе си."
                },
                {
                    "number": 4,
                    "text": "И настана голям глад по земята, и Господ прокле земята с тежко проклятие, и много от обитателите ѝ умряха."
                },
                {
                    "number": 5,
                    "text": "И стана така, че Матусал живя сто осемдесет и седем години, и роди Ламех;"
                },
                {
                    "number": 6,
                    "text": "и след като беше родил Ламех, Матусал живя седемстотин осемдесет и две години, и роди синове и дъщери;"
                },
                {
                    "number": 7,
                    "text": "и всичките дни на Матусал бяха деветстотин шестдесет и девет години, и той умря."
                },
                {
                    "number": 8,
                    "text": "И Ламех живя сто осемдесет и две години, и роди син;"
                },
                {
                    "number": 9,
                    "text": "и му даде името Ной, казвайки: Този син ще ни облекчи в нашето дело и труда на ръцете ни, поради земята, която Господ беше проклел."
                },
                {
                    "number": 10,
                    "text": "И след като беше родил Ной, Ламех живя петстотин деветдесет и пет години, и роди синове и дъщери;"
                },
                {
                    "number": 11,
                    "text": "и всичките дни на Ламех бяха седемстотин седемдесет и седем години, и той умря."
                },
                {
                    "number": 12,
                    "text": "И Ной беше на възраст четиристотин и петдесет години, и роди Яфет; и четиридесет и две години след това роди Сим от тази, която беше майката на Яфет. И когато беше на възраст петстотин години, той роди Хам."
                },
                {
                    "number": 13,
                    "text": "И Ной и синовете му се вслушваха в Господа и се подчиняваха; и бяха наречени Синовете Божии."
                },
                {
                    "number": 14,
                    "text": "И когато тези човеци започнаха да се умножават по лицето на земята и им се раждаха дъщери, синовете човешки виждаха, че тези дъщери са красиви; и те ги вземаха за жени според избора си."
                },
                {
                    "number": 15,
                    "text": "И Господ каза на Ной: Дъщерите на твоите синове са се продали; защото ето, гневът Ми е разпален срещу синовете човешки, защото не поискаха да се вслушат в гласа Ми."
                },
                {
                    "number": 16,
                    "text": "И стана така, че Ной пророкуваше и поучаваше на нещата Божии, тъкмо както беше в началото."
                },
                {
                    "number": 17,
                    "text": "И Господ каза на Ной: Духът Ми няма да владее винаги в човека, защото той трябва да узнае, че всяка плът ще умре; при все това, дните му ще бъдат сто и двадесет години, и ако човеците не се покаят, ще изпратя потоп върху им."
                },
                {
                    "number": 18,
                    "text": "И в онези дни имаше исполини по земята, и те търсеха Ной, за да отнемат живота му. Но Господ беше с Ной и силата Господна беше върху му."
                },
                {
                    "number": 19,
                    "text": "И Господ постави Ной според Своя собствен ред и му заповяда, че трябва да отиде да възвести Евангелието Му на чедата човешки, тъкмо според както то бе дадено на Енох."
                },
                {
                    "number": 20,
                    "text": "И стана така, че Ной призова чедата човешки, че трябва да се покаят, но те не се вслушаха в словата му."
                },
                {
                    "number": 21,
                    "text": "И също, след като го бяха чули, те възлязоха пред него, казвайки: Ето, ние сме синовете Божии; не си ли взехме ние дъщерите човешки? Не ядем ли, не пием ли, не се ли женим и не даваме ли за женене? И жените ни раждат чеда, и те същите са силни мъже, които са като мъжете от древността, мъже много прочути. И те не се вслушаха в словата на Ной."
                },
                {
                    "number": 22,
                    "text": "И Бог видя, че нечестието на човеците е станало много голямо по земята. И всеки човек се беше издигнал във въображаемите мисли на сърцето си, които непрестанно бяха само зли."
                },
                {
                    "number": 23,
                    "text": "И стана така, че Ной продължи проповядването си сред людете, казвайки: Вслушайте се и обърнете внимание на словата ми;"
                },
                {
                    "number": 24,
                    "text": "повярвайте и се покайте за греховете си, кръстете се в името на Исус Христос, Синът Божий, тъкмо както бащите си, и ще получите Светия Дух, за да може да ви се изявят всички неща; и ако не направите това, потопът ще дойде върху ви; при все това, те не се вслушаха."
                },
                {
                    "number": 25,
                    "text": "И съжали Ной, и сърцето му се огорчи за това, че Господ е създал човек на земята; и това го натъжи в сърцето."
                },
                {
                    "number": 26,
                    "text": "И Господ каза: Аз ще изтребя от лицето на земята човека, когото създадох — и човека, и звяра, и влечугите, и въздушните птици. Защото това, че съм ги сътворил и създал, огорчи Ной; и той Ме призова, защото те са потърсили да отнемат живота му."
                },
                {
                    "number": 27,
                    "text": "И тъй, Ной намери благодат в очите Господни; защото Ной беше справедлив мъж и съвършен в поколението си. И той ходеше с Бога, тъй както и тримата му сина Сим, Хам и Яфет."
                },
                {
                    "number": 28,
                    "text": "И земята се поквари пред Бога и се изпълни с насилие."
                },
                {
                    "number": 29,
                    "text": "И Бог погледна към земята, и ето, тя беше покварена, защото всичката плът беше извратила пътя си по земята."
                },
                {
                    "number": 30,
                    "text": "И Бог каза на Ной: За Мен краят на всяка плът е дошъл, защото земята е изпълнена с насилие; и ето, Аз ще изтребя всичката плът от земята."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Авраам 1",
            "data_type": "chapter",
            "chapter_name": "Глава 1",
            "chapter_summary": [
                "Авраам търси благословиите на патриархалния ред. Преследван е от лъжесвещеници в Халдея. Иехова го спасява. Прави се преглед на произхода и управлението на Египет."
            ],
            "book_title": "Книгата на Авраам",
            "subtitle": [
                "Преведена от Папирус от Джозеф Смит"
            ],
            "verses": [
                {
                    "number": 1,
                    "text": "В земята на халдейците, в дома на моите бащи, аз, Авраам, видях, че ми беше необходимо да се сдобия с ново място за живеене."
                },
                {
                    "number": 2,
                    "text": "И като намерих, че за мен има по-голямо щастие, мир и покой, потърсих благословиите на бащите и правото, в което трябваше да бъда поставен, за да ги отслужвам; и тъй като самият аз бях последовател на праведността, желаейки също да бъда един, който притежава голямо познание и да бъда по-голям последовател на праведността, и да притежавам по-голямо познание, и да бъда баща на много народи, един княз на мира, и желаейки да получа указания и да спазвам заповедите Божии, аз станах законен наследник, един Висш Свещеник, притежаващ правото, принадлежащо на патриарсите."
                },
                {
                    "number": 3,
                    "text": "То ми беше предадено от бащите; и то дойде от бащите от началото на времето, да, тъкмо от началото, сиреч, от преди основаването на земята чак до сегашното време, тъкмо правото на първородния, сиреч, първия човек, който е Адам, сиреч, първия баща, посредством бащите, та до мен."
                },
                {
                    "number": 4,
                    "text": "Аз потърсих своето назначение в Свещеничеството, съгласно назначението Божие за бащите, отнасящо се до потомството."
                },
                {
                    "number": 5,
                    "text": "Тъй като бащите ми се бяха отвърнали от праведността си и от светите заповеди, които Господ, техният Бог, им беше дал, за да се поклонят на боговете на друговерците, те напълно отказаха да се вслушат в гласа ми,"
                },
                {
                    "number": 6,
                    "text": "защото сърцата им бяха настроени да вършат зло и се бяха обърнали изцяло към бога на Елкена и бога на Ливна, и бога на Мамакра, и бога на Корас, и бога на Фараон, царя на Египет;"
                },
                {
                    "number": 7,
                    "text": "тъй че те обърнаха сърцата си към жертвоприношенията на друговерците, като принасяха на тези неми идоли своите деца и не се вслушваха в гласа ми, но се опитаха да отнемат живота ми чрез ръцете на жреца на Елкена. Жрецът на Елкена беше също и жрец на Фараон."
                },
                {
                    "number": 8,
                    "text": "Сега, по това време беше обичай на жреца на Фараон, царя на Египет, да принася жертви върху олтар, който беше построен в земята Халдея, за да принася на тези чужди богове мъже, жени и деца."
                },
                {
                    "number": 9,
                    "text": "И стана така, че жрецът направи приношение на бога на Фараон, също и на бога на Шагреел, тъкмо според начина на египтяните. Сега, богът на Шагреел беше слънцето."
                },
                {
                    "number": 10,
                    "text": "Даже и благодарствено приношение на дете извърши жрецът на Фараон върху олтара, който се намираше близо до хълма, наречен Потифаров хълм, в началото на равнината Олисем."
                },
                {
                    "number": 11,
                    "text": "Сега, този жрец беше принесъл върху този олтар три девици едновременно, които бяха дъщерите на Онита, един човек от царско потекло, направо от слабините на Хам. Тези девици бяха принесени в жертва поради тяхната добродетел; те не искаха да се превият, за да се поклонят на богове от дърво и камък, ето защо бяха убити върху този олтар и това бе направено според начина на египтяните."
                },
                {
                    "number": 12,
                    "text": "И стана така, че жреците приложиха насилие срещу мен, та да убият и мен, както сториха с онези девици върху този олтар; и за да имате представа за този олтар, ще ви насоча към изображението в началото на този летопис."
                },
                {
                    "number": 13,
                    "text": "Той беше направен с формата на легло, каквито ги имаше сред халдейците; и стоеше пред боговете на Елкена, Ливна, Мамакра, Корас и също един бог като този на Фараон, царя на Египет."
                },
                {
                    "number": 14,
                    "text": "За да имате понятие от тези богове, аз съм ви дал техния изглед чрез изображенията в началото, който вид изображения се нарича от халдейците ралеенос, което означава йероглифи."
                },
                {
                    "number": 15,
                    "text": "И когато те вдигнаха ръце срещу мен, та да ме принесат в жертва и да отнемат живота ми, ето, аз издигнах гласа си към Господа, моя Бог; и Господ се вслуша и чу, и ме изпълни с видение за Всемогъщия, и ангелът от Неговото присъствие застана до мен, и незабавно развърза въжетата ми."
                },
                {
                    "number": 16,
                    "text": "И гласът му към мен беше: Аврааме, Аврааме, ето, името Ми е Иехова; и Аз те чух, и слязох долу да те избавя, и да те отведа надалеч от бащината ти къща и от всичките ти родственици в една чужда земя, за която ти не знаеш нищо;"
                },
                {
                    "number": 17,
                    "text": "и това, понеже са отвърнали сърцата си от Мен, за да се покланят на бога на Елкена и бога на Ливна, и бога на Мамакра, и бога на Корас, и бога на Фараон, царя на Египет; ето защо Аз съм слязъл долу, за да ги посетя с наказание и да унищожа оногова, който е вдигнал ръка срещу теб, Аврааме, сине Мой, за да отнеме живота ти."
                },
                {
                    "number": 18,
                    "text": "Ето, с ръката Си ще те водя и ще те закрилям, за да поставя върху теб Моето име, даже Свещеничеството на баща ти; и силата Ми ще бъде върху теб."
                },
                {
                    "number": 19,
                    "text": "И както беше с Ной, тъй ще бъде и с теб; но чрез твоето служение името Ми ще се узнае по земята завинаги, защото Аз съм твоят Бог."
                },
                {
                    "number": 20,
                    "text": "Ето, Потифаровият хълм беше в земята Ур Халдейска. И Господ разби олтара на Елкена и на боговете на тази земя, и напълно ги унищожи, и порази жреца, тъй че той умря; и настана голямо оплакване в Халдея, също и в двора на Фараон; и Фараон означава цар, поради царска кръв."
                },
                {
                    "number": 21,
                    "text": "Сега, този цар на Египет беше потомък на слабините на Хам и имаше от кръвта на ханаанците по рождение."
                },
                {
                    "number": 22,
                    "text": "От това потекло произлизат всички египтяни и тъй кръвта на ханаанците се запази върху земята."
                },
                {
                    "number": 23,
                    "text": "Египетската земя беше открита за първи път от една жена, която беше дъщеря на Хам и дъщеря на Египтас, което на халдейски означава Египет, което означава онова, което е забранено."
                },
                {
                    "number": 24,
                    "text": "Когато тази жена я откри, земята беше под вода; и по-късно тя установи синовете си там; и тъй, от Хам произлезе расата, която запази проклятието върху земята."
                },
                {
                    "number": 25,
                    "text": "Сега, Фараон, най-възрастния син на Египтас, дъщерята на Хам, установи първата управа на Египет и тя беше според начина на управление на Хам, който беше патриархален."
                },
                {
                    "number": 26,
                    "text": "Фараон, бидейки праведен човек, установи своето царство и съдеше людете си мъдро и справедливо през всичките си дни, като искрено търсеше да наподоби реда, установен от бащите в първите поколения, в дните на първото патриархално царуване, тъкмо царуването на Адам, и също на Ной, неговия баща, който го благослови с благословиите на земята и с благословиите на мъдростта, но го прокле, що се отнася до Свещеничеството."
                },
                {
                    "number": 27,
                    "text": "Сега, тъй като Фараон беше от онова потомство, чрез което не можеше да има право на Свещеничеството, въпреки че фараоните ревностно го искаха от Ной чрез Хам, ето защо, баща ми бе заблуден от идолопоклонничеството им."
                },
                {
                    "number": 28,
                    "text": "Но оттук нататък аз ще се опитам да проследя хронологията, връщайки се назад, от мен самия до началото на сътворението; защото в ръцете ми попаднаха летописи, които притежавам понастоящем."
                },
                {
                    "number": 29,
                    "text": "Сега, след като жрецът на Елкена беше поразен тъй, че умря, дойде изпълнението на онези неща, които ми бяха казани относно халдейската земя, че ще има глад по нея;"
                },
                {
                    "number": 30,
                    "text": "тъй че глад започна да господства из цялата халдейска земя; и баща ми тежко се измъчваше поради глада, и се покая за злото, което беше замислил срещу мен, за да отнеме живота ми."
                },
                {
                    "number": 31,
                    "text": "Но летописите на бащите, тъкмо патриарсите, относно правото на Свещеничеството, Господ Бог запази в моите собствени ръце; ето защо, познанието за началото на сътворението, а също и за планетите, и за звездите, според както то бе сторено знайно на бащите, аз съм запазил тъкмо до този ден; и в този летопис ще се опитам да напиша някои от тези неща за ползата на потомството ми след мен."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Авраам 2",
            "data_type": "chapter",
            "chapter_name": "Глава 2",
            "chapter_summary": [
                "Авраам напуска Ур, за да отиде в Ханаан. Иехова му се явява в Харан. На неговото потомство са обещани всички евангелски благословии, а чрез потомството му — и на всички. Той отива в Кенан и продължава до Египет."
            ],
            "verses": [
                {
                    "number": 1,
                    "text": "Сега, Господ Бог стори гладът в земята Ур да стане тежък дотолкова, че брат ми Аран умря; но Тара, баща ми, все още живееше в Ур Халдейски."
                },
                {
                    "number": 2,
                    "text": "И стана така, че аз, Авраам, взех Сарайя за жена; и Нахор, моят брат, взе за жена Мелха, която бе дъщеря на Аран."
                },
                {
                    "number": 3,
                    "text": "Сега, Господ ми беше казал: Аврааме, излез от Отечеството си и измежду рода си, и от бащината си къща към земята, която Аз ще ти покажа."
                },
                {
                    "number": 4,
                    "text": "Ето защо аз напуснах Ур Халдейски, за да отида в земята Ханаан; и взех Лот, братовия ми син, и жена му, и Сарайя, моята жена; също и баща ми ме следваше към земята, която нарекохме Харан."
                },
                {
                    "number": 5,
                    "text": "И гладът намаля, и баща ми остана в Харан, и заживя там, тъй като в Харан имаше много стада; и баща ми отново се обърна към идолопоклонничеството си, ето защо продължи да живее в Харан."
                },
                {
                    "number": 6,
                    "text": "Но аз, Авраам, и братовият ми син Лот се помолихме на Господа, и Господ ми се яви и ми каза: Стани и вземи със себе си Лот; защото имам намерение да те изведа от Харан и да направя от теб проповедник, който да занесе името Ми в една чужда земя, която ще дам на потомството ти след теб за вечно притежание, когато те се вслушат в гласа Ми;"
                },
                {
                    "number": 7,
                    "text": "защото Аз съм Господ, твоят Бог; Аз живея на небето; земята е Моето подножие; простирам ръката Си над морето и то се подчинява на гласа Ми; Аз правя вятърът и огънят да бъдат Моя колесница; казвам на планините — Отдръпнете се — и ето, те са отнесени от вихрушка на мига, внезапно."
                },
                {
                    "number": 8,
                    "text": "Името Ми е Иехова и Аз познавам края от началото; ето защо, ръката Ми ще бъде над теб."
                },
                {
                    "number": 9,
                    "text": "И Аз ще те направя голям народ, и ще те благословя чрезмерно, и ще сторя името ти велико сред всички народи; и ще бъдеш благословия за потомството ти след теб, тъй че в своите ръце те ще занесат на всички народи това служение и Свещеничество;"
                },
                {
                    "number": 10,
                    "text": "и Аз ще ги благословя чрез името ти, защото всички, които приемат това Евангелие, ще бъдат наречени на твоето име и ще се считат твое потомство, и те ще издигнат и благословят теб като свой баща."
                },
                {
                    "number": 11,
                    "text": "И ще благословя тези, които те благославят, а ще прокълна онези, които те проклинат; и в теб (сиреч, в твоето Свещеничество), и в потомството ти (сиреч, твоето Свещеничество), защото ти давам обещание и това право ще продължи в теб и в потомството ти след теб (тъй да се каже, буквалното ти потомство или потомството на твоето тяло), всички семейства на земята ще бъдат благословени тъкмо с благословиите на Евангелието, които са благословиите на спасението, тъкмо на живота вечен."
                },
                {
                    "number": 12,
                    "text": "Сега, след като Господ се беше оттеглил от разговора с мен и бе оттеглил присъствието Си от мен, аз си казах в сърцето: Твоят служител Те търсеше усърдно и сега Те намери;"
                },
                {
                    "number": 13,
                    "text": "Ти изпрати ангела Си да ме избави от боговете на Елкена; и аз ще направя добре да се вслушам в гласа Ти, затова пусни Твоя служител да стане и си иде в мир."
                },
                {
                    "number": 14,
                    "text": "Тъй аз, Авраам, се оттеглих, според както Господ ми беше казал, и Лот дойде с мен; и аз, Авраам, бях на възраст шестдесет и две години, когато заминах от Харан."
                },
                {
                    "number": 15,
                    "text": "И взех Сарайя, която бях взел за жена, когато бях в Ур Халдейски, и Лот, братовия ми син, и всичката ни собственост, която бяхме спечелили, и душите, които бяхме спечелили в Харан, и се отправихме на път към земята Ханаан; и живяхме в шатри, докато напредвахме по пътя си."
                },
                {
                    "number": 16,
                    "text": "Ето защо, докато пътувахме от Харан по пътя през Иерсон, за да достигнем земята Ханаан, вечността беше наше покривало и наша канара, и наше спасение."
                },
                {
                    "number": 17,
                    "text": "Сега аз, Авраам, построих един олтар в земята Иерсон и направих приношение на Господа, и помолих гладът да бъде отклонен от бащиния ми дом, та да не погинат."
                },
                {
                    "number": 18,
                    "text": "И тогава ние прекосихме земята от Иерсон до местността Сихем; и тя беше разположена в равнините Морѐ; и вече бяхме навлезли в границите на земята на ханаанците, и аз принесох жертва в равнините Морѐ, и призовах Господа, защото вече бяхме навлезли в земята на този идолопоклоннически народ."
                },
                {
                    "number": 19,
                    "text": "И в отговор на моите молитви Господ ми се яви и ми каза: На твоето потомство ще дам Аз тази земя."
                },
                {
                    "number": 20,
                    "text": "И аз, Авраам, се вдигнах от мястото на олтара, който бях построил на Господа, и се преместих от там към планината на изток от Ветил, и разпънах шатрата си там, и Ветил остана на запад, а Гай — на изток; и там построих друг олтар на Господа и отново призовах името Господне."
                },
                {
                    "number": 21,
                    "text": "И аз, Авраам, пътувах, като напредвах към юг; и гладът в земята продължаваше; и аз, Авраам, реших да сляза в Египет, за да поживея там, защото гладът стана много мъчителен."
                },
                {
                    "number": 22,
                    "text": "И стана така, че когато наближих да вляза в Египет, Господ ми каза: Ето, жена ти Сарайя е много красива наглед жена;"
                },
                {
                    "number": 23,
                    "text": "затова ще стане така, че когато египтяните я видят, ще си кажат: Тя е негова жена, и ще те убият, а нея ще запазят жива. Затова гледай да постъпиш така:"
                },
                {
                    "number": 24,
                    "text": "Нека тя да каже на египтяните, че ти е сестра и душата ти ще живее."
                },
                {
                    "number": 25,
                    "text": "И стана така, че аз, Авраам, казах на жена си Сарайя всичко, което Господ ми беше казал — Прочее, кажи им, моля те, че си ми сестра, за да ми бъде добре покрай теб и душата ми ще живее поради теб."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Авраам 3",
            "data_type": "chapter",
            "chapter_name": "Глава 3",
            "chapter_summary": [
                "С помощта на Урима и Тумима Авраам научава за слънцето, луната и звездите. Господ му разкрива вечното естество на духовете. Той научава за доземния живот, за предопределението, за Сътворението, за избора на Изкупителя и за второто състояние на човека."
            ],
            "verses": [
                {
                    "number": 1,
                    "text": "И аз, Авраам, имах Урима и Тумима, които Господ, моят Бог, ми беше дал в Ур Халдейски."
                },
                {
                    "number": 2,
                    "text": "И видях звездите, че те бяха много големи и че една от тях беше най-близка до Божия престол; и имаше много други големи, които бяха близо до нея."
                },
                {
                    "number": 3,
                    "text": "И Господ ми каза: Тези са управляващите; и името на голямата е Колоб, защото е близо до Мен, защото Аз съм Господ, твоят Бог; поставил съм тази да управлява всички онези, които принадлежат към същия ред, като тази, на която стоиш."
                },
                {
                    "number": 4,
                    "text": "И Господ ми каза чрез Урима и Тумима, че Колоб е в съответствие с начина Господен, съгласно Неговите времена и сезони в завъртанията си; че едно завъртане е един ден за Господа според начина на Неговото пресмятане, което е хиляда години според времето, назначено на тази, на която си ти. Това е пресмятането на времето Господне според пресмятането на Колоб."
                },
                {
                    "number": 5,
                    "text": "И Господ ми каза: Планетата, която е по-малкото светило, по-малко от онова, което владее деня, тъкмо светилото, което владее нощта, по отношение на пресмятането е над или е по-голяма от онази, на която ти стоиш, защото се движи в по-бавен ред; това е редно, понеже тя се намира над земята, на която ти стоиш, ето защо, пресмятането на времето ѝ не е толкова много, що се отнася до броя му на дни и на месеци, и на години."
                },
                {
                    "number": 6,
                    "text": "И Господ ми каза: Сега, Аврааме, тези две дадености съществуват; ето, очите ти ги виждат; на теб ти е дадено да познаваш времената на пресмятане и установеното време, да, установеното време на земята, на която стоиш, и установеното време на по-голямото светило, поставено да владее деня, и установеното време на по-малкото светило, поставено да владее нощта."
                },
                {
                    "number": 7,
                    "text": "Сега, установеното време на по-малкото светило е по-дълго по отношение на неговото пресмятане, отколкото пресмятането на времето на земята, на която стоиш."
                },
                {
                    "number": 8,
                    "text": "И където тези две дадености съществуват, ще има друга даденост над тях, сиреч ще има друга планета, чието пресмятане на времето ще бъде още по-дълго."
                },
                {
                    "number": 9,
                    "text": "И тъй ще бъде пресмятането на времето на една планета над друга, докато дойдеш близо до Колоб, която е според пресмятането на Господното време; Колоб, която е поставена близо до Божия престол, за да управлява всичките тези планети, които принадлежат към същия ред като тази, на която стоиш."
                },
                {
                    "number": 10,
                    "text": "И на теб ти е дадено да узнаеш установеното време на всички звезди, които са поставени да дават светлина, докато дойдеш близо до Божия престол."
                },
                {
                    "number": 11,
                    "text": "Тъй аз, Авраам, говорих с Господа лице в лице, тъй както един човек говори с друг; и Той ми разказа за делата, които ръцете Му бяха създали."
                },
                {
                    "number": 12,
                    "text": "И Той ми каза: Сине Мой, сине Мой (и ръката Му беше протегната), ето, Аз ще ти покажа всичко това. И Той сложи ръката Си върху моите очи, и аз видях всички неща, които ръцете Му бяха създали, които бяха много; и те се умножаваха пред очите ми, и не можех да им видя края."
                },
                {
                    "number": 13,
                    "text": "И Той ми каза: Това е Шинеха, което е слънцето; и ми каза: Кокоб, което е звезда; и ми каза: Олеа, което е луната; и ми каза: Кокаубийм, което означава звезди или всичките големи светила, които са в простора на небето."
                },
                {
                    "number": 14,
                    "text": "И беше през нощта, когато Господ ми изрече тези слова: Аз ще умножа теб и потомството след теб, както тези; и ако можеше да изброиш песъчинките, толкова ще бъде броят на потомците ти."
                },
                {
                    "number": 15,
                    "text": "И Господ ми каза: Аврааме, показвам ти тези неща преди да тръгнете за Египет, за да можете да провъзгласявате тези слова."
                },
                {
                    "number": 16,
                    "text": "Ако съществуват две неща и едното е над другото, ще има по-големи неща над тях. Ето защо, Колоб е най-голямата от всички Кокаубийм, които ти виждаш, защото е най-близката до Мен."
                },
                {
                    "number": 17,
                    "text": "Сега, ако има две неща едно над друго и луната е над земята, тогава може да бъде тъй, че една планета или звезда да може да съществува над нея; и няма нищо, което Господ, твоят Бог, да вземе присърце за вършене, което Той да не извърши."
                },
                {
                    "number": 18,
                    "text": "И тъй, Той създаде по-голямата звезда. По същия начин, ако има два духа и единият е по-интелигентен от другия, все пак тези два духа, при все че единият е по-интелигентен от другия, нямат начало; те са съществували преди, те няма да имат край, те ще съществуват и след, защото са нолам или вечни."
                },
                {
                    "number": 19,
                    "text": "И Господ ми каза: Тези две дадености съществуват: има два духа и единият е по-интелигентен от другия; ще има друг, по-интелигентен от тях; Аз съм Господ, твоят Бог, Аз съм по-интелигентен от всички тях."
                },
                {
                    "number": 20,
                    "text": "Господ, твоят Бог, изпрати ангела Си да те избави от ръцете на жреца на Елкена."
                },
                {
                    "number": 21,
                    "text": "Аз пребивавам посред всички тях; ето защо, сега слязох при теб, за да ти провъзглася делата, които ръцете Ми са създали, в което Моята мъдрост превъзхожда всички тях, защото Аз управлявам в небесата горе и на земята долу с всичката мъдрост и благоразумие над всичките интелекти, които очите ти са видели от началото; Аз слязох в началото посред всички интелекти, които си видял."
                },
                {
                    "number": 22,
                    "text": "Сега, Господ беше показал на мен, Авраам, интелектите, които бяха устроени преди светът да бъде; и сред всички тях имаше много на благородни и велики."
                },
                {
                    "number": 23,
                    "text": "И Бог видя тези душѝ и че те бяха добри; и застана сред тях и каза: Тези ще направя Мои управници; защото Той стоеше сред онези, които бяха духове, и видя, че те са добри. И Той ми каза: Аврааме, ти си един от тях, ти беше избран, преди да се родиш."
                },
                {
                    "number": 24,
                    "text": "И стоеше сред тях един, Който беше като Бог, и каза на онези, които бяха с Него: Ще слезем, защото има място там, и ще вземем от тези материали, и ще създадем земя, на която тези да могат да живеят."
                },
                {
                    "number": 25,
                    "text": "И с това ще ги изпитаме, за да видим дали ще вършат всички неща, които Господ, техният Бог, ще им заповяда."
                },
                {
                    "number": 26,
                    "text": "И на тези, които опазят първото си състояние, ще им се прибави; и тези, които не опазят първото си състояние, няма да имат слава в същото царство с онези, които опазят първото си състояние; и на тези, които опазят второто си състояние, ще им се прибави слава върху главите во веки веков."
                },
                {
                    "number": 27,
                    "text": "И Господ каза: Кого да изпратя? И отговори един, подобен на Сина Човешки: Ето Ме, изпрати Мен. И друг отговори, и каза: Ето ме, изпрати мен. И Господ каза: Ще изпратя първия."
                },
                {
                    "number": 28,
                    "text": "И вторият се разгневи и не опази първото си състояние; и в него ден мнозина го последваха."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Авраам 4",
            "data_type": "chapter",
            "chapter_name": "Глава 4",
            "chapter_summary": [
                "Боговете планират сътворението на земята и на всичкия живот върху нея. Излагат се плановете Им за шестте дни на Сътворението."
            ],
            "verses": [
                {
                    "number": 1,
                    "text": "И тогава Господ каза: Да слезем. И Те слязоха в началото; и Те, сиреч, Боговете, устроиха и направиха небесата и земята."
                },
                {
                    "number": 2,
                    "text": "И земята, след като беше направена, беше празна и необитаема, защото Те не бяха направили нищо друго, освен земята. И тъмнина цареше по лицето на бездната, и Духът на Боговете се разстилаше по лицето на водите."
                },
                {
                    "number": 3,
                    "text": "И Те (Боговете) казаха: Да бъде светлина; и стана светлина."
                },
                {
                    "number": 4,
                    "text": "И Те (Боговете) обхванаха светлината, защото беше блестяща; и разделиха светлината от тъмнината, сиреч, сториха да бъде разделена."
                },
                {
                    "number": 5,
                    "text": "И Боговете нарекоха светлината Ден, а тъмнината нарекоха Нощ. И стана така, че от вечерта до утрото, Те нарекоха нощ, и от утрото до вечерта, Те нарекоха ден. И това беше първият или началото на това, което нарекоха ден и нощ."
                },
                {
                    "number": 6,
                    "text": "И Боговете също казаха: Да бъде простор посред водите и той да разделя водите от водите."
                },
                {
                    "number": 7,
                    "text": "И Боговете наредиха на простора да раздели водите, които бяха под простора, от водите, които бяха над простора. И стана тъй, тъкмо както Те наредиха."
                },
                {
                    "number": 8,
                    "text": "И Боговете нарекоха простора Небе. И стана така, че това, което бе от вечерта до утрото, нарекоха нощ; и стана така, че това, което бе от утрото до вечерта, нарекоха ден; и това бе вторият път, когато Те наричаха нощ и ден."
                },
                {
                    "number": 9,
                    "text": "И Боговете наредиха, казвайки: Да се съберат на едно място водите под небето и нека произлезе сушата; и стана тъй, както Те наредиха."
                },
                {
                    "number": 10,
                    "text": "И Боговете нарекоха сушата Земя, а събирането на водите нарекоха Големи Води; и Боговете видяха, че им се подчиниха."
                },
                {
                    "number": 11,
                    "text": "И Боговете казаха: Да подготвим земята да принася трева и семеносно растение, и плодно дърво, което да дава плод според вида си, чието семе да дава вътре в себе си собственото си подобие върху земята; и стана тъй, тъкмо както Те наредиха."
                },
                {
                    "number": 12,
                    "text": "И Боговете устроиха земята да принася трева от собственото си семе, и растенията да принасят растения от собственото си семе, даващи семе според вида си; и земята да принася дървото, даващо плод от собственото си семе, чието семе да може да принася само същото, което е в него, според вида му. И Боговете видяха, че им се подчиняват."
                },
                {
                    "number": 13,
                    "text": "И стана така, че Те преброиха дните; от вечерта до утрото го нарекоха нощ; и стана така, че от утрото до вечерта го нарекоха ден; и бе третият път."
                },
                {
                    "number": 14,
                    "text": "И Боговете устроиха светилата в простора на небето и ги направиха да отделят деня от нощта; и ги устроиха да бъдат за знаци, и за сезони, и за дни, и за години."
                },
                {
                    "number": 15,
                    "text": "И ги устроиха да бъдат за светила в простора на небето, за да дават светлина върху земята; и стана тъй."
                },
                {
                    "number": 16,
                    "text": "И Боговете устроиха двете големи светила — по-голямото светило да владее деня, а по-малкото светило да владее нощта; заедно с по-малкото светило те поставиха също и звездите."
                },
                {
                    "number": 17,
                    "text": "И Боговете ги поставиха в простора на небесата, за да дават светлина върху земята и да владеят над деня и над нощта, и да направят да се раздели светлината от тъмнината."
                },
                {
                    "number": 18,
                    "text": "И Боговете наблюдаваха нещата, които бяха наредили, докато те се подчиниха."
                },
                {
                    "number": 19,
                    "text": "И стана така, че това от вечерта до утрото бе нощ; и стана така, че от утрото до вечерта бе ден; и бе четвъртият път."
                },
                {
                    "number": 20,
                    "text": "И Боговете казаха: Да подготвим водите, за да могат да принасят изобилно движещи се същества, които имат живот, и птиците, тъй че да летят над земята в отворения простор на небето."
                },
                {
                    "number": 21,
                    "text": "И Боговете подготвиха водите, за да могат да принасят големи китове и всяко живо същество, което се движи, които водите трябваше да принасят изобилно според вида им, и всяка крилата птица според вида ѝ. И Боговете видяха, че ще им се подчинят и че планът им е добър."
                },
                {
                    "number": 22,
                    "text": "И Боговете казаха: Ще ги благословим и ще ги направим да бъдат плодовити, и да се умножават, и да изпълват водите на моретата или големите води; и направиха птиците да се умножават по земята."
                },
                {
                    "number": 23,
                    "text": "И стана така, че това, което беше от вечерта до утрото, нарекоха нощ; и стана така, че това, което бе от утрото до вечерта, нарекоха ден; и бе петият път."
                },
                {
                    "number": 24,
                    "text": "И Боговете подготвиха земята да принася живи същества според вида им — добитък и влечуги, и земни зверове според вида им; и стана тъй, както Те бяха казали."
                },
                {
                    "number": 25,
                    "text": "И Боговете устроиха земята да принася зверовете според вида им и добитъка според вида му, и всичко, което пълзи по земята, според вида му; и Боговете видяха, че те ще се подчинят."
                },
                {
                    "number": 26,
                    "text": "И Боговете се посъветваха помежду си и казаха: Да слезем и да направим човек по наш образ и по наше подобие; и ще му дадем господство над морските риби и над въздушните птици, и над добитъка, и над цялата земя, и над всичко, което пълзи по земята."
                },
                {
                    "number": 27,
                    "text": "Тъй Боговете слязоха, за да устроят човек по Техен собствен образ, за да го направят по образа на Боговете, мъж и жена да ги направят."
                },
                {
                    "number": 28,
                    "text": "И Боговете казаха: Ще ги благословим. И Боговете казаха: Ще ги направим да бъдат плодовити и да се умножават, и да изпълнят земята, и да я подчинят, и да господстват над морските риби, и над въздушните птици, и над всичко живо, което се движи по земята."
                },
                {
                    "number": 29,
                    "text": "И Боговете казаха: Ето, Ние ще им дадем всяко семеносно растение, което ще се появи по лицето на цялата земя, и всяко дърво, което ще има плод върху нея, да, плодът на семеносното дърво, на тях ще го дадем и той ще им бъде за храна."
                },
                {
                    "number": 30,
                    "text": "И на всеки земен звяр, и на всяка въздушна птица, и на всичко, което пълзи по земята, ето, Ние ще дадем живот; и също ще им дадем за храна всяко зелено растение, и всичко това ще бъде устроено по този начин."
                },
                {
                    "number": 31,
                    "text": "И Боговете казаха: Ние ще сторим всичко, което казахме, и ще ги устроим, и ето, те ще бъдат много покорни. И стана така, че това, което беше от вечерта до утрото, нарекоха нощ; и стана така, че това, което беше от утрото до вечерта, нарекоха ден; и преброиха шестия път."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Авраам 5",
            "data_type": "chapter",
            "chapter_name": "Глава 5",
            "chapter_summary": [
                "Боговете завършват планирането на Сътворението на всички неща. Те осъществяват Сътворението съгласно плановете Си. Адам наименува всяко живо същество."
            ],
            "verses": [
                {
                    "number": 1,
                    "text": "И тьй, Ние ще завършим небесата и земята, и всичките им множества."
                },
                {
                    "number": 2,
                    "text": "И Боговете си казаха помежду си: На седмия път ще завършим труда Си, за който сме се посъветвали; и ще си починем на седмия път от труда Си, за който сме се посъветвали."
                },
                {
                    "number": 3,
                    "text": "И на седмия път Боговете приключиха, защото на седмия път си починаха от всичките Си дела, за които Те (Боговете) се бяха посъветвали помежду си да сътворят; и го осветиха. И такива бяха решенията Им по времето, когато се посъветваха помежду Си да направят небето и земята."
                },
                {
                    "number": 4,
                    "text": "И Боговете слязоха и направиха тези поколения на небесата и на земята, когато те бяха направени в деня, в който Боговете направиха земята и небесата,"
                },
                {
                    "number": 5,
                    "text": "съгласно всичко това, което бяха казали относно всяко полско растение, преди да е било на земята и всяка полска трева преди да израсте; защото Боговете не бяха сторили да вали дъжд по земята, когато се посъветваха да ги направят, и не бяха направили човек да обработва земята,"
                },
                {
                    "number": 6,
                    "text": "но от земята се надигна пара и напои цялото ѝ лице."
                },
                {
                    "number": 7,
                    "text": "И Боговете направиха човек от пръстта на земята, и взеха духа му (сиреч, човешкия дух) и го поставиха в него; и вдъхнаха в ноздрите му диханието на живота и човекът стана жива душа."
                },
                {
                    "number": 8,
                    "text": "И Боговете засадиха градина на изток в Едем, и там поставиха човека, чийто дух бяха поставили в направеното от Тях тяло."
                },
                {
                    "number": 9,
                    "text": "И Боговете направиха така, че от земята да израства всяко дърво, което е приятно на глед и е добро за храна, също и дървото на живота в средата на градината, и дървото на познанието за доброто и злото."
                },
                {
                    "number": 10,
                    "text": "Имаше една река, изтичаща от Едем, за да напоява градината; и оттам тя се разклоняваше и ставаше на четири ръкава."
                },
                {
                    "number": 11,
                    "text": "И Боговете взеха човека и го поставиха в Едемската градина, за да я обработва и да я пази."
                },
                {
                    "number": 12,
                    "text": "И Боговете заповядаха на човека, казвайки: От всяко дърво в градината можеш свободно да ядеш,"
                },
                {
                    "number": 13,
                    "text": "но от дървото на познанието за доброто и злото, от него да не ядеш; защото във времето, когато ядеш от него, непременно ще умреш; Сега, аз Авраам, видях, че то беше според Господното време, което беше според времето на Колоб; защото Боговете все още не бяха назначили на Адам неговото пресмятане."
                },
                {
                    "number": 14,
                    "text": "И Боговете казаха: Да направим подходящ за човека помощник, защото не е добре човекът да бъде сам, ето защо, Ние ще направим подходящ за него помощник."
                },
                {
                    "number": 15,
                    "text": "И Боговете направиха така, че дълбок сън да дойде на Адам, и той заспа; и те взеха едно от неговите ребра и затвориха плътта на мястото му."
                },
                {
                    "number": 16,
                    "text": "И от реброто, което Боговете бяха взели от човека, Те направиха жена и я заведоха при човека."
                },
                {
                    "number": 17,
                    "text": "И Адам каза: Тази вече е кост от костите ми и плът от плътта ми; сега, тя ще се нарича Жена, защото от мъжа бе взета;"
                },
                {
                    "number": 18,
                    "text": "ето защо, ще остави мъжът баща си и майка си и ще се привърже към жена си, и те ще бъдат една плът."
                },
                {
                    "number": 19,
                    "text": "И те бяха голи и двамата, мъжът и жената, и не се срамуваха."
                },
                {
                    "number": 20,
                    "text": "И от земята Боговете направиха всеки полски звяр и всяка въздушна птица, и ги заведоха при Адам, за да видят как ще ги нарече той. И както Адам и да наречеше всяко живо същество, тъй трябваше да му бъде името."
                },
                {
                    "number": 21,
                    "text": "И Адам даде имена на всичкия добитък, на въздушните птици, на всеки полски звяр; и за Адам се намери подходящ за него помощник."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Изображение 1",
            "data_type": "figure",
            "book_title": "Изображение от Книгата на Авраам",
            "subtitle": [
                "№ 1"
            ],
            "text": [
                "Обяснение",
                "Фиг. 1 Ангелът Господен.",
                "Фиг. 2 Авраам завързан за олтар",
                "Фиг. 3 Идолопоклонническият жрец на Елкена, който се опитва да принесе Авраам в жертва.",
                "Фиг. 4 Жертвеният олтар на идолопоклонническите жреци, намиращ се пред боговете на Елкена, Ливна, Мамакра, Корас и Фараон.",
                "Фиг. 5 Богът-идол на Елкена.",
                "Фиг. 6 Богът-идол на Ливна.",
                "Фиг. 7 Богът-идол на Мамакра.",
                "Фиг. 8 Богът-идол на Корас.",
                "Фиг. 9 Богът-идол на Фараон.",
                "Фиг. 10 Авраам в Египет.",
                "Фиг. 11 Има за цел да изобрази стълбовете на небето според разбиранията на египтяните.",
                "Фиг. 12 “Ракеянг”, което означава “Простор” или небосвода над главите ни; в този случай по отношение на този предмет, обаче, египтяните са искали да обозначат “Шама”, т. е. “Да бъда нависоко”, сиреч, небесата, отговарящо на еврейската дума “Шамайем”."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Изображение 2",
            "data_type": "figure",
            "book_title": "Изображение от Книгата на Авраам",
            "subtitle": [
                "№ 2"
            ],
            "text": [
                "Обяснение",
                "Фиг. 1 Колоб, което означава първото творение, най-близкото до селестиалното, сиреч до обиталището на Бог. Първо в управлението, последно, що се отнася до измерването на времето. Измерването е според селестиалното време, което време означава един ден на лакът. Един ден на Колоб е равен на хиляда години, съгласно измерването на тази земя, наречена от египтяните Яхое.",
                "Фиг. 2 Намира се непосредствено до Колоб и е наречено от египтяните Олиблиш. Това е следващото велико управляващо творение, близо до селестиалното, или мястото, където обитава Бог. Притежава също така ключа на властта и силата, принадлежащи на други планети. Тъй го разкри Бог на Авраам, когато той принесе жертва върху олтар, който беше построил на Господа.",
                "Фиг. 3 Има за цел да изобрази Бог, Който седи на престола Си, облечен със сила и власт, с корона от вечна светлина на главата Си. Също така представлява великите ключови думи на Светото Свещеничество, според както е разкрито на Адам в Едемската градина, тъй както и на Сит, Ной, Мелхиседек, Авраам и всички, на които е било разкрито свещеничеството.",
                "Фиг. 4 Отговаря на еврейската дума “Ракеянг”, означаваща “Простор” или свода на небесата; също и йероглиф-число, означаващ на египетски “хиляда”. Отговаря на измерването на Олиблиш, която е същата като Колоб, по отношение на завъртанията си и измерването си на времето.",
                "Фиг. 5 На египетски се нарича “Ениш-го-он-дош”. Това също е една от управляващите планети и египтяните казват, че е Слънцето и че взема светлината си от Колоб чрез посредничеството на Кае-е-ванраш, което е Великият ключ или с други думи управляващата сила, която управлява в годишните им завъртания петнадесет други неподвижни планети или звезди, също както и Флоесе (Луната), Земята и Слънцето. Тази планета получава силата си посредством Кле-флос-ис-ес, или А-ко-кау-бийм; звездите, представени под номера 22 и 23, получават светлината си от завъртанията на Колоб.",
                "Фиг. 6 Представлява тази земя в четирите ѝ краища.",
                "Фиг. 7 Представлява Бог, Който седи върху престола Си и разкрива на Авраам през небесата великите Ключови думи на Свещеничеството, тъй както и знака на Светия Дух под формата на гълъб.",
                "Фиг. 8 Съдържа писания, които не може да бъдат разкрити на света, но могат да се получат в Светия Храм Божий.",
                "Фиг. 9 Не трябва да бъде разкривано понастоящем.",
                "Фиг. 10 Също.",
                "Фиг. 11 Също. Ако светът може да открие тези числа, тъй да бъде. Амин.",
                "Фигури 12, 13, 14, 15, 16, 17, 18, 19, 20 и 21 ще бъдат дадени в определеното от Господа време.",
                "Горният превод се дава, доколкото имаме някакво право да го направим понастоящем."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Изображение 3",
            "data_type": "figure",
            "book_title": "Изображение от Книгата на Авраам",
            "subtitle": [
                "№ 3"
            ],
            "text": [
                "Обяснение",
                "Фиг. 1 Авраам, който седи върху Фараоновия престол с благосклонното съгласие на царя, с корона на главата си, която представлява Свещеничеството като символ на великото Президентство на небето; в ръката си държи скиптъра на правосъдието и отсъждането.",
                "Фиг. 2 Цар Фараон, чието име е изписано с йероглифи над главата му.",
                "Фиг. 3 Означава Авраам в Египет, както е показано също на фиг. 10 в Изображение № 1.",
                "Фиг. 4 Княз Фараон, цар на Египет, съгласно написаното над ръката му.",
                "Фиг. 5 Сулем, един от главните царски слуги, според както е изписано с йероглифи над главата му.",
                "Фиг. 6 Олимла, роб на княза.",
                "Авраам разисква в царския двор върху принципите на астрономията."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Джозеф Смит — Матея 1",
            "data_type": "chapter",
            "chapter_name": "Глава 1",
            "chapter_summary": [
                "Исус предсказва близкото унищожение на Ерусалим. Той говори също за Второто пришествие на Сина Човешки и унищожаването на нечестивите."
            ],
            "book_title": "Джозеф Смит — Матея",
            "verses": [
                {
                    "number": 1,
                    "text": "Защото казвам ви, че отсега насетне няма да Ме виждате, нито ще узнаете, че Аз съм Този, за Когото е писано от пророците, докогато кажете: Благословен е Този, Който идва в Господното име в небесните облаци, и всичките свети ангели с Него. Тогава учениците Му разбраха, че Той отново ще дойде на земята, след като бъде прославен и увенчан от дясната страна на Бога."
                },
                {
                    "number": 2,
                    "text": "И Исус излезе и се отдалечи от храма; и учениците Му дойдоха при Него, за да Го чуят, казвайки: Учителю, покажи ни относно зданията на храма, защото Ти си казал: Те ще бъдат сринати и ще ви се оставят пусти."
                },
                {
                    "number": 3,
                    "text": "И Исус им каза: Не виждате ли всичко това и не го ли разбирате? Истина ви казвам, няма да остане тук, в този храм, камък върху камък, който да не бъде сринат."
                },
                {
                    "number": 4,
                    "text": "И Исус ги остави и отиде на Елеонския хълм. И докато седеше на Елеонския хълм, учениците дойдоха при Него насаме, казвайки: Кажи ни кога ще бъде това, което ни рече относно унищожаването на храма и на юдеите, и какъв е знакът на Твоето пришествие, и за свършека на света или за унищожаването на нечестивите, което е свършекът на света?"
                },
                {
                    "number": 5,
                    "text": "И Исус отговори и им каза: Пазете се да не ви измами някой човек,"
                },
                {
                    "number": 6,
                    "text": "защото мнозина ще дойдат в Мое име, казвайки: Аз съм Христос; и те ще измамят мнозина."
                },
                {
                    "number": 7,
                    "text": "Тогава ще ви предадат на мъки и ще ви убият, и ще бъдете намразени от всички народи заради името Ми."
                },
                {
                    "number": 8,
                    "text": "Тогава мнозина ще бъдат измамени и ще се предават един друг, и ще се мразят един друг."
                },
                {
                    "number": 9,
                    "text": "И много лъжепророци ще се появят и ще измамят мнозина;"
                },
                {
                    "number": 10,
                    "text": "и понеже ще се шири беззаконие, любовта на мнозина ще охладнее,"
                },
                {
                    "number": 11,
                    "text": "но този, който остане непоколебим и не бъде преодолян, същият ще бъде спасен."
                },
                {
                    "number": 12,
                    "text": "Затова тогава, когато видите мерзостта на опустошението, за която говори Даниил, пророкът, относно унищожението на Ерусалим, тогава вие ще стоите на свято място; който чете, нека разбира."
                },
                {
                    "number": 13,
                    "text": "Тогава нека ония, които са в Юдея, да бягат към планините."
                },
                {
                    "number": 14,
                    "text": "Нека този, който е на къщната горница, да бяга и да се не връща да взема нищо от къщата си;"
                },
                {
                    "number": 15,
                    "text": "нито този, който е на нивата, да се не връща назад да взема дрехите си."
                },
                {
                    "number": 16,
                    "text": "И горко на непразните и на кърмещите в ония дни,"
                },
                {
                    "number": 17,
                    "text": "ето защо, молете се на Господ бягството ви да не бъде през зимата, нито в съботен ден,"
                },
                {
                    "number": 18,
                    "text": "защото тогава, в ония дни, върху юдеите и върху жителите на Ерусалим ще има голяма скръб, неизпращана преди от Бог върху Израил, от началото на царството им до това време; не, нито пък някога ще бъде изпращана отново върху Израил."
                },
                {
                    "number": 19,
                    "text": "Всичко това, което ги е сполетяло, е само началото на страданията, които ще дойдат върху им."
                },
                {
                    "number": 20,
                    "text": "И освен ако ония дни не бъдат съкратени, никоя плът от тях няма да бъде спасена; но заради избраните, в съответствие със завета, ония дни ще бъдат съкратени."
                },
                {
                    "number": 21,
                    "text": "Ето, тези неща съм ви изрекъл относно юдеите; и отново, след скръбта от ония дни, която ще дойде върху Ерусалим, ако някой ви каже: Ето, тук е Христос или там, не му вярвайте;"
                },
                {
                    "number": 22,
                    "text": "защото в ония дни ще се появят също лъжехристи и лъжепророци, и ще покажат големи знамения и чудеса, тъй щото ако е възможно да заблудят даже и избраните, които са избрани съобразно завета."
                },
                {
                    "number": 23,
                    "text": "Ето, Аз ви изричам тези неща заради избраните; и ще чуете за войни и мълви за войни; гледайте да не се смущавате, защото всичко, което съм ви казал, трябва да стане, но това още не е свършекът."
                },
                {
                    "number": 24,
                    "text": "Ето, казал съм ви отнапред."
                },
                {
                    "number": 25,
                    "text": "Затова, ако ви кажат: Ето, Той е в пустинята, вие не излизайте; или ето, Той е в тайните стаи, не го вярвайте;"
                },
                {
                    "number": 26,
                    "text": "защото както светлината на утринта излиза от изток и свети чак до запад, и покрива цялата земя, тъй ще бъде също пришествието на Сина Човешки."
                },
                {
                    "number": 27,
                    "text": "И сега ще ви покажа притча. Ето, където е мършата, там се събират орлите; подобно на това Моите избрани ще се съберат от четирите краища на земята."
                },
                {
                    "number": 28,
                    "text": "И те ще чуят за войни и мълви за войни."
                },
                {
                    "number": 29,
                    "text": "Ето, говоря заради Моите избрани; защото ще се надигне народ срещу народ и царство срещу царство, на различни места ще има глад и мор, и земетресения."
                },
                {
                    "number": 30,
                    "text": "И отново, понеже ще цари беззаконие, любовта на човеците ще охладнее, но онзи, който не бъде преодолян, същият ще бъде спасен."
                },
                {
                    "number": 31,
                    "text": "И отново, това Евангелие на Царството ще се проповядва по цял свят за свидетелство на всички народи; и тогава ще дойде свършекът или унищожението на нечестивите."
                },
                {
                    "number": 32,
                    "text": "И отново мерзостта на опустошението, за която говори Даниил Пророкът, ще бъде изпълнена."
                },
                {
                    "number": 33,
                    "text": "И веднага след скръбта на ония дни слънцето ще се затъмни и луната няма да дава светлината си, и звездите ще падат от небето, и небесните сили ще се разклатят."
                },
                {
                    "number": 34,
                    "text": "Истина ви казвам, че това поколение, през което тези неща ще бъдат показани, няма да премине, докато всичко, което ви казах, не се изпълни."
                },
                {
                    "number": 35,
                    "text": "И въпреки че ще дойдат дните, когато небето и земята ще преминат, Моите слова няма да преминат, но ще се изпълнят всичките."
                },
                {
                    "number": 36,
                    "text": "И както казах преди, след скръбта на ония дни и разклащането на небесните сили, ще се появи тогава в небесата знамението на Сина Човешки; и тогава ще се заоплакват всичките земни племена; и те ще видят Сина Човешки да идва в небесните облаци със сила и велика слава."
                },
                {
                    "number": 37,
                    "text": "И този, който цени словото Ми, не ще бъде измамен, защото Синът Човешки ще дойде и ще изпрати Своите ангели пред себе Си със силен глас на тръба; и те ще съберат остатъка от избраните от четирите ветрища, от единия край на небето до другия."
                },
                {
                    "number": 38,
                    "text": "Научете сега притчата за смокиновото дърво. Когато клоните му са все още нежни и то започне да се разлиства, вие знаете, че лятото е близо;"
                },
                {
                    "number": 39,
                    "text": "по същия начин, когато Моите избрани видят всички тези неща, ще знаят, че Той е близо, тъкмо пред вратата."
                },
                {
                    "number": 40,
                    "text": "Но за оня ден и час никой не знае, не, нито ангелите Божии в небесата, а само Отец."
                },
                {
                    "number": 41,
                    "text": "Но както бе в дните на Ной, тъй ще бъде и при пришествието на Сина Човешки,"
                },
                {
                    "number": 42,
                    "text": "защото пак ще бъде както бе в дните преди потопа; защото до деня, когато Ной влезе в ковчега, те ядяха и пиеха, женеха се и се омъжваха;"
                },
                {
                    "number": 43,
                    "text": "и не знаеха, докато дойде потопът и ги завлече всичките; тъй ще стори и пришествието на Сина Човешки."
                },
                {
                    "number": 44,
                    "text": "Тогава ще се изпълни това, което е писано, че в последните дни двама ще бъдат на полето, единият ще се вземе, а другият ще се остави;"
                },
                {
                    "number": 45,
                    "text": "двама ще мелят на мелницата, единият ще се вземе, а другият ще се остави."
                },
                {
                    "number": 46,
                    "text": "И каквото казвам на един, казвам на всички човеци: Бдете, прочее, защото не знаете в кой час ще дойде вашият Господ."
                },
                {
                    "number": 47,
                    "text": "Но това знайте, че ако добрият стопанин на къщата знаеше при коя стража ще дойде крадецът, щеше да бди и нямаше да допусне къщата му да бъде ограбена, и щеше да бъде подготвен."
                },
                {
                    "number": 48,
                    "text": "Затова бъдете и вие готови, защото в час, в който не го мислите, Синът Човешки ще дойде."
                },
                {
                    "number": 49,
                    "text": "Кой тогава е верен и разумен служител, когото господарят му е направил управител над домочадието си, за да им дава храна своевременно?"
                },
                {
                    "number": 50,
                    "text": "Благословен е оня служител, чийто господар, като дойде, ще го завари да прави това; и истина ви казвам, че той ще го направи управител на всичките си притежания."
                },
                {
                    "number": 51,
                    "text": "Но ако оня зъл слуга си каже в сърцето: Господарят ми бави идването си,"
                },
                {
                    "number": 52,
                    "text": "и започне да бие съслужителите си, и да яде и да пие с пияниците,"
                },
                {
                    "number": 53,
                    "text": "господарят на оня служител ще дойде в ден, когато той не го очаква, и в час, който той не знае,"
                },
                {
                    "number": 54,
                    "text": "и ще го накаже много тежко, и ще определи участта му с лицемерите; там ще има плач и скърцане със зъби."
                },
                {
                    "number": 55,
                    "text": "И тъй, идва краят на нечестивите съгласно пророчеството на Моисей, което казва: Те ще бъдат отхвърлени от средата на Моя народ; и свършекът на света все още не е, но е скоро."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Джозеф Смит — История 1",
            "data_type": "chapter",
            "chapter_name": "Глава 1",
            "chapter_summary": [
                "Джозеф Смит разказва за своето родословие, за членовете на семейството си и техните ранни местожителства. В западната част на щата Ню Йорк цари необикновена възбуда по отношение на религията. Той решава да търси мъдрост според както наставлява Яков. Отецът и Синът се явяват на Джозеф и той е призован за пророческото си служение (Стихове 1–20)."
            ],
            "book_title": "Джозеф Смит — История",
            "subtitle": [
                "Откъси от Историята на Джозеф Смит, Пророка"
            ],
            "verses": [
                {
                    "number": 1,
                    "text": "В резултат на многото слухове, пуснати в обръщение от злонамерени и заговорничещи личности относно възникването и развитието на Църквата на Исус Христос на Светиите от последните дни, всички, които са били скроени от авторите си, за да навредят на нейната репутация като църква и на напредъка ѝ в света, аз бях подтикнат да напиша тази история, за да коригирам общественото мнение и за да предоставя на всички търсачи на истина фактите, според както те са се случвали на мен и на Църквата, доколкото такива факти са ми известни."
                },
                {
                    "number": 2,
                    "text": "В тази история ще представя истинно и правдиво различни събития, свързани с тази Църква, тъй както са се случвали или както са понастоящем, като сега [1838 г.] е осмата година от основаването на споменатата Църква."
                },
                {
                    "number": 3,
                    "text": "Роден съм през годината на нашия Господ хиляда осемстотин и пета, на двадесет и третия ден на декември, в градчето Шерън, окръг Уиндзор на щата Върмонт … Баща ми Джозеф Смит-старши напуска щата Върмонт и се премества в Палмира, окръг Онтарио (сега Уейн) в щата Ню Йорк, когато аз съм бил на десет години или горе-долу толкова. Приблизително четири години след пристигането на баща ми в Палмира, той се премества заедно със семейството си в Манчестър, в същия окръг Онтарио."
                },
                {
                    "number": 4,
                    "text": "Семейството му се състои от единадесет души, а именно: баща ми Джозеф Смит, майка ми Луси Смит (чиято фамилия преди брака е била Мак, дъщеря на Соломън Мак), брат ми Алвин (който умря на 19 ноември 1823 г. на двадесет и шест годишна възраст), Хайръм, аз, Самуел Харисън, Уйлям, Дон Карлос и сестрите ми Софрония, Кетрин и Луси."
                },
                {
                    "number": 5,
                    "text": "Някъде през втората година след преместването ни в Манчестър, в мястото, където живеехме, се появи необикновена възбуда по въпроса за религията. Започна сред методистите, но скоро стана всеобща сред всички секти в този район. Всъщност целият окръг изглеждаше засегнат от нея и големи множества се присъединяваха към различните религиозни групи, което пораждаше немалък смут и разделение между хората. Някои викаха: “Ето, тук е истината”, а други “Ето, там е!” Някои поддържаха методистката вяра, други бяха за презвитерианската, трети — за баптистката."
                },
                {
                    "number": 6,
                    "text": "Защото независимо от голямата любов, която обърнатите в тези различни вероизповедания изразяваха по време на обръщането си във вярата, и голямото усърдие, проявявано от съответните проповедници, които активно организираха и съдействаха за тази необикновена проява на религиозно чувство, като оставяха всеки да се присъединява към която секта поиска, с цел, както обичаха да казват, да сполучат да обърнат всички, когато обърнатите във вярата започваха да се определят — едни към една група, а други към друга — се виждаше, че привидно добрите чувства и на свещеници, и на обърнати, са били повече престорени, отколото истински, защото следваха сцени на голям безпорядък и лоши чувства: свещеник спореше със свещеник и обърнат с обърнат, така че всичките им добри чувства един към друг, ако въобще е имало такива, напълно се изгубваха в словесна борба и съперничество на мнения."
                },
                {
                    "number": 7,
                    "text": "По това време карах петнадесетата си година. Бащиното ми семейство бе обърнато в презвитерианската вяра и четирима от тях се присъединиха към тази църква, а именно майка ми Луси, братята ми Хайръм и Самуел Харисън и сестра ми Софрония."
                },
                {
                    "number": 8,
                    "text": "По това време на голямо вълнение умът ми бе завладян от сериозно размишление и голямо неспокойствие; но въпреки че чувствата ми бяха дълбоки и често изострени, аз все още се държах настрана от всички тези групи, при все че посещавах някои техни събрания толкова често, колкото ми позволяваха обстоятелствата. С течение на времето започнах да изпитвам някакво пристрастие към сектата на методистите и почувствах известно желание да се присъединя към тях; но безпорядъкът и борбите между отделните деноминации бяха толкова големи, че за млад човек като мене, толкова незапознат с хората и другите неща, бе невъзможно да дойде до определено заключение кой е прав и кой греши."
                },
                {
                    "number": 9,
                    "text": "Виковете и глъчката бяха толкова силни и непрестанни, че понякога духът ми се вълнуваше извънредно. Презвитерианците бяха най-решително против баптистите и методистите и използваха цялата сила на логиката и софистиката, за да доказват грешките им или най-малкото да накарат хората да мислят, че те са в грешка. От друга страна, баптистите и методистите на свой ред бяха точно тъй усърдни, опитвайки се да установят свои собствени учения и да оборят всички останали."
                },
                {
                    "number": 10,
                    "text": "Посред тази словесна война и хаос от мнения аз често си казвах: Какво трябва да се направи? Коя от всички тези групи е права или те всички грешат? Ако някоя от тях е права, коя е тя и как мога да го разбера?"
                },
                {
                    "number": 11,
                    "text": "Докато се измъчвах от изключителните трудности, причинени от надпреварата на тези религиозни групи, един ден аз прочетох Посланието на Яков, първа глава, пети стих, който гласи: Ако някому от вас не достига мъдрост, нека поиска от Бога, Който дава щедро на всички човеци и не укорява, и ще му се даде."
                },
                {
                    "number": 12,
                    "text": "Никога пасаж от писанието не е достигал с повече мощ до сърцето на човек, както този, по това време, до моето. Изглеждаше, че прониква с огромна сила дълбоко в сърцето ми. Отново и отново аз размишлявах върху него, знаейки, че ако някой се нуждаеше от мъдрост от Бога, това бях аз, защото не знаех какво да правя и никога нямаше да узная, освен ако не получех повече мъдрост, отколкото имах тогава; понеже учителите по религия на различните секти разбираха едни и същи пасажи от писанието по толкова различен начин, че унищожаваха всяка надежда за разрешаване на въпроса чрез позоваване на Библията."
                },
                {
                    "number": 13,
                    "text": "След време дойдох до заключението, че трябва или да остана в мрак и объркване, или да направя, според както наставлява Яков, сиреч да искам от Бога. След време се реших “да искам от Бога”, заключавайки, че ако Той е дал мъдрост на онези, на които не им е достигала мъдрост, и им е дал щедро и без да укорява, аз също бих могъл да опитам."
                },
                {
                    "number": 14,
                    "text": "И тъй, в съгласие с това мое решение да искам от Бога, аз се усамотих в гората, за да направя опита. Беше утрото на един прекрасен, ясен ден в ранната пролет на хиляда осемстотин и двадесета година. Бе първият път през живота ми, когато правех такъв опит, защото при всичките си грижи никога досега не бях правил опит да се моля на глас."
                },
                {
                    "number": 15,
                    "text": "След като се усамотих на мястото, където предварително бях решил да отида, и като се огледах наоколо и видях, че съм сам, аз паднах на колене и започнах да изливам на Бог желанията на сърцето си. Едва що бях започнал и веднага бях сграбчен от някаква сила, която напълно ме обгърна и имаше такова учудващо влияние върху мен, че ми завърза езика тъй, че не можех да говоря. Плътен мрак се събра около мен и за момент ми се стори, че бях обречен на внезапно унищожение."
                },
                {
                    "number": 16,
                    "text": "Но напрягайки всичките си сили, за да призовавам Бог да ме избави от силата на този враг, който ме беше обгърнал, точно когато бях готов да потъна в отчаяние и да се предам на унищожение — не на някаква въображаема гибел, а във властта на едно истинско същество от невидимия свят, което имаше такава учудваща сила, каквато не бях усещал преди у никое същество — тъкмо в този момент на голяма уплаха, аз видях точно над главата си стълб от светлина по-ярък от слънцето, който се спусна постепенно, докато се установи върху мен."
                },
                {
                    "number": 17,
                    "text": "Веднага щом той се появи, аз се намерих освободен от врага, който ме държеше обвързан. Когато светлината се установи върху ми, аз видях над мен във въздуха две Личности, чиято яркост и слава не се поддават на никакво описание. Единият от Тях ми проговори, като ме нарече по име и каза, посочвайки другия: Този е Моят Възлюбен Син! Него слушай!"
                },
                {
                    "number": 18,
                    "text": "Това, което възнамерявах да поискам от Господа, беше да узная коя от всичките секти беше права, та да знам към коя да се присъединя. Ето защо, щом дойдох на себе си, тъй че да мога да говоря, аз запитах Личностите, Които стояха над мен в светлината, коя от всичките секти е права (защото до това време никога не ми беше минавало през ума, че те всичките грешат), и към коя трябва да се присъединя."
                },
                {
                    "number": 19,
                    "text": "Беше ми отговорено, че не трябва да се присъединявам към никоя от тях, защото те всичките грешат; и Личността, Която се обърна към мен, каза, че всичките им вярвания са мерзост в очите Му и че всичките онези религиозни привърженици са покварени; че “те се приближават до Мен с устните си, но сърцата им отстоят надалеч от Мен; те учат на учението и заповедите на човеците, които имат вид на божественост, но те отричат силата Му”."
                },
                {
                    "number": 20,
                    "text": "Той отново ми забрани да се присъединявам към която и да е от тях; и много други неща ми каза Той, които сега не мога да напиша. Когато отново дойдох на себе си, аз се намерих да лежа по гръб, гледайки към небето. Когато светлината си отиде, аз останах без сили, но скоро се възстанових до известна степен и си отидох вкъщи. И както се бях облегнал на камината, майка ми ме попита какво ми има. Аз отговорих: “Няма ми нищо, всичко е наред, добре съм”. И тогава казах на майка си: “За себе си научих, че презвитерианството не е правилно”. Изглежда, че от най-ранните години на живота ми противникът е знаел, че моята участ е да бъда обезпокоител и смутител на царството му, иначе защо трябваше силите на мрака да се обединяват срещу мен? Защо беше това противопоставяне и преследване, които се надигнаха срещу мен едва ли не от детството ми?"
                },
                {
                    "number": 21,
                    "text": "Няколко дни след като бях получия това видение, случи ми се да бъда в компанията на един от методистките проповедници, който беше много активен в гореспоменатото религиозно вълнение; и разговаряйки с него по въпроса за религията, аз използвах случая да му разкажа за видението, което бях получия. Неговото поведение много ме изненада. Той се отнесе към моето съобщение не само несериозно, но и с голямо неуважение като каза, че всичко това било от дявола; че в тези дни нямало такива неща като видения и откровения, че всички тези неща са се били преустановили с апостолите и че никога повече нямало да ги има."
                },
                {
                    "number": 22,
                    "text": "Много скоро, обаче, аз открих, че разказването на историята ми е предизвикало много предубеждения срещу мен сред привържениците на религията и че е причина за голямото преследване, което продължаваше да нараства; и въпреки че бях едно неизвестно момче между четиринадесет и петнадесет годишна възраст, с такова житейско положение, което ме правеше един младеж без значение в света, при все това високопоставените хора ми обърнаха достатъчно внимание, за да възбудят общественото мнение срещу мен и да породят едно жестоко преследване; и това стана общото между всички секти — всички те се обединиха да ме преследват."
                },
                {
                    "number": 23,
                    "text": "По онова време и често след това едно нещо ме караше да се замислям сериозно: Колко странно беше това, че едно неизвестно момче на малко повече от четиринадесет години, което при това бе обречено на необходимост да се сдобива със скромно препитание чрез ежедневен труд, беше счетено за личност с достатъчна значимост, за да привлече вниманието на големците от най-популярните секти на деня по начин, че да породи у тях дух на най-жестоко преследване и охулване. Но странно или не, тъй си беше и това често ми причиняваше голяма скръб."
                },
                {
                    "number": 24,
                    "text": "Въпреки всичко, обаче, това, че бях имал видение, беше факт. Оттогава си мисля, че съм се чувствал като Павел, когато представя пред цар Агрипа своята защита и разказва за видението, което е имал, когато видял светлина и чул глас, но имало само малцина, които му повярвали; някои казвали, че е измамник, други казвали, че е луд и той бил осмиван и охулван. Но всичко това не е разрушило реалността на видението му. Той е видял видение, знаел е, че го е имал и всичкото преследване под небето не е могло да промени това. Въпреки че са го преследвали до смърт, все пак той е знаел и го е знаел до последния си дъх, че е видял светлина и е чул глас да му говори, и целият свят не е могъл да го накара да мисли или да повярва обратното."
                },
                {
                    "number": 25,
                    "text": "Така беше и с мен. Аз наистина видях светлина и посред тази светлина видях две Личности, и Те наистина ми говориха. И въпреки че бях мразен и преследван за това, че казвах, че съм видял видение, все пак, това бе истината. И докато ме преследваха, хулеха и злословеха лъжливо по всякакъв начин срещу мен за това, че го заявявам, аз си казвах в сърцето: Защо ме преследват, че казвам истината? Аз наистина видях видение; и кой съм аз, че да мога да се противопоставя на Бог? Защо светът мисли да ме накара да се отрека от това, което наистина съм видял? Защото аз видях видение; аз го знам и знам, че и Бог го знае, и не мога да го отрека, нито пък бих посмял да направя това. Най-малкото знаех, че ако го направя, ще обидя Бог и ще попадна под осъждане."
                },
                {
                    "number": 26,
                    "text": "Сега вече имах духовно удовлетворение, що се отнася до света на сектите — че моят дълг не е да се присъединявам към никоя от тях, а да си остана както бях, до по-нататъшни указания. Бях установил, че свидетелството на Яков е истинно: че човек, комуто не достига мъдрост, може да поиска от Бог и да получи, и да не бъде укорен."
                },
                {
                    "number": 27,
                    "text": "Продължих с обичайните си житейски занимания до двадесет и първи септември, хиляда осемстотин двадесет и трета година, като през цялото време страдах от жестоко преследване, упражнявано от всякакъв вид хора, както религиозни, тъй и нерелигиозни, защото продължавах да потвърждавам, че съм видял видение."
                },
                {
                    "number": 28,
                    "text": "През периода, който измина между времето, когато бях имал видението и годината хиляда осемстотин двадесет и трета — тъй като ми беше забранено да се присъединя към която и да било от религиозните секти на деня и бидейки в много крехка възраст, и преследван от онези, които трябваше да бъдат мои приятели и да се отнасят към мен любезно, и ако са предполагали, че съм заблуден, да се опитат по подходящ и любящ начин да ме превъзпитат — аз бях изложен на всякакъв вид изкушения. И докато се сближавах с всякакви хора, аз често изпадах в множество глупави грешки и показвах недостатъците на младостта и слабостите на човешката природа, които, със съжаление признавам, ме доведоха до различни изкушения, обидни в очите на Бога. Като правя това признание, никой не трябва да ме смята за виновен в някой от големите и зловредни грехове. По природа никога не съм имал склонност към извършването на такива. Но аз бях виновен за лекомислието си и понякога общувах с весели компании и тъй нататък, несъвместими с репутацията, която трябва да се поддържа от някой, който е бил призован от Бога, тъй както аз бях. Но това няма да се стори странно на никой, който си спомня моята младост и е запознат с природния ми жизнерадостен темперамент."
                },
                {
                    "number": 29,
                    "text": "Като следствие от тези неща, аз често се чувствах виновен заради моята слабост и несъвършенства; и тогава, през нощта на гореспоменатия двадесет и първи септември, след като се бях уединил в леглото си за през нощта, аз се отдадох на молитва и смирено умоляване на Всемогъщия Бог за опрощение на всички мои грехове и простъпки, а също и за едно проявление, та да узная за положението и репутацията си пред Него, защото аз имах пълна увереност, че ще получа божествено проявление, тъй както преди бях имал такова."
                },
                {
                    "number": 30,
                    "text": "Докато бях така в процес на призоваване на Бога, аз забелязах една светлина да се появява в стаята ми, която продължи да се увеличава, докато в стаята не стана по-светло и от ден, когато изведнъж една личност се появи до леглото ми, като стоеше във въздуха, така щото краката ѝ не докосваха пода."
                },
                {
                    "number": 31,
                    "text": "Той беше облечен в широка роба с изключителна белота. Това беше белота, превъзхождаща всичко земно, което някога бях виждал, и не вярвам, че нещо земно би могло да бъде направено да изглежда толкова извънредно бяло и блестящо. Дланите му и ръцете му малко над китките бяха открити, също и ходилата му, както и краката му малко над глезените. Главата и вратът му също бяха открити. Можах да забележа, че той нямаше никаква друга дреха, освен тази роба, тъй като тя беше отворена и можех да виждам в пазвата му."
                },
                {
                    "number": 32,
                    "text": "Не само че робата му беше извънредно бяла, но и цялата му личност бе неописуемо великолепна, а изражението на лицето му беше наистина като светкавица. Стаята бе извънредно светла, но не толкова блестяща, колкото непосредствено около самия него. Когато го погледнах за първи път, се уплаших, но много скоро страхът ме напусна."
                },
                {
                    "number": 33,
                    "text": "Той ме нарече по име и ми каза, че бил пратеник, изпратен от Божието присъствие при мен, и че името му било Мороний, че Бог имал за мене работа, която трябвало да изпълня; и че името ми щяло да бъде познато измежду всички нации, племена и езици за добро и за зло, сиреч, че за него ще се говори и добро, и лошо сред всички хора."
                },
                {
                    "number": 34,
                    "text": "Той каза, че имало една предадена на съхранение книга, написана върху златни плочи, която разказва за предишните обитатели на този континент и първоизточника, откъдето са произлезли. Той също каза, че тя съдържа пълнотата на вечното Евангелие, тъй както е било предадено от Спасителя на древните обитатели;"
                },
                {
                    "number": 35,
                    "text": "освен това, че там има два камъка в сребърни дъги и че тези камъни, прикрепени към един нагръдник, съставляват това, което се нарича Урим и Тумим, и са сложени с плочите; и че притежаването и употребата на тези камъни било това, което представлявали “Гледачите” в древни или минали времена, и че Бог ги бил приготвил с цел да се преведе книгата."
                },
                {
                    "number": 36,
                    "text": "След като ми каза тези неща, той започна да цитира пророчествата от Стария Завет. Отначало цитира част от третата глава на Малахия; цитира също и четвъртата (или последната) глава от същото пророчество, макар и с известна разлика от начина, по който е записана в Библиите ни. Вместо да цитира първия стих, както гласи в нашите книги, той го цитира така:"
                },
                {
                    "number": 37,
                    "text": "Защото ето, идва денят, който ще гори като пещ; и всички горделиви, да, и всички, които вършат нечестие, ще изгорят като плява; защото тези, които идват, ще ги изгорят, казва Господ на Силите, та няма да им остане ни корен, ни клон."
                },
                {
                    "number": 38,
                    "text": "И още, той цитира петия стих по този начин: Ето, Аз ще ти разкрия Свещеничеството чрез ръката на Илия, пророка, преди да дойде великият и страшен ден Господен."
                },
                {
                    "number": 39,
                    "text": "Също и следващия стих той цитира различно: И той ще посади в сърцата на децата обещанията, направени на бащите, и сърцата на децата ще се обърнат към бащите им. Ако не беше тъй, цялата земя би била напълно опустошена при Неговото пришествие."
                },
                {
                    "number": 40,
                    "text": "В допълнение към това, той цитира единадесетата глава от Исаия, като каза, че е на път да се изпълни. Цитира също и третата глава на Деянията на Апостолите, двадесет и втори и двадесет и трети стих, точно както се намират в нашия Нов Завет. Каза, че пророкът е Христос, но че все още не е дошъл денят, когато “онези, които не послушат гласа Му, ще бъдат отхвърлени от средата на народа”, но че той скоро ще дойде."
                },
                {
                    "number": 41,
                    "text": "Той цитира също и втората глава от Иоил, от двадесет и първия до последния стих. Каза също, че това все още не се е изпълнило, но скоро ще стане и оповести по-нататък, че пълнотата на езичниците скоро ще влезе. Той цитира много други откъси от писанията и даде много обяснения, които не могат да бъдат споменати тук."
                },
                {
                    "number": 42,
                    "text": "Той ми каза още, че когато получа тези плочи, за които е говорил, понеже времето да бъдат получени не било още настанало, аз не трябва да ги показвам на никого, нито нагръдника с Урима и Тумима, а само на тези, на които ще ми бъде заповядано да ги покажа, и ако го направя, съм щял да бъда унищожен. Докато той разговаряше с мене за плочите, в съзнанието ми се разкри видение, тъй че аз можах да видя мястото, където бяха поставени плочите, и то толкова ясно и точно, че когато го посетих, можах веднага да го позная."
                },
                {
                    "number": 43,
                    "text": "След това съобщение видях, че светлината в стаята започна да се събира плътно около фигурата на този, който ми беше говорил, и това продължи дотогава, докато стаята отново стана тъмна, с изключение непосредствено около него, когато изведнъж съгледах нещо като проход, който се отвори направо нагоре в небесата и той се възнесе, докато не изчезна напълно и стаята стана отново тъмна, както беше по-рано, преди да се появи тази небесна светлина."
                },
                {
                    "number": 44,
                    "text": "Аз лежах и размишлявах върху необичайността на тази случка, чудейки се много на това, което ми беше казано от този необикновен пратеник; тогава посред моите размишления аз внезапно открих, че стаята ми отново беше започнала да се осветява и като че ли в един миг същият небесен пратеник беше отново до леглото ми."
                },
                {
                    "number": 45,
                    "text": "Той започна отново да ми разказва съвсем същите неща, както през време на първото му посещение, без ни най-малка промяна, след което ме осведоми за големите възмездия, които идвали на земята със страшни опустошения от глад, меч и мор, и че тези мъчителни възмездия щели да дойдат на земята през това поколение. След като разказа тези неща, той се възнесе отново, както бе сторил това преди."
                },
                {
                    "number": 46,
                    "text": "В този момент отпечатъкът върху съзнанието ми беше толкова дълбок, че сънят бе избягал от очите ми и аз лежах, преизпълнен с удивление от това, което бях видял и чул. Но колко голяма бе изненадата ми, когато аз отново съгледах същия пратеник до леглото си и го чух пак да разказва и преповтаря отново същите неща, както преди; и той добави едно предупреждение към мен, като ми каза, че Сатана щял да се опита да ме изкуши (като следствие от крайната бедност на бащиното ми семейство) да взема плочите с цел да забогатея. Това той ми забрани, като каза, че получавайки плочите, аз не трябва да имам нищо друго предвид, освен да прославям Бога и да не бъда повлияван от никаква друга подбуда, освен тази за изграждането на Неговото царство, в противен случай не бих могъл да ги получа."
                },
                {
                    "number": 47,
                    "text": "След това трето посещение, той отново се възнесе в небесата, както преди и аз бях отново оставен да размишлявам върху странността на това, което току-що бях преживял; и почти веднага, след като небесният пратеник се беше възнесъл за трети път, петелът пропя и аз забелязах, че денят наближава, така че нашите разговори трябва да са продължили цялата тази нощ."
                },
                {
                    "number": 48,
                    "text": "Скоро след това аз станах от леглото си и както обикновено се отдадох на всекидневния труд; но опитвайки се да работя както друг път, аз почувствах силите си толкова изтощени, че не бях способен на нищо. Баща ми, който работеше заедно с мен, видя, че нещо не е наред с мен, и ми каза да се прибера у дома. Аз тръгнах с намерение да отида вкъщи, но опитвайки се да прескоча оградата около нивата, където се намирахме, силите ми ме напуснаха съвсем, аз паднах безпомощен на земята и за известно време не бях способен да осъзная нищо."
                },
                {
                    "number": 49,
                    "text": "Първото нещо, което си спомням, бе един глас, който ми говореше и ме наричаше по име. Вдигнах очи и видях същия пратеник да стои над главата ми, заобиколен от светлина както по-рано. Тогава той отново ми повтори всичко, което ми беше казал предишната нощ, и ми заповяда да отида при баща си и да му разкажа за видението и заповедите, които бях получил."
                },
                {
                    "number": 50,
                    "text": "Аз се подчиних, върнах се при баща си на нивата и му преповторих всичко. Той ми отговори, че това е било от Бога, и ми каза да ида и да сторя както пратеникът ми беше заповядал. Аз напуснах нивата и отидох на мястото, където пратеникът ми беше казал, че се намират плочите, и благодарение на яснотата на видението, което бях имал относно мястото, аз го познах в мига, щом пристигнах там."
                },
                {
                    "number": 51,
                    "text": "Близо до селото Манчестър в околията Онтарио, щата Ню Йорк, се намира един хълм със значителни размери, най-високият от всички други в съседство. На западната страна на този хълм, недалече от върха, под един камък с доста голям размер, се намираха плочите, поставени в една каменна кутия. Този камък беше дебел и закръглен в средата на горната страна, и по-тънък към краищата, така че средата му се показваше над земята, обаче краищата наоколо бяха покрити с пръст."
                },
                {
                    "number": 52,
                    "text": "След като махнах пръстта, аз намерих един прът, който пъхнах под ръба на камъка и с малко усилие го повдигнах. Погледнах вътре и наистина там видях плочите, Урима и Тумима, и нагръдника, както пратеникът беше заявил. Кутията, в която те лежаха, беше направена чрез сглобяване на камъни, свързани с някакъв вид цимент. На дъното на кутията бяха поставени напряко два камъка и върху тези камъни се намираха плочите и другите предмети с тях."
                },
                {
                    "number": 53,
                    "text": "Направих опит да ги извадя, но пратеникът ми забрани и ме осведоми отново, че моментът за изваждането им още не е дошъл, нито пък ще дойде, докато не изминат четири години; той ми каза обаче, че ще трябва да дойда на това място точно след една година и че той ще ме срещне, и че трябва да продължавам да правя така, докато не настъпи времето за получаване на плочите."
                },
                {
                    "number": 54,
                    "text": "Съобразно с това, което ми беше заповядано, аз отивах там в края на всяка година и всеки път намирах същия пратеник; и при всеки от нашите разговори получавах от него нареждане и сведения относно това, което Господ ще прави, как и по какъв начин трябва да бъде ръководено царството Му в последните дни."
                },
                {
                    "number": 55,
                    "text": "Тъй като материалното положение на баща ми беше доста ограничено, за нас бе необходимо да работим с ръцете си, като се наемахме на подневна работа или иначе, според както имахме възможност. Понякога си бяхме вкъщи, понякога вън от дома и работейки непрекъснато, можехме да припечелваме едно задоволително препитание."
                },
                {
                    "number": 56,
                    "text": "През 1823 г. бащиното ми семейство посрещна с голяма скръб смъртта на по-големия ми брат Алвин. През месец октомври 1825 г. аз се наех на работа при един възрастен господин на име Джосая Стол, който живееше в окръг Ченанго, щата Ню Йорк. Той чул нещо за една сребърна мина в Хармони, окръг Саскуахана на щата Пенсилвания, разработена още от испанците, и преди да ме наеме, копал там с цел, ако е възможно, да открие мината. След като отидох да живея при него, той ме взе заедно с другите си работници да копая в сребърната мина, което продължих да работя близо един месец без успех в това наше начинание и накрая убедих възрастния господин да престане да копае в нея. Оттук произлиза много разпространената история за това, че съм бил търсач на съкровища."
                },
                {
                    "number": 57,
                    "text": "През времето, докато бях зает с тази работа, аз бях настанен на пансион при г-н Айзък Хейл, който беше от тези места. Там аз за първи път видях моята жена — дъщеря му Ема Хейл. На 18 януари 1827 г. ние се оженихме, докато аз все още бях на работа при г-н Стол."
                },
                {
                    "number": 58,
                    "text": "Тъй като продължавах да потвърждавам, че съм видял видение, преследването вървеше след мен и семейството на жена ми се противопостави силно на нашата женитба. Ето защо, аз се нуждаех да я заведа другаде. И тъй, ние отидохме и се оженихме в дома на мировия съдия Тарбил в южен Банбридж, окръг Ченанго, щата Ню Йорк. Веднага след женитбата си аз напуснах г-н Стол, отидох при баща си и работих с него във фермата през този сезон."
                },
                {
                    "number": 59,
                    "text": "Най-сетне настъпи времето за вземане на плочите, Урима и Тумима, и нагръдника. На двадесет и втория ден на септември, хиляда осемстотин двадесет и седма година, след като бях отишъл, както обикновено, след края на още една година, на мястото, където те бяха положени, същият небесен пратеник ми ги предаде с това поръчение: че трябва да бъда отговорен за тях и че ако допусна да ми се изплъзнат поради липса на грижа или някаква моя небрежност, ще бъда отхвърлен; обаче, ако употребя всичките си усилия да ги запазя докато той, пратеникът, не дойде да ги поиска, те ще бъдат запазени."
                },
                {
                    "number": 60,
                    "text": "Аз скоро открих причината, поради която бях получил толкова строги заповеди да ги запазя в безопасност и защо пратеникът ми беше казал, че когато извърша това, което се изисква от мене, той ще ги поиска. Защото веднага щом се разчу, че са у мене, бяха положени най-енергични усилия те да ми бъдат отнети. Всякаква хитрост, която можеше да се изнамери, беше употребена за тази цел. Преследванията станаха по-яростни и по-жестоки отпреди и тълпите бяха постоянно нащрек да ми ги вземат, ако е възможно. Но чрез мъдростта Божия те останаха в безопасност в ръцете ми, докато не изпълних чрез тях това, което се изискваше от мене. И когато, според както беше уговорено, пратеникът ги поиска, аз му ги предадох и той ги има в свое владение до ден днешен, който е вторият ден на май, хиляда осемстотин тридесет и осма година."
                },
                {
                    "number": 61,
                    "text": "Вълнението, обаче, все още продължаваше и мълвата с хилядата си езика през цялото време се занимаваше да пуска в обръщение неистини за бащиното ми семейство и за мен самия. Ако трябва да разкажа и една хилядна част от тях, това щеше да запълни томове. Преследването обаче ставаше толкова нетърпимо, че аз се видях принуден да напусна Манчестър и да отида с жена си в окръг Саскуахана, в щата Пенсилвания. Докато се подготвяхме да тръгнем, тъй като бяхме много бедни, а преследванията срещу нас — толкова жестоки, че нямаше никаква вероятност положението ни да се подобри — посред нашите страдания ние намерихме приятел в лицето на един господин на име Мартин Харис, който дойде при нас и ни даде петдесет долара, за да подпомогне пътуването ни. Г-н Харис бе жител на град Палмира, окръг Уейн в щата Ню Йорк, и уважаван фермер."
                },
                {
                    "number": 62,
                    "text": "Тази навременна помощ ми позволи да достигна местоназначението си в Пенсилвания. Веднага след пристигането си там започнах да преписвам знаците от плочите. Преписах значителен брой от тях и преведох някои с помощта на Урима и Тумима, което извърших между месец декември — времето, когато пристигнах в къщата на бащата на жена ми — и месец февруари на следващата година."
                },
                {
                    "number": 63,
                    "text": "По някое време през този месец февруари гореспоменатият г-н Мартин Харис дойде в дома ми, взе знаците, които бях пречертал от плочите, и се отправи с тях към град Ню Йорк. За това, което се случва по отношение на него и на знаците, аз се позовавам на собствения му разказ за обстоятелствата, според както той ми ги описа след завръщането си, а те бяха както следва:"
                },
                {
                    "number": 64,
                    "text": "“Аз отидох в град Ню Йорк и представих знаците, които бяха преведени, заедно с превода им, на професор Чарлз Антън, един господин, известен с постиженията си в областта на лингвистиката. Професор Антън заяви, че преводът е по-правилен и по-точен от всеки друг, който той бил виждал, преведен от египетски. Тогава аз му показах онези знаци, които не бяха още преведени и той каза, че те са египетски, халдейски, асирийски и арабски и че са истински знаци. Той ми даде удостоверение, удостоверяващо пред хората на Палмира, че са истински знаци и че преводът на тези от тях, които са били преведени, също е правилен. Аз взех удостоверението и го сложих в джоба си и тъкмо вече напусках къщата, когато г-н Антън ме повика обратно и ме попита как младежът е разбрал, че имало златни плочи на мястото, където ги намерил. Аз му отговорих, че един ангел Божий му го е разкрил."
                },
                {
                    "number": 65,
                    "text": "Той ми каза: “Дай да видя това удостоверение” и аз съответно го извадих от джоба си, и му го дадох. Тогава той го взе и го накъса на парчета, казвайки, че сега нямало такива неща като служение на ангели и че ако аз му занеса плочите, той щял да ги преведе. Уведомих го, че част от плочите са запечатани и че ми е забранено да му ги донеса. Той отговори: “Не мога да чета запечатана книга”. Аз си тръгнах оттам и отидох при д-р Митчел, който потвърди казаното от професор Антън по отношение на знаците и на превода”."
                },
                {
                    "number": 66,
                    "text": "На 5-ия ден от месец април 1829 г. в дома ми дойде Оливър Каудъри, когото до това време никога не бях виждал. Той ми заяви, че преподавал в едно училище в съседство с местоживеенето на баща ми, и тъй като баща ми бил един от онези, които имали деца в училището, той бил отишъл да живее на пансион в къщата му за известно време. И докато бил там, семейството му разказало за обстоятелствата, при които съм получил плочите и той съответно дошъл да ме разпита."
                },
                {
                    "number": 67,
                    "text": "Два дни след пристигането на г-н Каудъри (бидейки 7-ия ден на месец април) аз започнах да превеждам Книгата на Мормон и той започна да пише за мен."
                },
                {
                    "number": 68,
                    "text": "Ние все още продължавахме работата по превода, когато през следващия месец (май 1829 г.) един ден отидохме в гората, за да се молим и запитаме Господа относно кръщението за опрощаване на греховете, което ние намерихме, че се споменава в превода от плочите. Докато ние бяхме заети да се молим и призоваваме Господа, един пратеник от небесата се спусна в облак от светлина, и като положи ръцете си върху нас, ни постави, казвайки:"
                },
                {
                    "number": 69,
                    "text": "На вас, съслужители мои, в името на Месията, аз предавам Свещеничеството на Аарон, което държи ключовете за служението на ангелите и на евангелието на покаянието, и на кръщението чрез пълно потапяне за опрощение на греховете; и то никога вече няма да бъде отнето от земята, докато синовете на Левий не принесат отново приношение на Господа в праведност."
                },
                {
                    "number": 70,
                    "text": "Той каза, че това Аароново Свещеничество няма властта за полагане на ръце за дара на Светия Дух, но че това ще ни се даде по-нататък. И той ни заповяда да отидем и да се кръстим, и ни даде указания, че аз трябва да кръстя Оливър Каудъри и че след това той трябва да кръсти мен."
                },
                {
                    "number": 71,
                    "text": "В съответствие с това, отидохме и се кръстихме. Първо аз кръстих него, а след това той кръсти мен, след което аз положих ръцете си върху главата му и го поставих в Аароновото Свещеничество; след това той положи ръцете си върху мен и ме постави в същото Свещеничество, защото тъй ни беше заповядано.*"
                },
                {
                    "number": 72,
                    "text": "Пратеникът, който ни посети по този повод и ни даде това Свещеничество, каза, че името му е Иоан, същият, който е наречен в Новия Завет Иоан Кръстител и че той действал под наставлението на Петър, Яков и Иоан, които държали ключовете на Свещеничеството на Мелхиседек, което Свещеничество, каза той, ще ни бъде дадено в подходящото време, и че аз ще бъда наречен първият Старейшина на Църквата, а Оливър Каудъри — вторият. Бе на петнадесетия ден на май 1829 година, когато бяхме поставени от ръката на този пратеник и се кръстихме."
                },
                {
                    "number": 73,
                    "text": "Веднага след излизането ни от водата, след като се бяхме кръстили, ние почувствахме големи и славни благословии от нашия Небесен Отец. Веднага след като бях кръстил Оливър Каудъри, Светият Дух слезе върху му, той застана и предсказа много неща, които скоро щяха да се случат. И отново, веднага щом бях кръстен от него, аз също получих духа на пророчеството, застанах и пророкувах относно възникването на тази Църква и много други неща, свързани с Църквата в това поколение на чедата човешки. Ние бяхме изпълнени със Светия Дух и се радвахме в Бога за нашето спасение."
                },
                {
                    "number": 74,
                    "text": "Тъй като в този момент умовете ни бяха озарени, писанията се отвориха за нашето разбиране и на нас ни се разкри истинското значение и намерение на най-тайнствените им части по начин, който никога преди не ни се беше удавал, нито път някога сме си и помисляли. Междувременно бяхме принудени да пазим в тайна обстоятелството, че сме получили Свещеничеството и че сме се кръстили, поради духа на преследване, който вече се беше проявил в района."
                },
                {
                    "number": 75,
                    "text": "От време на време бяхме заплашвани със саморазправа и то от привърженици на религията. На намеренията им за саморазправа противодействаше само влиянието на семейството на бащата на жена ми (според провидението Божие) които бяха станали много приятелски настроени към мен и се противопоставяха на тълпите, и искаха да бъда оставен да продължа работата по превода без прекъсване. Ето защо, те ни предложиха и ни обещаха защита от всички незаконни актове, доколкото зависеше от тях."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Символът на вярата 1",
            "data_type": "chapter",
            "chapter_name": "Глава 1",
            "book_title": "Символът на вярата на Църквата на Исус Христос на светиите от последните дни",
            "verses": [
                {
                    "number": 1,
                    "text": "Ние вярваме в Бога, Вечния Отец, и в Сина Му Исус Христос, и в Светия Дух."
                },
                {
                    "number": 2,
                    "text": "Ние вярваме, че хората ще бъдат наказани за собствените си грехове, а не за Адамовото прегрешение."
                },
                {
                    "number": 3,
                    "text": "Ние вярваме, че чрез Единението Христово цялото човечество може да се спаси чрез подчинение на законите и обредите на Евангелието."
                },
                {
                    "number": 4,
                    "text": "Ние вярваме, че първите принципи и обреди на Евангелието са: първо, Вяра в Господ Исус Христос; второ, Покаяние; трето, Кръщение чрез пълно потапяне за опрощение на греховете; четвърто, Полагане на ръце за даване дара на Светия Дух."
                },
                {
                    "number": 5,
                    "text": "Ние вярваме, че за да проповядва Евангелието и да отслужва обредите му, човек трябва да бъде призован от Бога чрез пророчество и чрез полагане на ръце от тези, които имат власт."
                },
                {
                    "number": 6,
                    "text": "Ние вярваме в същата организация, която е съществувала в Първоначалната Църква, а именно: апостоли, пророци, пастири, учители, благовестители и тъй нататък."
                },
                {
                    "number": 7,
                    "text": "Ние вярваме в дара за езици, за пророчество, откровение, видения, изцеляване, тълкуване на езици и тъй нататък."
                },
                {
                    "number": 8,
                    "text": "Ние вярваме, че Библията е словото Божие, доколкото е преведена правилно; вярваме също, че и Книгата на Мормон е словото Божие."
                },
                {
                    "number": 9,
                    "text": "Ние вярваме във всичко, което Бог е разкрил, във всичко, което понастоящем разкрива, и вярваме също, че Той все още ще разкрива много велики и важни неща, принадлежащи на Царството Божие."
                },
                {
                    "number": 10,
                    "text": "Ние вярваме в буквалното събиране на Израил и във възстановяването на Десетте Племена; че Сион (Новият Ерусалим) ще бъде изграден на американския континент; че Христос ще царува лично на земята и че земята ще бъде обновена и ще получи райската си слава."
                },
                {
                    "number": 11,
                    "text": "Ние претендираме за правото да се покланяме на Всемогъщия Бог, според както диктува собствената ни съвест и даваме на хората същата привилегия; и нека те се покланят както, където и на каквото си искат."
                },
                {
                    "number": 12,
                    "text": "Ние вярваме в това, че сме поданици на крале, президенти, управници и съдии, в подчинението, уважението и подкрепянето на закона."
                },
                {
                    "number": 13,
                    "text": "Вярваме в това да сме честни, истинни, непорочни, любезни, добродетелни и в правенето на добро на всички хора; ние наистина можем да кажем, че следваме съвета на Павел: Вярваме във всичко, надяваме се на всичко, издържали сме много неща и се надяваме да бъдем способни да издържим всичко. И ако има нещо добродетелно, хубаво или достойно за похвала, ние го търсим."
                }
            ]
        }
    }
}