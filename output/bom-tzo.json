[
    {
        "url": "https://www.lds.org/scriptures/bofm/title-page?lang=tzo",
        "id": "title-page",
        "full_localized_name": "Portada",
        "has_chapters": false,
        "chapters": null,
        "summary": null,
        "text": [
            "Yan o sc’optac ta bats’imelel Jesucristo",
            "Ti li’e ja’ li’ ts’ibabil ti c’u x-elan yich’oj t’ujel Slibro Mormón xchi’uc ta xich’ puquel batel jayibuc no’ox c’ac’al ti c’uxi ac’o xich’ tunesel jayibuc c’ac’ale ja’ to me la jyich’ jelubtasel ta Tsotsil scotol ti Slibro Mormone. Ti li’e ja’ to ta xlaj stu ta tunesel ti me laj o scotol ti libroe. Ti ta Slibro Mormone ja’ te tsacal scotol ti saquil slequil mantal Jesucristoe.",
            "Ti c’uyepal t’ujbile ja’ ta xac’ ta na’el c’u x-elan bu tsots sc’oplal xu’ ta jchantic ti li’ ts’uiltasbil bu t’ujbile ta xich’ puquel ta sventa c’uxi ac’o stunesic—jch’unolajeletic xchi’uc jcholc’opetic ta Xch’ulna Jesucristo ta Ch’ul Viniquetic ta Slajebal C’ac’al, xchi’uc jech chac c’u cha’al yantic viniquetic ti boch’otic ta sc’an ta sna’ic ti c’u x-elan sc’optac yich’oj cha’ liquesel ta ach’ Jesucristoe.",
            "Yich’ Puquel Ta Xch’ulna Jesucristo ta Ch’ul Viniquetic ta Slajebal C’ac’al",
            "Salt Lake City, Utah, E.U.A.",
            "Ti c’alal la jyich’ jelubtasel ta Ingles c’op ti taq’uin vunetique, ja’ ta José Smith nich’onil.",
            "© 2013 by Intellectual Reserve, Inc. All rights reserved. Source: 2015/03/24"
        ]
    },
    {
        "url": "https://www.lds.org/scriptures/bofm/bofm-title?lang=tzo",
        "id": "bofm-title",
        "full_localized_name": "Portada del Libro de Mormón",
        "has_chapters": false,
        "chapters": null,
        "summary": null,
        "text": [
            "Lo’iletic La Sts’iba Ta Sc’ob Stuc Mormon Ta Sba Taq’uin Vunetic Ti Ja’ Te Yi’ch Tsaquel TaStaq’uin Vuntac Nefi",
            "Ja’ jech, ja’ juteb ya’yejal steclumal Nefi, jech chac c’u cha’al Lamanitaetic—Ts’ibabil yu’nic Lamanitaetic, ti boch’otic scomelal Israelal quirisianoetic, xchi’uc Judioetic xchi’uc ti boch’otic ma’icun snailal Israele, yich’—Ts’ibael ta stsatsal ch’ul mantaletic, xchi’uc ta Espíritu jech chac c’u x-elan la jyich’ alel sc’oplal chac c’u cha’al la jyilic la jyich’ic albele—Ts’ibabil xchi’uc macbil lec, xchi’uc nac’bil ta sventa Cajvaltic, jech chac c’u ch’al mu xich’ soquesele—Ja’ to ta xcha’ loc’uc yanvelta ta slequilal xchi’uc ta stsatsal Riox ti c’uxi a c’o xich’ alele—Yich’ maquel lec ta sc’ob Moroni, yich’ naq’uel ta sventa yu’un Cajvaltic, ti c’uxi ta xcha’ loc’uc yanvelta me sta sc’alalil ta sventaic ti boch’o ma’icuc snailal Israele. Xchi’uc ti c’uxi ta xich’ alel ta slequilal Rioxe.",
            "Xchi’uc xtoc ja’ te tabil ta slibro Eter, ti ja’ te spasoj sba ta jmoj xchi’uc steclumal Jarede, ti bu la jyich’ tanijel batel ti c’alal muyuc la jya’ybe sc’op ti jteclumetic Cajvaltic c’alal la spasic jun muc’ta tec’ubal ti c’uxi xu’ xc’otic ta vinajele,—Xchi’uc ti c’uxi xu’ ta xaq’uic ta q’uelel scomelal Israeletic ti c’alal ep c’usitic muc’tic la spas Cajvaltic ta sventa stotique; xchi’uc ti c’uxi xotquinic ti c’usi yaloj stuc ti Cajvaltic xchi’uc ti ac’o sna’ic ti ma’icuc ma ti ta xich’ic loq’uesel ta sbatel osile—Xchi’uc ti c’uxi ta sbic’tajesbeic yo’ntonic Judioetic xchi’uc ti boch’otic ma’icuc snailal Israel, ti Jesús ja’ Cristoe, ti ja’ Riox ta sbatel osile, ti ta xac’ sba stuc ta scotol banamile—Xchi’uc ja’ jech, ti me oy c’usi chopole, yu’un ja’ ta scoj ti mu sna’ic viniquetique, xchi’uc, mu xa bac’ ta ch’ayel ti c’usitic oy yu’un te Rioxe, ti c’uxi mu oyuc a vic’ubal ta stojolal ti Cristoe."
        ]
    },
    {
        "url": "https://www.lds.org/scriptures/bofm/introduction?lang=tzo",
        "id": "introduction",
        "full_localized_name": "Sliquebal",
        "has_chapters": false,
        "chapters": null,
        "summary": null,
        "text": [
            "Ti Libro Mormone ja’ ch’ul ts’ibiletic jech chac c’u cha’al Biblia. Ja’ poco’ lo’il ti c’u x-elan la jyal jtotic Riox ta jnaclejetic ta vo’nej ti li’ ta America xchi’uc ja’ jech chac c’u cha’al Biblia, ti lequil c’op ta sventa sbatel osile.",
            "La sts’ibaic ti libro epal mol lequil viniquetic ta Ch’ul Espíritu jech chac c’u cha’al la jyalbeic sc’oplal xchi’uc ti c’u x-elan ac’bat yilique, ts’ibabil ta ba c’anal taq’uin, ja’ jech yich’ alel yich’ ts’ibael ta jun lequil vinic jts’ibaej poco’ lo’iletic sbi Mormón. Ti ta vune ja’ te ts’ibabil o ti c’u x-elan chib muc’tic tsobajele. Ti june c’ot ta Jerusalen ti c’alal sc’an to ox vaquib ciento (600) jabil sc’an xtal Jesucristoe, ja’ o jech ta ts’acal la svoc’ sbaic ta cha’ voc’ muc’tiquil jteclum jech chac c’u cha’al Nefitaetic xchi’uc Lamanitaetic. Ti yane ja’ xa ox ep c’ac’al ba’yuc sc’otel ti c’alal Cajvaltic muyuc la jya’ybe lec sc’opic ti te ta muc’ta tec’ubal Babele. Ti va’ay c’u yepalic jtsopique ja’ otquinbilic ta sbiic Jareditaetic. Ta ts’acal ti ta epal mil jabile, scotolic yich’ic vuq’uesel jech chac c’u cha’al Lamanitaetic, ti yu’un ja’ ba’yuc inyoetic ti li’ ta Americae.",
            "Jech ti c’u x-elan c’otem ta pasel ti tu jtsots sc’oplal ti c’usitic te ts’ibabil ti ta slibro Mormón ti yu’un ja’ yabtel stuc ti Cajvaltic Jesucristo ta stojolalic ti Nefitaetic ta ts’acal jutuc ti c’alal cha’cuxe. Ti ja’ la yac’ ta ilel c’u x-elan ti lequil mantaletique, la sts’ibaic ti c’uxi xu’ chi jcolutique, xchi’uc ta xich’ albel viniquetic ti c’usi xu’ ta spasic ti c’uxi xu’ ta staic slequilalic xchi’uc xcuxlejalic ta sbatel osil, ti c’uxi oyuc xcuxlejalic ti c’u yepal to c’ac’al li’oyique.",
            "Ta ts’acal ti c’alal laj ti sts’ibtaque, Mormón la yac’be snich’on Moroni ti spoco’ lo’iltaque, ti jech to la sts’ac jay beluque, ja’ o jech la snac’, ti taq’uin vunetic te ta vits Cumorah, (1823) ta jun xcha’vinic septiembre ta sjabilal mil vaxaquib ciento xchi’uc oxib xcha’vinic jabil, ja’ stuc Moroni, ta ts’acal ti jech ts’uiltasbil xchi’uc cha’ cuxesvil, te vinaj ta stojolal lequil vinic José Smith jech la jyalbe jech chac c’u cha’al ta vo’nej ts’ibiletic, jech chac c’u cha’al yich’ jelubtasel ta Ingles c’ope.",
            "Ti c’alal c’ot sc’ac’alile, la jyich’ ac’bel ti taq’uin vunetic ti José Smith ti boch’o la sjelubtas ta yan c’op ta stsatsal xchi’uc ta svu’el Rioxe. Ti libroe ta xich’ puquel li’ ta ora ta epal c’opetic jech chac c’u cha’al ta xal ta jamal ta ach’ xchi’uc ta xal batel, ti Cajvaltic Jesucristo ti ja’ snich’on ti cuxul Rioxe, xchi’uc scotolic ti boch’o ta sc’an ta xtalic ta stojolale xchi’uc ti ta xch’unic ti smantaltaque xchi’uc ti mantaletic ta sventa slequil c’ope xu’ ta xcolic.",
            "Ja’ jech x-elan chac c’u cha’al poco’ lo’iletique, ti lequil vinic José Smith jech la jyal: Laj xa calbe hermanoetic ti ja’ bats’i lequil Libro ta scotol Libroetic li’ ta sba banamil, ti Libro yu’un Mormone xchi’uc ja’ ta xalbutic ti c’usi jch’unojtique, xchi’uc ti jun vinic ta xnopaj batel ta stojolal Riox ti me ja’ ta spas batel lec ti c’usi chale, jech chac c’u cha’aluc yan Libroe.",
            "Jech chac c’u cha’al José Smith, Cajvaltic la spas ta mantal yantic buluchib viniquetic ti ac’o yilicuc ta sat stuquic ti c’anal taq’uin vunetique xchi’uc ti ja’uc c’oticuc ta texticoal ta bats’imelel ta sventa xchi’uc ta slequilal ti slibro Mormone. Ti c’usi la jyalic ta jamale li’ ts’ibabil ta jmoj xchi’uc abtelal ja’ c’otem ta sliquebal “ti la jyalic ta jamal ti oxib texticoetique” xchi’uc ti c’u x-elan “la jyalic ta jamal ti vaxaquib texticoetique.”",
            "Ta xcalbecutic scotol quirisianoetic, ti te bu no’ox oyique, ti ac’o sq’uelic ti slibro Mormone, ac’o xchi’in ta lo’il yo’nton ta sventa ti lo’iletic te oye ja’o sjac’be Riox ti totil ta sbatel osile, ta sbi Cajvaltic ti me lec ta bats’i melel ti libroe, ti boch’otic jech ta spasique xchi’uc ti me ta sc’an ta xch’unolajel yo’ntonique, ta staic, xu’ ta xalic ta jamal ta stsatsal Ch’ul Espíritu ti c’u x-elane xchi’uc ti slequilal ti Libroe. (Q’uelo Moroni 10:3–5.)",
            "Ti boch’otic ta xich’ic ti c’u x-elan li’ albil ta jamal ta slequil Ch’ul Espíritu e xchi’uc xu’ ta sna’ic ta stsatsal no’oxtoc, ti Jesucristo ja’ Jcoltavanej ta sbejel banamile. Ti José Smith ja’ jelubtasej c’op xchi’uc ti ja’ lequil vinic ti li’ ta slajeb c’ac’ale, xchi’uc ta xch’ulna Jesucristo ta ch’ul Viniquetic ta Slajebal C’ac’al ti ja’ stsatsal Riox ti li’ oy yan velta ta sba banamile, ti c’uxi chi yac’butic jchantic ta sventa ti c’u x-elan ta xtal xchibal velta ti Jcoltavanej ta xtale."
        ]
    },
    {
        "url": "https://www.lds.org/scriptures/bofm/three?lang=tzo",
        "id": "three",
        "full_localized_name": "Ja’ Smelol Ti La Jyalic Ta Jamal Ti Oxib Texticoetique",
        "has_chapters": false,
        "chapters": null,
        "summary": null,
        "text": [
            "Ta x-alat ta scotol banamil, ta scotol jnaclejetic, ta scotol c’opetic, xchi’uc ta scotol lumetic, ti boch’otic ta xc’ot ta stojolalic ti li’ abtelal meltsanbile: Ja’ vu’uncutic ta sbenticion Riox Totil, xchi’uc Cajvaltic Jesucristo, la jquilcutic ti c’usitic ts’ibabil tee, ti ja’ spoco’ lo’ilal slumal Nefi, xchi’uc Lamanitaetic, xchi’uc xchi’iltac, xchi’uc slumal Jared ti bu talic ta muc’ta tec’ubal ti bu yich’oj o no’ox alele. Xchi’uc jna’ojcutic ti yich’oj jelubtasel ta yan c’op ta svu’el xchi’uc ta stsatsal Riox yu’un ja’ jech ta ye la jyalbuncutic; ja’ jech jna’ojcutic o lec ti ja’ ta bats’imelel ti yabtele. Xchi’uc ta xcalcutic ta jamal ti yu’un quilcutic ti c’usitic ts’ibabil ti ta sba taq’uin vunetique; la jq’uich’ ac’bel quilcutic ta svu’el jtotic Riox yu’un ma’uc ta svu’el no’ox jun vinic. Xchi’uc ta xcalcutic ta jamal ta lequil c’op ti yu’un jun yaj almantal Riox yaltal ta vinajel, ti la jyich’tal la jyac’ ta satcutic, ti c’uxi xu’ ta xquilcutic o c’u x-elan ti taq’uin vunetique, ja’ jech ti c’u x-elan oy ti ts’ibiletique; jna’ojcutic ti ja’ vocol iyal ti Riox Totil, xchi’uc ti Cajvaltic Jesucristo, ti jech la jquilcutic xchi’uc ti jech ta xcalcutic ta jamal ti c’usitic li’ ti ja’ ta bats’imelele. Ti jech alac’ xa sba ta jsattique. Ja’ to, la jyaltal ti Cajvaltic ti jech ac’o xcalcutic ta jamale: Ti ja’ jechuc, c’uxi chc’ot ta ch’unel smantaltac ti Rioxe, chcalcutic ta jamal ti c’usitic li’e. Xchi’uc jna’ojcutic ti me lec jch’unej mantalutic yu’un ti Jesucristoe, ti jc’u’tique sacuben chcom ta xch’ich’al chalic scotol viniquetic, jech muyuc xa quic’ubaltic ta stojolal ti Jesucristoe, Ja’ ta jchi’intic sbatel osil te ta vinajel, Ja’ uc no’ox me la’ quich’tic ta muc’ Riox, xchi’uc Nich’onil, xchi’uc Ch’ul Espíritu ti ja’ junic Rioxe, “Jechuc”.",
            "Oliverio Cowdery",
            "David Whitmer",
            "Martin Harris"
        ]
    },
    {
        "url": "https://www.lds.org/scriptures/bofm/eight?lang=tzo",
        "id": "eight",
        "full_localized_name": "Chi’uc No’oxtoc Ti La Jyalic Ta Jamal Ti Vaxaquib Texticoetique",
        "has_chapters": false,
        "chapters": null,
        "summary": null,
        "text": [
            "Ta x-alat ta scotol banamil, ta scotol jnaclejetic, ta scotol c’opetic xchi’uc ta scotol lumetic, ti boch’otic ta xc’ot ta stojolalic ti li’ abtelal meltsanbile; ti José Smith, queremil, ti boch’o la sjelubtas ta yan c’ope la jyac’ quilcutic ti taq’uin vunetic ti bu calojcutic xae, ti bu xco’laj xchi’uc c’anal taq’uine; yu’un la jpic cutic ta jc’obcutic jay licuc ti bu sjelubtasoj xa ti Smith; xchi’uc la jquilcutic ti c’usitic te ts’ibabile, ti c’usi te ts’ibabile co’ol sba chac c’u cha’al ta vo’nej jech chac c’u cha’al tu jlec’ meltsanbile. Ta xcalcutic ta jamal ta lequil c’op ti c’usitic va’aye, ti yu’un Smith la jyac’ quilcutic ti taq’uin vun ti bu la jquilcutic xae, yu’un lajxa quilcutic xchi’uc laj xa jq’uelcutic, xchi’uc ta bats’imelel jna’ojcutic ti Smith yich’oj ta sc’obe. Xchi’uc ta xcac’ jbicutic ta scotol banamil ti yu’un laj xa calcutic ta jamal ti c’usi quilojcutique, yu’un muyuc bu ta jnop cutic. Riox ja’ caj texticocutic.",
            "Christian Whitmer",
            "Jacob Whitmer",
            "Peter Whitmer, Hijo",
            "John Whitmer",
            "Hiram Page",
            "Joseph Smith, Padre",
            "Hyrum Smith",
            "Samuel H. Smith"
        ]
    },
    {
        "url": "https://www.lds.org/scriptures/bofm/js?lang=tzo",
        "id": "js",
        "full_localized_name": "Ja’ C’u X-Elan La Jyal Ta Jamal Lequil Vinic Jose Smith",
        "has_chapters": false,
        "chapters": null,
        "summary": null,
        "text": [
            "Ja’ smelolal, ti José Smith, ti boch’o ta svu’el, ta stsatsal Riox iloc’ ta saquil osil, yich’ jelubtasel ta ingles c’op ti poco’ ts’ib ti otquinbil ti ja’ slibro Mormone, la spas stuc ti c’usi yich’oj xa ox albele. Ta yac’ubalil jun xcha’vinic (21) yualil septiembre, ta sjabilal (1823) mil vaxaquib ciento xchi’uc oxib xcha’vinic jabil. La sc’anbe Riox ta s-oracion, yu’un yich’oj xa ox jutuc albel c’ux e’lan xu’ ta spas, ti c’usi xu’ ta spase ja’ jech x-elan.",
            "“Ja’ o jech ta jpasilan ta jc’anilanbe ti Rioxe, ja’ o la jquil xc’ataj jech chac c’u cha’al xojob te ta yut jcuarto, te to ep isacub ja’ to ti c’u cha’al sac icom scotol jech chac c’u cha’al o’lol c’ac’al yilele; ja’ to te la jquil vinaj jun vinic te ta xocon jvayab, chechel ti yacane yu’un muyuc stec’oj banamil.",
            "“Slapoj jun natil c’u’il ti batsi jun saquile, yu’un tu j-ech’em saquil, jech muyuc bu quiloj o li ta banamil ti vu’une, mu jch’un me oy to c’usi ech’em mas sac ti li ta banamile xchi’uc ti sacts’ayan to x-elane. Ti sc’obe t’anajtic xchi’uc sbaquil sc’ob te ta yac’ol jutuc snuc’ nuc’ sc’ob, ja’ no’ox jech xtoc ti yacane, jech chac c’u cha’al sbaquil yacane, te ta yac’ol jutuc snuc’nuc’ yacan—ja’ no’ox jech xtoc ti sjole muyuc macal xchi’uc snuc’, ja’ te la jquil ti muyuc ep slapoj sc’u’e ti ja’ no’ox slapoj ti natil c’uile, yu’un jamal ti jech c’uxi la jquilbeo lec ti sti’ yo’ntone.",
            "“Ma’uc no’ox tu jsac ti sc’u’e, yu’un tu jsac sjunlijil jech ech’em sts’aylejal yu’un mu jna’tic c’uxi lec ta alel, xchi’uc ti sbec’tale xc’ataj jech chac c’u cha’al cuxul sacsevul. Yu’un ti jcuartoe sacuben ic’ot yu’un, ma’uc no’ox ta sts’aylejal sbec’tal. Ti c’alal ja’ to sba la jquile, li xi’ yu’un; ti c’alal li xi’ yu’une la sq’uej sba ta jtojolal.",
            "“La sc’opanun ta jbi, te la jyalbun ti ja’ jun yaj almantal Riox tacbiltalele, ti ja’ sbi Moroni; ti yu’un Riox oy yabtel ta jtojolal, xchi’uc ta scotol banamil, cristianoetic, xchi’uc ta scotol c’opetic ta xich’ tsaquel jbi ta sventa lequilal xchi’uc ta sventa chopolilal, me ja’ ta xc’opojic ta lec me ta chopol ta jtojolal ta scotol jteclumetique.",
            "“La jyal ti te oy jun libro, te ts’ibabil ta sba c’anal taq’uin vun, ti ja’ te tsacal ti stalelic ti poco’ viniquetic ti li ta banamil Americae, xchi’uc ti c’uxi italique. Xchi’uc ti ja’ te macal ti lequil c’op ta sventa sbatel osil ti bu Jcoltavanej yalojbeic o no’ox ti quirisianoetic ta vo’neje.",
            "“Ja’ jech no’oxtoc ti te bu’oy ti taq’uin vunetique te jmoj oy xchi’uc chib ton pasbil ta arco saquil taq’uin. Ti ja’ te yicaojic ti ta o’lole, ja’ te pasbil ti Urim xchi’uc ti Tumim sbie, ti ja’ te ts’ibabil ta ton ti c’usi yich’ojic albel ti boch’otic la jyilic ta vo’neje, ti Riox smeltsanoj o no’ox ti c’u cha’al xich’ jelubtasel ta libroe.",
            "“Ta yan xa veltae, la jyalvun ti c’alal me la jquich’ ta jc’ob ti taq’uin vunetic ti bu yalojbun xa o xe—yu’un muyuc c’otem sc’ac’alil ti xu’ xich’ loq’uesele—Ti mu xu’ boch’o xcac’beic yilic, me ja’uc ti c’usi stac’ aq’uel ta sti’ o’ntonale xchi’uc Urim Tumim, ja’ no’ox xu’ xcac’beic—yilic ti boch’o la jyalbicun ca’ay ti xu’ chcac’beic yilique; ti me la jcac ta ilele yu’un xu’ ta soquesic. Ti c’alal chi yalbe ca’ay ti va’ay taq’uin vunetique, ja’ o vul ta jol ti c’usi yac’ojbun xa ox quil ti te bu nac’bile; yu’un lec stac’ q’uelel xchi’uc lec stac’ otquinel ti bu la jquil ti c’alal ay jq’uele.",
            "“Ti c’alal laj xa ox quich’ albele, ja’ to te la jquil ti xojob ta yut jcuartoe lic stsob sba ta stojolal ti vinic yileluc, boch’o la xchi’nun ta lo’ile; te ja’ jech la spas ja’to ti c’uxi ic’ com ti yut jcuartoe, ja’ sac com ta anil no’ox ti vinic yilele, ja’ to te la jquil ta anil jam, jech chac c’u cha’al jun no’ox sbelal yilel ti vinajele, ja’ jech muy batel ja’ to ti c’uxi ich’ay o batele. Ti yut jcuartoe com jech chac c’u cha’al muyuc to’ox ti xojobal Riox ta vinajele.",
            "“Te la jvules ta jol ti c’usi tu jla’bal la jquile, xchi’uc ti tu jlec’ ti c’usi la jyalbun ca’ay ti j-almantale, ti muyuc bu quiloj o jeche, ti c’alal jech ta jnopilane, ja’o la jquil yan velta ti yut jcuartoe cha’ sacub no’oxtoc, ta anil no’ox, ja’ no’oxtoc ti yaj almantal Riox ta vinajele te vinaj ta xocon jvayab yan velta.",
            "“Sjapo no’oxtoc, ja’ no’ox lic xcha’ albun yan velta ti c’usi la jyalbun ta sba velta ay svu’lanune, me jutuc muyuc la sjelta, ja’ to te ta ts’acal la jyalbun ti ta xtal muc’ta meltsanel li ta banamil, xchi’uc muc’ta at o’ntonal ta sventa vi’nal sac’op sventa milbail xchi’uc ta xloc’ cusitic tojtu, ti va’ay at o’ntonal meltsanele ta xc’ot ta pasel li’ ta banamil ta stojolalic—quirisianoetic ti li’ ta orae. Ti c’alal la jyalbun ti c’usitic va’aye, ja’o muy batel yan velta jech chac’ucha’al la spas ta bayuque.",
            "“Ja’ yu’un te xa ep la jcac’ ta muc’ ti c’usi la jca’ybe smelolale, ti jvayele muyuc xca’ay c’uxi bat ta jsat, yu’un ja’ bat ta co’nton ti c’usi la jquile xchi’uc ti c’usi la jca’aye. Ma’uc ch’ayel c’ot co’nton yu’un ti j-almantal ti te ta xocon jvayabe, ti la xcha’al yan velta ti c’usi yaloj xa oxe; oy to c’usi yan la jyal, la jyal yu’un la ti pucuje ta la sc’an ja’ chi spas ta mantal (ta sventa sme’onalic ta snailalic jtot ta vo’nej) yu’un c’alal me la jquich’ ti taq’uin vunetique ta la xi pas ta jc’ulej.",
            "“Ti va’ye mu jechuc la sc’an, te la jyalbun ti me la jquich’ ti va’ay taq’uin vunetique jech muyucuc la c’usi yan te ti bu ta xcaq’ue jech chac c’u cha’al xu’—sts’uiltas ti Rioxe; xchi’uc muyucuc c’usi yan ta jpas, ja’uc no’ox ta spas mantal stuc; ti me mu jechuc ta jpase yu’un mu la xu’ xquich’ ti taq’uin vunetique.",
            "“Ta tsacal ti c’alal oxib xa ox velta ay sq’uelune, ja’ o te bat ta vinajel yan velta jech chac c’u cha’al ta bayuque, jech te la jchi’in ta lo’il co’nton ta sventa ti c’usi laval sba la jquich’ albele; ta tsacal ti c’alal oxib xa ox velta ay sq’uelun ti j-almantal ta vinajele, ja’ o o’c’ cots, ja’ o te la jquil ti yu’un tsacub xa osile; ti c’uyepal, li lo’ilajcutique yu’un la jyich’ sjunul ac’ubal ya’eluc.",
            "“Ja’ oxa te li lic ta jvayab, jech chac c’u cha’al chilic ono’oxe, bat jpas ti c’usi stac’ pasel ta c’ac’altique; ti c’alal ta jc’an chi abtej jech chac c’u cha’al chi abtej ono’oxe, ja’ to ca’ay lajem scotol ti jpersae, mu jchuc’uc jch’ulel tajmec. Ti jtote, te nopol ch-abtej ti te bu’oyune, la jyil ti oy c’usi chopol ta xca’aye te la jyalbun ti xu’ xi sut batel ta jnacutique. Jech li loc’ batel, c’alal ta jc’an chi jelo xa batel ta coral ti c’alal yu’un chiloc’ xa batel ta osil ti te buoyuncutique, jech te li alub li yal ta lum, muc’ta jal muyuc jch’ulel li c’ot.",
            "“Ti c’usi ba’yuc vul ta jole oy boch’o la sc’opanun ca’ay, la sc’opanun ta jbi. Te la jtoy jsat, ja’ to te la jquil, te ta stoylejal jol ja’ no’oxtoc ti j-almantale, joybil ta xojobal jech chac c’u cha’al ta bayuque, te la jyalbun no’oxtoc ti c’usi la jyalbun ta yac’ubalile; xchi’uc la stacun batel ti ac’o bat calbe jtot ti c’usi la jquile xchi’uc ti c’usi mantaletic la jquich’e.",
            "“La jch’un; li sut batel ti te bu’oy ti jtot ta osile, te la jcalbe scotol ti lo’iletique. La stac’bun ti ja’ yu’un Rioxe, la jyalbun ti ac’o bat jpas ti c’usi la jyalbun ti j-almantale. Li loc’ batel ti te ta osile, te li bat ti bu la jyalbun ti j-almantal ti te bu nac’bil ti taq’uin vunetique, ja’ jech chac c’u cha’al la jquil be lec smelolal ti bu stuq’uil ti oye, c’alal li c’ot ti te bu oye, te la jcotquin ta ora.",
            "“Te nopol ta jun biq’uit jteclum Manchester sbi, te ta yosilal ontorio Estado yu’un Nueva York, te xlic batel jun vits lec no’ox sba smuc’ul, yu’un ja’ ech’em muc’ yu’nic ti yajval jteclumetique, te ta xocon smaleb c’ac’al, mu tu jnomuc ta sva ti vitse te ta xocon jun ton lec no’ox sba smuc’ul, ja’ te oyic ti taq’uin vunetique, te ac’bilic ta jun caxa ton. Ta o’lol, xchi’uc ta sbae ja’ pim xchi’uc volvol, ja’ joyic ti ta sti’iltaque, ti c’uxi xu’ xquiltic ti ta o’lol ta sba banamile, yu’un ta xocontac ti sti’iltaque macal ta lum.",
            "“C’alal la jloq’ues ti lume, la jsa’ jun luchub te’ ja’ to te la jtabe sti’ ti tone, ta aniltic no’ox la jtoy. La jq’uel ti yut caxae, ta melel te la jquil ti taq’uin vunetique, ti Urim xchi’uc ti Tumim xchi’uc ti c’usi stac’ aq’uel ta sti’ o’ntonale, ja’ uc o jech chac’ucha’al la jyal ti j-almantale, ti caxa ti te bu oye ja’ pasbil ta ton, jech chac c’u cha’al cemento yilel. Ta xchac ti caxae te oy chabej ton c’atajtic, ja’ te ta sba oyic ti taq’uin vunetic xchi’uc ti c’usi yantic comenique.",
            "“Ta jc’an ox ta loq’ues, jech muyuc xac’ loq’ues ti j-almantale; ja’ to te la jyalbun ti muyuc to c’otem sc’ac’alil ti xu’ xich’ loq’uesele, mu to xu’—xich’ loq’uesel, ja’ to me ech’ chanib jabil, jech chac c’u cha’al c’ac’al li’e; te la jyalbun ti ac’o xi c’ot ta yan jabil ti tee, yu’un te chi smalun ti stuque; ti ja’ jech ta jpasilan o ja’ to me c’ot sc’ac’alil ti xu’ xquich’ ta jc’ob ti taq’uin vunetique.",
            "“Jech chac c’u cha’al quich’oj mantale, chi c’otilan ta slajeb jujun jabil, jech te xa chc’ot jtaanan ti j-almantale, ta jujuten ti c’alal ta jchi’in jbacutic ta lo’ile ja’ te ta jna’o ti c’usi xu’ ta jpas xchi’uc ti c’usi xu’ ta jna’ ti c’usi tsc’an ta spas ti Cajvaltic, xchi’uc ti c’u x-elan xchi’uc ti c’uxi xu’ ta xc’ot ta pasel ti bu spas mantal stuc ta slajebal c’ac’ale.",
            "“Ja’ to ti c’alal c’ot ti sc’ac’alil ti la jquich’ ti taq’uin vunetique, ti Urim xchi’uc ti Tumim xchi’uc ti c’usi stac’ aq’uel ta sti’ o’ntonale. Ta sc’ac’alil chib xcha’vinic (22) septiembre ta sjabilal mil xchi’uc vaxaquib ciento xchi’uc vucub xcha’vinic (1827) jabil, ta slajeb xa yan jabil, jech chac c’u cha’al ta jpasilan o no’oxe, te ti bu nac’bilique, ja’ no’oxtoc ti j-almantal ta vinajele te la jyac’bun xchi’uc jech la jyalbun; Ti vu’un cajal ta cac’ol sq’uelele; ti me oy c’uxi ch’ay cu’un me ch’ay ta co’nton sq’uelele, yu’un xu’ chich’—soquesel; ti me la jcac’ persa sq’uelel ti me la jcac’ ta co’nton sq’uelele ja’to ti (j-almantal) me tal yich’bune, ja’ to te lec chabibil chc’ot.",
            "“Ja’ to te la jna’ c’u yu’un ti tsots la jquich’ albel ti ta jnaq’ue, c’u yu’un la jyalbun ti j-almantal ti me la jpas ti c’usi chquich’ c’anbele, ti ja’ o chtal yich’bun sutele. Yu’un muyuc la sna’ic lec me vu’un quich’oj, ti c’alal tsots la spasic ti yu’un tsc’an chi smilic ta sventae. Te ep la snopic ti c’usi xu’ chi spasbicun ta sventa ti yu’un c’otuc ta pasel ti c’usi tsc’an ta spasique, ech’em to tsatsub chac c’u cha’al vo’nej ti slo’ilique, epal viniquetic stsoboj sbaic ti yu’un tsc’an chi spojbeique, ti yu’nuc stac’uque. Ja’ sna’oj stuc Riox ti c’uxi lec q’uelbil ta jc’obe, ja’ to me la jpas ti c’usi chquich’ c’anbele. C’alal ti j-almantale, jech chac’uyepal xa ox jpasoje, ja’ o c’ot yich’ vun, te la jcac’be; jech ja’ te yich’oj tana ti li’ ta orae, chib (2) yual mayo ta sjabilal mil xchi’uc vaxaquib ciento xchi’uc vaxaclajuneb xcha’vinic (1838) jabil.”",
            "Ti c’uxi cha na’ o leque q’uelo ta vun sbi La Perla de Gran Precio, José Smith—Historia, xchi’uc History of The Church of Jesus Christ of Latter-day Saints, ta sba pocal ta ba’yuc capítulo ja’ to ta svaquibal capítulo.",
            "Ti poco’ lo’il ta vo’nej ti ja’ jech loc’ ta banamil chac c’u cha’al ya’yej jun jteclum ti bu lo’ilaj ta spucucale, yich’ jelubtasel ta ach’ c’op ta—stsatsal xchi’uc ta svu’el Riox, jech chac c’u cha’al yich’ alel ta lequilale, yich’ puquel ta sba velta ta sbejel banamil ta sjabilal mil xchi’uc vaxaquib ciento xchi’uc lajuneb xcha’vinic (1830) jabil Ja’ Chac C’u Cha’al Slibro Mormon."
        ]
    },
    {
        "url": "https://www.lds.org/scriptures/bofm/explanation?lang=tzo",
        "id": "explanation",
        "full_localized_name": "Ja’ Chcalbecutic Jutebuc Smelolal Ta Sventa Ti Libro Mormone",
        "has_chapters": false,
        "chapters": null,
        "summary": null,
        "text": [
            "Ti Libro Mormone ja’ lequil poco’ lo’iletic ta sventa slumal America, ta vo’nej ti bu la jyich’ ts’ibael ta taq’uin vunetique, ti ta Libroe ja’ te ta xal xtoc ti oy chan chop taq’uin vunetic ti te pasbil o ta taq’uine:",
            "Staq’uin vuntac Nefi, ti jech cha’chopique: Its’inal taq’uin vun xchi’uc banquilal taq’uin vun. Ti bayuque ja’ te ta xquiltic ta sventa lequilal xchi’uc ti c’u x-elan abtejic xchi’uc ti c’u x-elan chanubtasbanic ti lequil viniquetique. Ti c’alal jech ta xchibal xae ja’ ta xal ti spoco’ lo’ilal stalel jteclumetic jech chac c’u cha’al ta xal ta (1 Nefi 9:2–4) ja’ o no’ox, c’alal li’oy Mosíah, jech ti ta banquilal taq’uin vunetique ja’ te la jyich’ aq’uel xtoc ti c’u x-elan tsots sc’oplal ti cuxlejal ta ch’ulelale.",
            "Staq’uin vuntac Mormón, ti ja’ te pasbil ta jmoj xchi’uc banquilal staq’uin vuntac Nefie, pasbil ta Mormón ti c’usi ep la jyich’ alele. Ti li’ taq’uin vunetique, te tsacal ti c’u x-elan la sts’ac batel spoco’ lo’il sts’ibaoj Mormón xchi’uc bu la sts’ac batel xnich’on Moronie.",
            "Staq’uin vuntac Eter, ja’ te tsacal spoco’ lo’il Jareditaetic. Ti li’ poco’ lo’iletique la spas ta jmoj Moroni, ti bu la sts’ac batel ya’yej stuc xchi’uc la spas ta jmoj xchi’uc scotol poco’ lo’iletic ti ja’ sbi slibro Eter.",
            "Ti c’unil c’anal taq’uin vunetique, la jyich’batel ta steclumal Lehi ta Jerusalen ta sjabilal vaquib ciento (600) jabil sc’an xtal Cajvaltic Jesucristo, ti va’aye ja’ te tsacal “svo’ pocal slibro Moisés … Xchi’uc ti spoco’ lo’ilic ta sliquebal o no’oxe … C’alal to ta sliquebal ti c’alal och ta Ajvalilal Sedequías ajvalil te ta Juda: xchi’uc xtoc ti c’u x-elan la xcholic sc’oplale” (1 Nefi 5:11–13). Ti ta libro Mormone oy ep lo’iletic li ta taq’uin vunetic ti ta xal ta sventa Isaias xchi’uc to yantic lequil viniquetic ta Bibliae, jech chac c’u cha’al oy ep lequil viniquetic ti muyuc bu chal ta Bibliae.",
            "Ti Libro Mormone pasbil ta vo’lajuneb chop o me ta vo’lajuneb voc’ tsotsic sc’oplal ti ja’ sbi ti ta jun no’ox o Libro pasbile, ta jujuntale ja’ yich’ojbe sbi ti boch’o la spase. Ti ba’yuc vaquib Libro ti te to xlaj ta Omnie, ja’ la jyich’ jelubtasel ta yan c’op te ta its’inal staq’uin vuntac Nefi. Te ta slibro Omni xchi’uc c’alal to ta Mosíah ja’ te tsacal to’ox ti sbats’i ya’yejtac Mormone. Ti te ta ts’ibile ja’ te pasbil ta jmoj ti lo’iletic ti te ts’ibabil ta its’inal taq’uin vunetic ti bu la spas ta jmoj Mormón xchi’uc banquilal taq’uin vunetique.",
            "Ti bu tu j-epe, te xlic ta Mosíah xc’ot c’alal to ta svucubal capitulo ta svun Mormón, ja’ xtoc ti la sjelubtas ta yan c’op xchi’uc ti bu la spas ta jmoj xchi’uc banquilal staq’uin vuntac Nefie. Ti te xa ta slajebe, te xlic ta svaxquibal capitulo svun Mormón xc’ot c’alal to ta slajeb ti abtelale, la jyich’ ts’ibael ta Moroni, snich’on Mormón, ta ts’acal ti c’alal la spas ti poco’ lo’iletic ta sventa c’uxi ch’italel stote, la spas ta jmoj xchi’uc spoco’ lo’ilic Jareditaetic (ti ja’ sbi libro Eter) ti ta ts’acal ja’ o jech te la sts’ac batel ti bu otquinbil jech chac c’u cha’al Slibro Moronie.",
            "Ja’ jech sba yepal jabil la jyich’ ts’ibael o tal ti slibro Mormone xlictal ta vaquib ciento (600) jabil tsc’an xtal Jesucristo c’alalto ta sjabilal chanib ciento xchi’uc jun xcha’vinic (421) jabil ti jech ayem xa ox Cristoe, Moroni, ti ja’ xa slajeb lequil vinic xchi’uc j-al poco’ lo’iletic ta steclumal Nefitaetic, la smac lec ti spoco’ ch’ul lequil lo’ilic xchi’uc la snac’ ta sventa Cajvaltic, ti c’uxi xu’ xcha’ loc’uc yan velta ta baq’uine, jech chac c’u cha’al ya’yej Riox la jyalbe sc’oplal ta slequil vinictac ta vo’neje. Ta sjabilal mil xchi’uc vaxaquib ciento xchi’uc oxib xcha’vinic (1823) jabil jech chac c’u cha’al li’ ta orae, ja’ stuc ti Moronie, jech yich’ cha’ cuxesel, la svu’lan lequil vinic José Smith la jyac’be ta sc’ob ti bu ts’ibabil taq’uin vunetique.",
            "Ja’ jech chac c’u cha’al ba’yuc li’e: Ti bu ba’yuc sliqueb ti libro Mormone, yich’ puquel sc’oplal ta Ingles c’op, la jyich’ meltsanel jutuc ti bu chopol yich’ tael ti c’alal la jyich’ jelubtasel ta castia c’ope. Ti li’ sliquebe ja’ te oy ti bu la jyich’ meltsanel xchi’uc ti bu la jyich’ c’uxubinel jech chac c’u cha’al lecuc xc’ot ti abtelal chac c’u cha’al ts’ibabil ta sliquebe, jech chac c’u cha’al ba’yuc sliqueb ti bu laj cha’ q’uel lequil vinic José Smith."
        ]
    },
    {
        "url": "https://www.lds.org/scriptures/bofm/1-ne?lang=tzo",
        "id": "1-ne",
        "full_localized_name": "1 Nefi",
        "has_chapters": true,
        "chapters": [
            {
                "url": "https://www.lds.org/scriptures/bofm/1-ne/1?lang=spa&clang=tzo",
                "number": 1,
                "name": "Ba’yuc Capitulo",
                "summary": [
                    "Nefi ta sliquesbe yalel ti spoco’ lo’ilal steclumale—Lehi la jyil ta xojobal c’oc’ xchi’uc la sq’uel jun libro c’u x-elan yich’oj alel—La jyich’ ta muc’ Riox—La jyal ti ta xtal Jcoltavanej ta bee xchi’uc la jyalbe batel smelolal ti ta xich’ vuq’uesel Jerusalene. Ta xich’ nutsel ta Judioetic."
                ],
                "verses": [
                    "Vu’un Nefiun, li voc’ ta lequil totil me’il xchi’uc la jquich’, ti c’u x-elan li xchanubtas ti jtote; xchi’uc la jquil vocolil ti c’alal li ch’italele, jech te scotol c’ac’al cuch cu’un ti c’usi la jyac’bun ti Cajvaltique, jech ja’ to te la jna’oj lec, jech, ja’ te la jna’ o lec ti c’usi ep sc’an ta yo’nton spas ti Rioxe, ta jts’iba, ti c’u x-elan, poco’ lo’iletic pasbil cu’un li ch’italele.",
                    "Jech, ta jpas jech chac c’u cha’al sc’op li’ jtote, ti jech pasbil jech chac c’u cha’al sna’ic Judioetic ta sc’opic Egipcioetique.",
                    "Jna’oj ti poco’ lo’iletic ta jts’ibae ti ja’ ta bats’imelele, ta jts’iba ta jc’ob jtuc, jech chac c’u cha’al jna’oje.",
                    "Jech c’ot ta pasel, ta sliquebal jabil ti c’alal och ta ajvalilal Sedequíase, Ti ajvalil te ta Judá banamil (ti jtot Lehie te o no’ox nacal ta Jerusalen ti c’uxa yepal c’ac’al xcuxleje), c’otic epal lequil viniquetic ti ja’ jech ta sjabilale, te la jyalbeic yajvaltac jteclum ti ac’o sutes yo’ntonique, ti me mo’oje ta xich’ vuq’uesel ti muc’ta jteclum Jerusalene.",
                    "Ja’o jech, chano batel ti jtot Lehie la sc’opan Cajvaltic, jech, ta scotol yo’nton, ta sventa ti steclumale.",
                    "Jech ti c’alal ja’ o sc’opan Cajvaltique, ja’ o te vinaj ta stojolal te ta ba ton jun xojobal c’oc’; ti c’usi la jyil xchi’uc ti c’usi la jya’aye; te ixi’ te it’el ta xi’el ta scoj ti c’usi la jyile xchi’uc ti c’usi la jya’aye.",
                    "Jech sut batel ta sna ta Jerusalen, jech te mochi ta svayab, yu’un alubtasat ta Ch’ul Espíritu xchi’uc ta scoj ti c’usi la jyile.",
                    "Ti c’alal jech la jyich’ alubtasel yu’un ti Ch’ul Espíritue, yu’un oy c’usi ch-ac’bat yil, jech la jyil jam ti vinajele, ja’ o te la jyil ti Riox te chotol ti te bu xchotlebe, te joybil ta epal yabattac te chq’uejinic te ta xich’ic ta muc’ ti Srioxique.",
                    "Ja’o jech te la jyil yaltal ta vinajel jun; ti xojobale ja’ te la jyil ti ech’em saquil jech chac c’u cha’al o’lol c’ac’al.",
                    "Te la jyil no’oxtoc ti te nochol talic lajchab yantique ti xojobalique ja’ jech saquilic jech chac c’u cha’al c’analetic ta vinajele.",
                    "Yalictal xanoic ta sba banamil; ti jun ta bayuque ja’ te c’ot ti te bu’oy ti jtote, te la jyac’be jun libro la jyalbe ti ac’o sq’uele.",
                    "Ti c’alal ja’o tsq’uel ti libroe, ja’ o te noj ta S-espíritu Cajvaltic.",
                    "La jyal ti libroe: Ay, ay, vo’ot Jerusalen, yu’un laj xa quil ti amultaque! Jech ti jtote ep c’usi la sq’uel ta sventa Jerusalen: ti yu’un chich’ lajesel xchi’uc ti svinictaque; ja’ jech ep chchamic ta machita xchi’uc ti ep chbatic ta chuquel ta Babilonia banamile.",
                    "Ja’o jech ti jtot ti c’alal la sq’uel ti vun xchi’uc ti c’usi ep muc’tic no’ox la jyil xchi’uc ti labal sbaique, jech la jyalbe ti Cajvaltique, jech chac c’u cha’al: ¡Ti tu jmuc’tic xchi’uc ti tu j-alac’ sba ti a vabteltaque, vo’ot Rioxot ti tu j-ech’em ti a vu’ele! ti bu joybilot ta avabattac ti te to ta staylejal vinajele, ti atsatsale, ti a lequilale, xchi’uc ti avutsila le li’ to lamal ta stojolalic ti yajvaltac banamile. Yu’un ech’em avutsilal, ja’ yu’un mu xa vac’ ch’ayuc ti voch’otic chac’ sba ta a tojolale!",
                    "Ja’ jech ta xal ta sq’ueoj ti jtot ta stojolal ti Srioxe, yu’un ti sch’ulele xcuxet no’ox ta scotol yo’nton ta sventa ti c’usi la jyile, ti Cajvaltic la jyac’ ta ilele.",
                    "Ti vu’un, Nefiune, muyuc la jcac’ venta scotol ti c’usi sts’ibaoj ti jtote, yu’un ep la sts’iba ti c’usi ac’bat yil xchi’uc ti c’usi la svaychine; xchi’uc la sts’iba ti c’usi la xcholbe sc’oplale xchi’uc ti c’usi la jyalbe ti nich’nabe, ti bu muyuc la jca’ybe smelolal scotole.",
                    "Ja’ ta xcalboxuc ti c’usi jpasoj vu’une, jech ta jpas ta jmoj xchi’uc ti poco’ lo’iletic yu’un jtot ti te ta ba taq’uin vun ti bu jpasoj ta jc’ob jtuque; ja’ jech me la jpas ta jmoje ja’o ta ts’iba ti c’usi jpasoj vu’une.",
                    "Ja’ jech ta jc’an cha na’ic, ti ta ts’acal ti Cajvaltic ti c’alal la jyac’ ta ilel ti c’usi laval sba ta jtot Lehie, jech ti c’u x-elan ta xich’ vuq’uesel ti Jerusalene, ja’ o ti jtot Lehie loc’ batel ta jteclumetic bat yalbe smelolal ti c’usi la jyil xchi’uc ti c’usi la jya’aye.",
                    "Ja’o jech ti Judioetique te la sna’leic ta sventa ti c’usi la jyal ta jamal ta stojolalique, yu’un ta melel la jyalbeic ta jamal ti sbolilique xchi’uc ti c’usi mu xtun tspasique, xchi’uc la jyal ta jamal ti c’usi la jyile xchi’uc ti c’usi la jya’aye, jech ti c’usi la sq’uel ta libroe, ti bu ta xal ta jamal ti ta xtal jun Jcoltavanej xchi’uc ti ta scolta scotol banamile.",
                    "C’alal la jya’yic ti va’ay Judioetique, ilinic ta stojolal, jech, chac c’u cha’al ta stojolalic lequil viniquetic ta vo’neje, ti voch’otic la snutsic loq’uele, ti la jyac’beic tone, xchi’uc ti la smilique; jech ta ox sc’an ta smilic. Ja’ jech ti vu’un Nefiune, ta xcac’boxuc avilic ti yuninal yutsil Cajvaltic ti te q’uiil ta stojolalic ti voch’o ta scoj xch’unolajel yo’nton st’ujoj stuc, jech, ja’ to ti c’uxi oyuc stsatsal c’uxi xu’ xich’ic o coltaele."
                ]
            },
            {
                "url": "https://www.lds.org/scriptures/bofm/1-ne/2?lang=spa&clang=tzo",
                "number": 2,
                "name": "Xchibal Capitulo",
                "summary": [
                    "Lehi la jyic’ batel snailal te ta sts’el tsajal nab—La scomtsanic ti c’usitic oy yu’nique—Lehi la jyac’be smoton Cajvaltic xchi’uc la xchanubtas snich’nab ta xch’unel mantaletic—Lamán xchi’uc Lemuel mucul c’opojic ta scontra stotic—Nefi jch’unej mantal xchi’uc ta sc’opan Riox ta xch’unolajel yo’nton; ti Cajvaltique ta sc’opan xchi’uc la jyich’ t’ujel ta ajvalilal ta sventa sbanquiltac."
                ],
                "verses": [
                    "Ja’o jech, ti Cajvaltic la sc’opan ti jtote, jech, ta svayech, jech la jyalbe: ep benticion a vu’un Lehi, ta sventa ti c’usi a pasoje, xchi’uc yu’un tuc’ a pasoj aba, yu’un laj xa aval ta scotol jteclum ti c’usi la jcalbote, ja’ jech, ti ta sc’an cha smilique.",
                    "Ja’o jech ti Cajvaltic la spas ta mantal ti jtot, ta svayeche, ti ac’o batuc ta xocol banamil xchi’uc snailale.",
                    "Jech la xch’unbe ti ya’yej Cajvaltique, la spas ti c’usi la jyich’ albel spase.",
                    "Ja’o jech ti c’alal loc’ batel ta xocol banamile, la scomtsan ti snae, xchi’uc ti spuculal osile, xchi’uc ti sc’anal taq’uine, xchi’uc ti saquil taq’uine, xchi’uc ti c’usitic alaq’uic sba yu’une, yu’un muyuc c’usi la jyich’ batel, ja’ no’ox ti snailale, xchi’uc ti c’usi xtun yu’un ti spas o sna ta poq’ue, jech loc’ batel ta xocol banamil.",
                    "Ja’o jech te c’ot ta sts’ac nopol sti’ tsajal nab, te xano batel ta xocol banamil te ta nopol batel xocon ti nabe, jech te xano batel ta xocol banamil xchi’uc snailal te oy ti jme’ Saríah, xchi’uc Lamán, Lemuel xchi’uc Sam, ti ja’ jbanquiltaque.",
                    "Ja’o jech ta ts’acal ti c’alal xano batel oxib c’alal ti ta xocol banamile, te la spas sna ta poc’ ta jun stenlejal te ta xocon jun yuc’umal vo’.",
                    "Te la spas jun chac’alte’ ton, ja’ te la jyac’be smoton Cajvaltic, la stojbe ta vocol Riox ti ja’ JRioxtique.",
                    "Ti uc’um ti te x-ul ta tsajal na’be la jyac’be sbiin Lamán, ti stenlejal ti te xlic ta ti’ uc’um ti ja’ to te xc’ot ta nopol xa ti te bu xc’ot ta ulele.",
                    "Ti c’alal la jyil jtot ti te x-ul ya’lel uc’um ti te bu xloc’ ti ya’lel tsajal nabe, jech la sc’opan Lamán, jech la jyalbe: ¡Ti ja’uc jechucan jech chac c’u cha’al uc’um li’e, ti lec tuc’ ta xloq’uilan o ta sloq’uem ta scotol c’ac’ale!",
                    "Jech la jyalbe ec ti Lemuele: ¡Ti ja’uc jechucan jech chac c’u cha’al stenlejal li’e, ti lec tuc’, ti te no’ox oy mu sna’ bu xbat, ti ja’ no’ox ta spasbe ti smantal Cajvaltique!",
                    "Ja’ jech la jyal ta sventa sts’ialic ti Lemuel xchi’uc ti Lamane, yu’un ep c’usi chopol mucul c’opojic ta sventa stotic, ti yu’un ja’ jun vinic oy c’usi ch-ac’bat yil yu’un Cajvaltique, xchi’uc ti jech yich’ic loq’uesel ta sbanamil Jerusalene, ti jech la scomtsanic ti spuculal yosilique, xchi’uc ti sc’anal taq’uinique, xchi’uc ti saquil taq’uinique xchi’uc ti c’usitic ala q’uic sba yu’nique, ti jech ibatic ta xocol banamile, yu’un la jyalic ti c’alal jech la spase, yu’un chopol c’usi ta snop ta yo’nton ti scuyojique.",
                    "Ja’ic jechic ti Lamán xchi’uc ti Lemuele, ti ja’ic banquilaletique, ta smuc’ul c’optaic ti stotique, ti jech ta spasique yu’un mu xotquinic ti c’usi ta spas ti Riox ti boch’o la jyich’ic pasele.",
                    "Xchi’uc mu xch’unic no’oxtoc ti muc’ta jteclum Jerusalen ta xich’ vuq’uesel jech chac c’u cha’al la jyalic ti lequil viniquetique: yu’un ja’ co’ol sbaic xchi’uquic Judioetic ti te to ox oyic ta Jerusalen ti c’alal sc’an ta smilic ti jtote.",
                    "Ja’o jech ti jtote te lic c’opojuc ta stsatsal te ta stenlejal osil Lemuel, yu’un ja’o nojem ta ch’ul espíritu, jech te it’elic yu’un ta stsatsal te ta sat. Jech muyuc xa’ybeic smelolal, ti c’alal jech muyuc xa c’usi xalic ta stojolale, ja’ jech, la spasic ti c’usi la jyich’ic pasel ta mantale.",
                    "Ja’ jech te nacal ti jtot ta sna ta poq’ue.",
                    "Ja’o jech ti vu’un, Nefiune, ti vu’un queremuntoe ac’o me muc’ xa ti jnatile, ta xa ono’ox ta jc’an ta xcotquin c’u x-elan smantaltac ti Rioxe, xchi’uc ja’ jech la jc’anbe ti Cajvaltique ja’ o jech la svu’lanun xchi’uc la jyunintasbun co’nton, ti c’uxi xu’ ta jch’un scotol ti c’usi yaloj ti jtote: ja’ jech muyuc bu li ilin ta stojolal jech chac c’u cha’al la spasic jbanquiltaque.",
                    "Jech te la jc’opan ti Same, te la jcalbe scotol ti c’usi la jyalbun Cajvaltic ta stsatsal xch’ul Espíritue, jech te la xch’unbun ti c’usi la jcale.",
                    "Ja’uc ti Lamán xchi’uc ti Lemuele mu sc’an xaybicun ti jc’ope, yu’un, ja’ ip cha’yic ti stsatsal yo’ntonique, jech te la jc’opanbeic Cajvaltic ta stojolalic.",
                    "Ja’o jech ti Cajvaltique la sc’opanun, jech la jyal, ep benticion a vu’un Nefi, ta sventa ti xch’unolajel avo’ntone, yu’un la t’unun ta scotol xchi’uc ta slequil a vo’nton.",
                    "Jech ti c’u x-elan me la pas ti jmantaltaque, cha ta a cuxlejal xchi’uc ja’ te cha bat ti te ta jt’ujbil banamile, jech, ti bu vu’un jmeltsanoj ta atojolalique, ja’ jun banamil t’ujbil ta stojolal yantic.",
                    "Jech ti me ilinic ti abanquiltac ta atojolale, jech ta xich’ic loq’uesel ta stojolal Cajvaltic.",
                    "Jech ti c’u x-elan cha pas ti jmantaltaque, cha c’ot ta ajvalilal xchi’uc ta jchanubtasvanej yu’un a banquiltac.",
                    "Yu’un, ti baq’uin ta x-ilinic ta jtojolale, vu’un xu’ ta xcaq’uic batel ta ch’ayel, ta at o’ntonal ch’ayel, xchi’uc jech muyuc jlec’uc stsatsalic ta stojolal a nich’nabic ta baq’uin, ja’ xa no’ox ti me ilinic ta jtojolaleq’ue.",
                    "Ti me a nich’nabic ilinic ta jtojolale ja’ ta xich’ic vocolil a nich’nabic ti c’uxi xu’ sna’icun vu’une."
                ]
            },
            {
                "url": "https://www.lds.org/scriptures/bofm/1-ne/3?lang=spa&clang=tzo",
                "number": 3,
                "name": "Yoxibal Capitulo",
                "summary": [
                    "Ti xnich’nab Lehie sutic batel ta Jerusalen bat sa’ictal ti c’unil c’anal taq’uin vunetique—Labán mu sc’an xac’—Nefi ta xalbe xchi’uc ta suj sbanquiltac—Labán la jyich’ comel ti c’usitic oy yu’nique xchi’uc ta sc’an ta xich’ic milel—Lamán xchi’uc Lemuel ta smajic Nefi xchi’uc staic vocolil yu’un jun abat."
                ],
                "verses": [
                    "Ja’o ta ts’acal ti c’alal la jchi’in ta lo’il ti Cajvaltic, vu’un Nefiune, li sut batel ti ta sna jtot bu pasbil ta poq’ue.",
                    "Ja’o jech la jyalbun: Jech, la jvaychin jun vayechil, ti Cajvaltique la spasun ta mantal ti vo’ot xchi’uc a banquiltac cha sutic batel ta Jerusalene.",
                    "Yu’un Labán yich’oj ti poco’ ts’ibiletic yu’nic Judioetique, jech cha c’u cha’al a tot a me’ ta vo’nej; ti ja’ te ts’ibabil ta c’anal c’unil taq’uin vune.",
                    "Ti Cajvaltique la spasun ta mantal ti vo’ot xchi’uc a banquiltac ti cha batic ta sna Labán, xbat a vich’ictalel ti poco’ lo’iletic li’ ta xocol banamile.",
                    "Xchi’uc jech ti abanquiltaque ta xmucul c’opojic, yu’un scuyojic ti tu jtsots ta pasel ti c’usi ta jc’an cha pasique, mu vu’nucun ta xtun cu’un, yu’un ja’ jun smantal Cajvaltic.",
                    "Jech, batan, vo’ot jnich’on, Cajvaltic ta scoltaot yu’un muyuc mucul c’opojemot.",
                    "Ja’o jech ti vu’un, Nefiune, la jcalbe ti jtote: chibat xbat jpas ti c’usi tspas mantal ti Cajvaltique, yu’un jna’oj mu xac’ mantaletic ta stojolal xnich’nab viniquetic ti me muyuc sq’uelojbe lec sbeic ti c’uxi xu’ c’otuc ta Pasel ti c’usi tspasatic ta mantale.",
                    "Ja’ o jech ti jtote xcuxet no’ox yo’nton c’ot ti c’alal la jya’ay ti c’usi la jcale, yu’un la jya’ay ti Cajvaltic yac’ojbun sbenticione.",
                    "Ti vu’un, Nefiune, xchi’uc ti jbanquiltaque li xanocutic batel ti ta xocol banamil xchi’uc jnacutic ta poc’, ti c’alal jech li batcutic ti ta yosilal Jerusalene.",
                    "Ti c’alal jech li c’otcutic ti ta sbanamil Jerusalene, vu’un xchi’uc ti jbanquiltaque te li lo’ilajcutic ta jujuntal.",
                    "Te la jq’uelcutic boch’o junucal cu’uncutic ta xbat ti ta sna Labane, ja’ jech, ja’ c’ot ta stojolal ti Lamane, jech te bat och batel ti ta sna Labane. Te la sc’opan ti c’alal te chotol ta snae.",
                    "Jech te la sc’anbe Labán ti poco’ lo’iletic ti te ts’ibabil ta ba c’anal c’unil taq’uin vun ti ja’ te tsacal ti stot sme’ ta vo’nej jtote.",
                    "Ja’ o jech ti Labane, te inoj ta il te la stac’ loq’uel ta stojolal; jech muyuc la sc’an ti ja’ xich’ ti poco’ lo’iletique, ja’ jech la jyal, vo’ote j-elec’ot jech ta jmilot ta na xi.",
                    "Ti Lamane jato loq’uel ta stojolal, jech te la jyalbuncutic ti c’usi la spas ti Labane, jech te ep la jchi’incutic ta lo’il co’ntoncutic, jech ti jbanquiltaque te xa ta sc’an ta sutic batel ti te bu oy jtot ta xocol banamile.",
                    "Ja’o jech, la jcalbeic: ti Cajvaltique cuxul, jech chac c’u cha’al cuxulutic vu’tique, jech mu xi jsututic batel ti te buoy jtotique ja’ to me la jpastic ti c’usi la spasutic ta mantal ti Cajvaltique.",
                    "Jech ja’uc no’ox lecuticuc ta spasel ti smantaltac ti Cajvaltique, ja’ lec batic ti te ta spuculal osil jtotique yu’un te la scomtsan sc’anal taq’uin, xchi’uc saquil taq’uin xchi’uc ti c’usitic ep ta chop sc’ulejale; ti c’alal jech la spase yu’un ja’ ta sventa ti smantaltac Cajvaltique.",
                    "Yu’un sna’oj ti ta xich’ vuq’uesel ti Jerusalen ta sventa sbolilic steclumale.",
                    "Yu’un jech, muyuc la xch’unic ti c’usi la jyalic ti lequil viniquetique. Jech, ti yu’nuc te uc ono’ox oy ti jtot ta jteclum ta ts’acal ti c’alal la jyich’ pasel ta mantal ti ac’o loc’uc ti tee, jech te cham ti jechuque, yu’un jech ja’ lec c’ot o ta pasel ti jech iloc’ ta muc’ta jteclume.",
                    "Yu’un jech, ja’ lec ta stojolal Riox ti ac’o xquich’tic ti poco’ lo’iletic ti c’uxi xu’ ta jnac’tic ta sventa jnich’nabtic ti c’u x-elan xc’opojic ti jtotique.",
                    "Xchi’uc ti ac’o jnac’tic ti taq’uin vunetic ti bu loq’uem ta yeic ti ch’ul lequil viniquetic, ti c’u x-elan la jyich’ic albel ta Espíritu xchi’uc ta svu’el Riox, ti ta sliquebal banamil ono’oxe, ti jech c’u cha’al ta sc’ac’alil li’ ta orae.",
                    "Ja’o jech, ti c’alal jech li lo’ilaje, te la jcalbeic ti jbanquiltac ti ac’o tuq’uicuc ta spasel ti smantaltac Rioxe.",
                    "Ja’o jech, li batcutic ti te ta jpuculal cosilcutique, te la jquich’cutic ti jc’anal taq’uincutique, ti jsaquil taq’uincutique xchi’uc scotol ti c’usi alaq’uic sba cu’uncutique.",
                    "Ta ts’acal ti c’alal lajxa quich’cutic ti c’usitic va’aye, li sutcutic batel ta sna ti Labane.",
                    "Ja’o jech te li ochcutic batel ti te buoy ti Labane, te la jc’anbecutic ti ac’o yac’buncutic ti poco’ lo’iletic ti te ts’ibabil ta sba saquil taq’uin vunetique, yu’un ta jelcutic ta xcac’cutic comel ti jc’anal taq’uincutique, xchi’uc ti jsaquil taq’uincutique, xchi’uc scotol ti c’usitic alaq’uic sba cu’uncutique.",
                    "Jech ti c’alal la jyil Labán ti c’usitic oy cu’uncutique, ti yu’un alaq’uic sbae, jech te ipich’aj yo’nton; jech la stacuncutic loq’uel xchi’uc laj spas ta mantal yaj abteltac ti ac’o smiluncutique, ti c’uxi xu’ ta spojbuncutic ti jc’ulejalcutique.",
                    "Ja’o jech, li jatocutic loq’uel ta stojolal ti yaj abteltac ti Labane, jech quich’cutic sujel ti ac’o jcomtsancutic ti c’usitic oy cu’uncutique, jech te la jyich’ o ta sc’ob ti Labane.",
                    "Jech te li jatocutic c’alalto ta xocol banamil jech muyuc la stauncutic ti yaj abteltac Labane, te la jnac’ jbacutic ta ch’entic ti te bu’oy tontique.",
                    "Ja’o jech ti Lamane ilin ta jtojolal xchi’uc ta stojolal jtot, ja’ jech la spas ec ti Lemunele; yu’un ja’ la xch’unbe ti c’usi la jyal Lamane, ja’ jech, ti Lamán xchi’uc ti Lemuele, te ep chopol c’opojic ta jtojolalcutic, ti yits’inique, la smajic ta vach’te’.",
                    "Ja’o jech ti c’alal ta smajuncutic ta vach’te’e, jech, te ital jun yabat Cajvaltic, te la jyac’ sba ta stojolalic, te la jyich’ic c’opanel, jech la jyal: ¿C’uyu’un cha maj ta vach’te’ ti a avits’inabe? ¿me yu’un mu xa na’ ic ti Cajvaltic la st’uj ti yu’nuc ja’uc ajvaliluc avu’nic, ti ja’ ta sventa a bolilique? jech, sutanic batel ta Jerusalen Cajvaltic ta xac’ ta a sc’obic ti Labane.",
                    "Ti c’alal laj sc’opanuncutic ti yabat Cajvaltique, jech ibat.",
                    "Ta ts’acal ti c’alal bat xa ox ti yabat Cajvaltique, ti Lamán xchi’uc ti Lemuele sjapoic no’oxtoc ti mucul c’ope, jech ta xalic ¿c’uxi ya’el ti Cajvaltic ta xac’ ta jc’obtic ti Labane? ti yu’un ja’ jun vinic tsots, xu’ yu’un xu’ ta spastamantal lajunebuc yoxvinic yaj abteltac, ti jech xu’ ta smile, ¿c’u cha’al vu’tic mo’oj?"
                ]
            },
            {
                "url": "https://www.lds.org/scriptures/bofm/1-ne/4?lang=spa&clang=tzo",
                "number": 4,
                "name": "Xchanibal Capitulo",
                "summary": [
                    "Ti Nefie la smil Labán ta smantal Cajvaltic xchi’uc ja’o la jyich’ ta vu’elil no’ox ti c’unil c’anal taq’uin vunetique—Zoram la jyac’sba ta snailal Lehi ta xocol banamil."
                ],
                "verses": [
                    "Ja’ jech la jc’opan ti jbanquiltaque jech la jcalbeic: Sutcutic batel ta Jerusalen, la’ tuc’uticuc ta spasel ti smantaltac Cajvaltique, yu’un Ja’ xu’ yu’un ta scotol banamil. ¿C’uyu’un ma’uc tsots a vu’un jech chac c’u cha’al Labán ti ta spas ta mantal ti lajuneb yoxvinique, ac’ouc me ta lajunmil no’ox?",
                    "Batic cha’e, tsotsuticuc jech chac c’u cha’al Moisés; yu’un ti stuque jech la sc’opan ya’lel tsajal nab, ti jech la sbe sba ta jujujot, ti c’uxi loq’uic batel ta chuquel jtotic ti batic ta taquinal banamile, jech ti soltarotac Faraone nutsbanic batel jech te jic’oic ta ya’lel tsajal nab.",
                    "Jech ti vo’xuque xa na’ic xa ti c’usi li’e, xchi’uc a na’ojic ti ja’ ta melele; jech no’oxtoc ana’ojic ti jun yabat Cajvaltic ic’opoje; ¿c’uyu’un, ti mu xa ch’unique? batic le’e, Cajvaltic ta spojutic jech chac c’u cha’al jtotic, jech stac’ smil Labán chac c’u cha’al Egipcioetic.",
                    "Ti c’alal jech la jcale, jech yilel ch-ilinic o, jech sjapoic mucul c’op; jech te la xchi’nicun batel ja’ to ti c’alal li c’otcutic ta sc’al scoral tonil Jerusalene.",
                    "Jech ac’ubal xa ox, te la jca’c snac’ sbaic te ta spat coral ton, ti c’alal laj xa ox snac’ sbaique, ti vu’un, Nefiune, te li och batel ta mucul ti ta jteclume te libat ta sna ti Labane.",
                    "Jech yic’ojun batel Espíritu, yu’un mu jna’ jlec’uc ti c’usi ta jpase.",
                    "Ja’ jech te li xano batel, ti c’alal chi nopaj xa batel ta sna ti Labane te la jquil jun vinic, te yal ta lum ta jsat, yu’un yacuben ta pox.",
                    "Ti c’alal li nopaj batele, ja’ to te la jquil ti ja’ Labane.",
                    "Te la jquilbe ti smachitae, te la loq’uesbe ta sna; ja’ te la jquilbe ti yoc’ xmachitae pasbil ta c’anal taq’uin. Yu’un tu jlec’ meltsanbil, jech ti xmachitaile ja’ pasbil ta tsatsal taq’uin lec xcuch yu’un.",
                    "Jech ti Espíritue te la sujun ti ac’o jmil ti Labane, jech la jcal ta co’nton: ti vu’une muyuc bu jmalojbe xch’ich’al jun quirisiano. Jech te la jmuts jba yu’un mu jc’an ta jmil.",
                    "Ti Ch’ul Espíritue jech la jyalbun yan velta: yu’un Cajvaltic la jyac’ ta ac’ob, jech, jna’oj xa ono’ox ti sc’an chi smilune, yu’un mu sc’an xaybe smantaltac ti Cajvaltique; xchi’uc ja’ xa te yich’ojbuncutic ti c’usitic lec oy cu’uncutique.",
                    "Jech la jyalbun yanvelta no’oxtoc ti Ch’ul Espíritue: Milo yu’un Cajvaltic la jyac’bot ta ac’ob.",
                    "Xchi’uc ti Cajvaltique ta smilanan scotol ti boch’otic chopolique ti c’uxi xu’ xc’ot ta pasel ti c’usi lec sc’an stuque. Yu’un ja’ lec me ja’ cham jun vinique, ja’ chopol me ja’ chcac’tic socuc jun muc’ta jteclum ta sventa smulique.",
                    "Ti c’alal vu’un, Nefiun, la jca’ay ti va’ay lo’iletique, te vul ta jol ti c’usi yalojbun xa o no’ox ti Cajvaltic ta xocol banamile, ti jech la jyal: Ti c’alal me la xch’unic mantaletic ti a xnich’nabique, ja’ te chbatic ti te ta t’ujbilal banamile.",
                    "Te la jna’ ti mu xu’ spasic smantaltac Cajvaltic jech chac c’u cha’al smantaltac Moisese. Ja’ xa no’ox ti me oy yu’nic jech mantaletique.",
                    "Xchi’uc jna’oj o no’ox ti ja’ te ts’ibabil ti mantaletic ta sba c’unil c’anal taq’uin vunetique.",
                    "Xchi’uc jna’oj o no’ox ti Cajvaltique la jyac’ ta jc’ob ti Labán ta sventa: ti c’uxi xu’ ta xquich’ ti poco’ lo’iletique, jech chac c’u cha’al o no’ox ta smantaltaque.",
                    "Ja’o jech, la jch’unbe ya’yej ti Espíritue la jtsacbe ta sjol ti Labane, la jbojbe snuc’ ta xmachita no’ox stuc.",
                    "Ti c’alal la jbojbe xa ox ti sjol ta xmachita stuque, la jtsacbe sc’u’ ti Labane la jlapbe, la jlapbe scotol, xchi’uc la jtsinanan jlomo ta yabtejebtac.",
                    "Ti c’alal la jpas scotol ti va’aye, te li bat ti te bu snac’unajeb Labane, ti c’alal li nopaj batel ti tee, te la jta jun yaj abtel Labán ti ja’ boch’o snac’ojbe sllavial nac’unajebale, ja’ jech la jpas chac c’u cha’al xc’opoj yajval, te la jcalbe ti ac’o bat xchi’nun ti te bu’oy nac’unajebale.",
                    "Ti stuque la snop me vu’un yajvalun Labán, yu’un la jyil ti ja’ sc’u’ xchi’uc ti ja’ smachita chucul ta jch’ute.",
                    "Te la jyalbun sventa moletic yu’nic Judioetic, yu’un sna’oj ti yajval Labán, ti te la xchi’in sbejel ac’ubale.",
                    "Te lec la jc’opan jech chac c’u cha’al Labanun ya’eluc.",
                    "Te la jcalbe ti vu’un ta xquich’ batel ti c’usi ts’ibabil, te ta sba c’unil c’anal taq’uin ta quermanotac, ti te oyic ta jot coral tone.",
                    "Te la jcalbe ti ac’o xchi’nun batele.",
                    "Yu’un la snop me ja’ la jcalbe ta sventa hermanoetic ta sventa ch’ulna, yu’un ti me ja’ ta melel ti Labán, ti boch’o la jmile, te la xchi’nun batel.",
                    "Te ep ta velta la jyalbun ti ta sventa moletic yu’nic Judioetique, ti c’alal chi xanocutic batel ti te buoyic jbanquiltac ti ta jot coral tone.",
                    "Ja’o jech, c’alal la jyilun ti Lamane, tu jxi’el no’ox ic’ot, jech ec ti Lemuele, xchi’uc ti Same, jech te jatoic ta jtojolal, yu’un la snopic me ja’ Labán, xchi’uc ti me yu’un la xa smilune. La snopic ti me yu’un jech bat yich’ic milel ti stuquique.",
                    "Ja’o jech la jc’opanic, jech te la jya’yicun; ja’ jech te muyuc xjatoic batel ta jtojolal.",
                    "C’alal la jyil jbanquiltac ti yaj abtel Labane, te it’elquinaj, jech te ta xa ox sc’an xjato ta jtojolal yu’un tsut batel yanvelta ta jteclum Jerusalen.",
                    "Vu’un Nefiun, Ti vu’un lec muc’ta vinicune, jech te ep jta jpersa ta sventa Cajvaltic, te la jchuc ti yaj abtel Labán ti c’uxi mu xjato batele.",
                    "Te la jcalbe me sc’an ta xa’ybun jc’op, ti c’u x-elan cuxul ti Cajvaltique, xchi’uc ti c’uxi cuxulun vu’une, ti me sc’an ta xa’ay ti c’usi chcalcutique jech te to ta xcac’cutic cuxluc.",
                    "Te la jcalbe, jech te la jtsac ta textico Riox, ti ac’o mu xi’uque; ti jech muyuc xa boch’o ta xich’ ich’el ta venta chac’ c’u cha’al vu’uncutic ti me bat xchi’nuncutic ta xocol banamile.",
                    "Xchi’uc la jcalbe ti ta melel ti Cajvaltic la spasuncutic ta mantal ti jech ta jpascutique, xchi’uc, ti tsc’an mu aniluc jpastic ti smantaltac Cajvaltique? jech, ti me cha bat ta xocol banamil ti te bu’oy jtote, oy te avavil xchi’uc vu’uncutic.",
                    "Ja’o jech ti Zoram, ti ja’ sbi ti j-abtele, te vul xch’ulel ti c’alal la jya’ay ti c’usi la jcalbee, te la jyal ti ta xbat ta xocol banamil ti te bu’oy ti jtote, xchi’uc la stsac ta texticoal Riox ti yu’un te xa ta xchi’nuncutic o scotol c’ac’ale.",
                    "Ja’ jech smelolal ti ta jc’ancutic xbat jchi’incutique: ja’ ti c’uxi mu sna’ic Judioetic ti c’uxi li jatocutic batel ta xocol banamile, ti c’uxi mu snutsuncutic xchi’uc ti c’uxi mu xbat smiluncutique.",
                    "Jech ti c’alal la stsac ta texticoal Riox ti Zorame, te xa muyuc c’usi xal co’ntoncutic ta stojolal.",
                    "Ja’o jech la jquich’cutic ti c’unil c’anal taq’uin vunetique xchi’uc ti yaj abtel Labane, li batcutic ti ta xocol banamile ja’ te li batcutic ti te bu’oy sna ta poc’ jtotcutique."
                ]
            },
            {
                "url": "https://www.lds.org/scriptures/bofm/1-ne/5?lang=spa&clang=tzo",
                "number": 5,
                "name": "Yobal Capitulo",
                "summary": [
                    "Saríah ta sc’an parteal ta smul Lehi—Xcuxet no’ox yo’ntonic xchibalic ti jech sutic batel squeremique—La jyac’beic smoton Riox—Ti ta c’anal c’unil taq’uin vunetique ja’ te tsacal ti sts’ibtac Moisese xchi’uc ti yantic lequil viniquetique—Xchi’uc ja’ ta xal ti ja’ te liquemtal Lehi ta Josee—Lehi ta xalbe smelolal snitililtac xchi’uc ta sventa c’u x-elan yich’ naq’uel taq’uin vunetic."
                ],
                "verses": [
                    "Ja’o jech ta tsacal ti c’alal li xanocutic batel ta xocol banamil ti te bu’oy jtotcutique. Ja’o jech, te xcuxet no’ox yo’nton xchi’uc jme’, Saríah, jech xcuxet no’ox yo’nton tajmec, yu’un la jyat yo’nton ta jtojolalcutic.",
                    "Yu’un la snop me te li chamcutic ta xocol banamil, yu’un jech te ep la sc’an parteal ta stojolal jtot, ti yu’un chopol ti c’usi ta xile, jech ta xalbe: vo’ot la loq’uesuncutic ti ta jpuculal osiltique, ti col jnich’ontique mu xa cuxulicuc, ti vu’tique li’oyutic ta xocol banamil.",
                    "Ja’ jech ta xc’opoj ti jme’ ta sc’anbe parteal ti jtote.",
                    "Ja’o jech ti jtote la sc’opan, jech la jyalbe: vu’une jna’oj ti vu’un vinicun oy c’usi ta xquile, ti yu’nuc muyucuc quiloj yu’un Riox ti c’usitic oy yu’une, jech mu jna’ c’u x-elan slequil yo’nton xchi’uc te oyun ta Jerusalen jech te li cham jchi’uc quermanotac ti jechuque.",
                    "Jech tana, jtaoj xa jun banamil ti bu albil o no’oxe xchi’uc xcuxet no’ox co’nton yu’un ti c’usitic oyique, jech, jna’oj ti Cajvaltic ta spoj ta sc’ob Labán ti jnich’nab ti c’uxi ac’o suticuc tal ta jtojolaltic li’ ta xocol banamile.",
                    "Ti c’alal jech la jyal, ti jtot Lehie, te sta xcuxetel yo’nton ti jme’ Saríah, ta jventa vu’uncutic, ti ja’o jech chi xanocutic batel ta xocol banamil ti chi batcutic ta Jerusalen chbat quich’cutic tal ti spoco’ lo’ilic Judioetique.",
                    "Ti c’alal li sutcutic batel ta sna ti bu spasoj ta poc’ ti jtote, jech te nojic ta xcuxetel yo’ntonic, jech ti jme’e sta xcuxetel yo’nton.",
                    "Jech la jyal ti stuque: Tana li’e jna’oj xa ta bats’imelel ti Cajvaltic la spas ta mantal ti jmalal ti jech jatovuc batel ta xocol banamile; jech, xchi’uc jech jna’oj ta bats’imelel ti Cajvaltic la sq’uelbun ti jqueremutique, ti jech la spoj ta sc’ob Labán xchi’uc ti la yich’ic ac’bel stsatsalic ti c’uxi c’otuc ta pasel yu’nic ti c’usi yich’ic pasel ta mantal yu’un ti Cajvaltique. Ja’ jech c’opoj ti jme’e.",
                    "Ja’ jech, xcuxet no’ox yo’ntonic tajmec, te la xchiq’uic chonbolometic ta sventa smoton Cajvaltic. Yu’un la stojbeic ta vocol ti Riox yu’nic Israeletique.",
                    "Ta ts’acal ti c’alal la stojbeic ta vocol ti Riox ta Israele, ti jtot Lehie, la stsac ti poco’ lo’iletic ti te ts’ibabil ta sba c’anal c’unil taq’uin vunetique. La sq’uelbe lec smelolal c’alalto ta sliquebal.",
                    "Te la jyil ti te oy scotol yobal slibro Moisese, ti ja’ te tsacal ti c’uxi yich’ pasel banamile, xchi’uc Adán, xchi’uc Eva ti ja’ ba’yuc jtotic jme’tique.",
                    "Xchi’uc no’oxtoc ti c’usi ba’yuc spasojic ti Judioetique, jech te oy ta sliquebal, xchi’uc ta sliquebal ti c’alal och ta ajvalilal Sedequíase, ti ajvalil te ta Judae.",
                    "Xchi’uc c’u x-elan la xcholic c’op ch’ul lequil viniquetic ta sliquebal, ti c’alal och ta ajvalilal ti Sedequíase, xchi’uc no’oxtoc ti c’usitic yaloj ta ye stuc Jeremiase.",
                    "Ja’o jech ti jtot, Lehie, te la sta ta c’unil c’anal taq’uin vunetic ti c’u x-elan liquemtal ti stote, ja’ te la sna’oj ti ja’ te liquemtal ta Josee, jech ti Jacobe ja’ stot ti José ti boch’o chonbil bat ta Egipto ti Cajvaltic la sq’uel batel ta sc’ob ti c’uxi la spoj ta vi’nal stot Jacob xchi’uc ta scotol snailale.",
                    "Xchi’uc ti jech colic batel ta chuquel ti c’alal jech loq’uic batel ta Egipto ti Riox la jyich’ic o q’uelele.",
                    "Ja’ jech x-elan ti jtot Lehi ti la sta ta otquinel ti snitilil stsacalil ta vo’neje. Jech ti Labán eq’ue ja’ snitilil ti Josee, ja’ yo ja’ snac’ojic xchi’uc stot ti poco’ lo’iletique.",
                    "C’alal la jyil jtot scotol ti c’usitic va’aye, te noj ta Ch’ul Espíritu xchi’uc sjapo ta cholel ta sventa ti c’uxi talem ti stot sme’e.",
                    "Ti li’ c’anal c’unil taq’uin vunetique ta xich’ puquel batel ta scotol banamil, jnaclejetic, c’opetic, xchi’uc jteclumetic ti yu’nuc ja’uc yi’belicuque.",
                    "Ja’ jech, la jyal ti li’ taq’uin vunetique muyuc slajeb, xchi’uc muyuc bu ta xich’ pixel ta baq’uin. Xchi’uc jech te ep la xchol ta sventa yalab snich’nab.",
                    "Ja’o jech ti jtot jchi’uc vu’un ti c’uyepal jpasojcutic ti mantaletic ti Cajvaltic la spasuncutic ta mantale.",
                    "Ti jech la jquich’ ta jc’obcutic ti poco’ lo’iletic ti Cajvaltic la spasuncutic ta mantale, te la jq’uelcutic lec xchi’uc te la jtac’cutic xchi’uc te la jna’cutic ti yu’un ja’ batsi leque jech; xchi’uc ti yu’un ja’ tsots sc’oplal ta jtojolaltic, ti c’uxi xu’ ta jna’tic ti smantaltac Cajvaltic ta sventa jnich’nabtique.",
                    "Ja’ jech, ti la sc’an ti Cajvaltic ti ac’o xquich’cutic batel ti c’alal jech chi xanocutic batel ta xocol banamil ti c’alal to ta t’ujbilal banamile."
                ]
            },
            {
                "url": "https://www.lds.org/scriptures/bofm/1-ne/6?lang=spa&clang=tzo",
                "number": 6,
                "name": "Svaquibal Capitulo",
                "summary": [
                    "Nefi la sts’iba c’usi ja’ ta sventa Riox—Ti c’usi tsc’ane ja’ ti ta suj viniquetic c’uxi ac’o talicuc ta stojolal Xriox Abraham xchi’uc ti c’uxi ac’o xcolique."
                ],
                "verses": [
                    "Jech tana ti vu’un Nefiune, muyuc ta jts’iba ti sbitac snitililtac jtot ti li’ ta poco’ lo’iletique; xchi’uc muyuc xa bu chcac’ ta baq’uin ti c’usitic ta jts’iba ta sba taq’uin vunetique. Yu’un te xa oy ta sba taq’uin vunetic ti te bu xa la snac’ jtote, ja’ yu’un ti jech muyuc xa ta jts’iba ti vu’une.",
                    "Xu’ o no’ox chca’ay ti chcalboxuc ti ja’ snitililuncutic ti Josee.",
                    "Yu’un mu tsotsuc sc’oplal chca’ay ti c’alal cha calboxuc scotol ti c’usitic spasoj ti jtote, yu’un mu stac’ ts’ibael ti li’ ta sba taq’uin vunetique, yu’un ta jc’an xocol ta jcomtsan ti c’uxi xu’ ta jts’iba ti c’usitic ta sventa ti Rioxe.",
                    "Yu’un scotol ti c’usi jnopoje ja’ ta jc’an ta xcalbeic ti viniquetic ti ac’o talicuc ta Sriox Abraham, xchi’uc ta Sriox Isaac, xchi’uc ta Sriox Jacob, ti c’uxi xu’ ta xcolic o e.",
                    "Jech ma’uc ta jts’iba ti c’usi lec cha’yic li’ ta banamile, ja’ ta jts’iba ti c’usi lec cha’ay ti Rioxe, xchi’uc ti boch’otic ma’icuc ti li’ ta banamile.",
                    "Jech tana, ta xcac’ jun mantal ta jnich’nabtac ti ac’o mu stsaquic ta jech no’ox ti taq’uin vunetic ti me mu tsotsuc sc’oplal yu’nic ti snich’nab viniquetique."
                ]
            },
            {
                "url": "https://www.lds.org/scriptures/bofm/1-ne/7?lang=spa&clang=tzo",
                "number": 7,
                "name": "Svucubal Capitulo",
                "summary": [
                    "Ti snich’nabtac Lehie sutic batel ta Jerusalen bat yalbeic Ismael ti ac’o xich’ic chi’nele—Lamán xchi’uc yantic ta x-ilin—Ti Nefi ta xalbe sbanquiltac ti ac’o oyuc xch’unolajel yo’ntonic ta Cajvaltique—La xchuquic xchi’uc ta sc’anic ox ta smilic—Yich’ coltael ta stsatsal xch’unolajel yo’nton—Ti sbanquiltaque la sc’anic perton—Lehi xchi’uc ti boch’otic te xchi’uquique la jyac’beic smoton Riox xchi’uc la xchiq’uic chon bolometic."
                ],
                "verses": [
                    "Ta jc’an ti ac’o xa na’ic ti c’alal laj yo’nton ti jtot Lehi ta xcholel ti mantaletic ta snich’nabtaque, ti Cajvaltique ic’opoj yan velta, ti mu smeloluc ti ja’ no’ox Lehi, ta xic’ batel snailal ti ta xocol banamile, yu’un ti snich’nabe stac’ ta xiq’uic batel antsetic ta sventa chajnilinic o ti c’uxi xu’ oyuc xnich’nabic ta sventa Cajvaltic ti te ta t’ujbilal banamil yu’un Rioxe.",
                    "Ja’ o jech ti Cajvaltic la spasun ta mantal ti vu’un, Nefiune, ti a ac’o xi sutcutic batel xchi’uc jbanquiltac, ti ta slumal Jerusalen, ti jech ac’o bat quic’cutictal Ismael xchi’uc snailal ti li’ ta xocol banamile.",
                    "Ja’o jech ti vu’un Nefiune, xchi’uc ti jbanquiltaque li loc’cutic batel yanvelta ti ta xocol banamil ti c’alal jech li batcutic ta Jerusalene.",
                    "Jech ti c’alal li c’otcutic ti ta sna Ismaele, te lec la sc’anuncutic ta sat, ti c’uxi xu’ la jcalbecutic ya’yej Cajvaltique.",
                    "Ja’ jech Cajvaltic la sc’unibtasbe yo’nton ti Ismaele xchi’uc ti boch’otic te oyic ta snae. Ja’ jech, te ixanoic batel jchi’uccutic ti ta xocol banamil ti te bu’oy sna ta poc’ jtote.",
                    "Ti c’alal chi xanocutic batel ta xocol banamile, ja’o jech ti Lamán xchi’uc ti Lemuele, xchi’uc chib stseb, xchi’uc chib squeremutic ti Ismaele xchi’uc ti ta snailale, ilinic ta jtojolalcutic, ja’ xcaltic, ti ta jtojolal vu’un Nefiune, xchi’uc ta stojolal Sam xchi’uc ta stojolal Ismael, xchi’uc yajnil xchi’uc ti yantic oxib stsebetique.",
                    "Ti c’alal jech ta x-ilinique yu’un tsc’an ta sutic batel ta slumal Jerusalen.",
                    "Ti vu’un Nefiune, cat co’nton ta sventa stsatsal yo’ntonic, jech la jc’opanic, ti Lamán xchi’uc ti Lemuele, jech la jcalbeic; quelavil ti vo’xuque, vo’xuc jbanquiloxuc, ¿c’uyu’un ti tu jtsots ti avo’ntonique ti jech mu xa va’ybeic smelolale, ti ja’ to cha c’anic ti vu’un a avits’inicun chacalboxuque, ti jech cha c’anic ti vu’un ba’yuc ta xc’ac ta ilele?",
                    "¿C’uxi ya’eluc ti muyuc a va’yojbeic smelolal ti c’usi yaloj ti Cajvaltique?",
                    "¿C’uxi ya’eluc ti ch’ayem ta avo’ntonic ti avilojbeic ti yabat Cajvaltique?",
                    "Jech, xchi’uc ¿c’uxi ya’el ti ch’ayem ta avo’ntonic ti c’usi ep la spas ta jtojolaltic ti Cajvaltique ti c’uxi la spojutic ta sc’ob Labán, xchi’uc ti c’uxi la jquich’tic ti poco’ lo’iletique.",
                    "Jech, xchi’uc ¿c’uxi ya’el ti ch’ayem ta avo’ntonic c’u x-elan slequil yo’nton ti Cajvaltique, xchi’uc ti oy stsatsal ta spasel scotol ti c’usitic tsc’an tspas ta stojolal xnich’nab viniquetic, ti me ta xac’ ta ilel xch’unolajel yo’ntonic ta stojolale? Jech, tsc’an lecuc jpasbatic.",
                    "Ti c’alal me lec ta jpasbatique, ja’ ta jtatic ti banamil bu o no’ox albile; me xa na’ic ti ta baq’uine, ta xc’ot ta pasel ti c’usi yaloj Cajvaltic ti jech ta xich’ vuq’uesel ti jteclum Jerusalene, yu’un scotol ti c’usi yaloj ti Cajvaltic ti jech chich’ vuq’uesele, ta xc’ot ta pasel.",
                    "Yu’un jech, ti S-espíritu Cajvaltique jutuc xa sc’an xlaj yo’nton la pas c’op ta stojolalic; yu’un muyuc sc’an la jya’ybeic sc’op ti lequil viniquetique xchi’uc la stiq’uic ta chuquel ti Jeremiase. Xchi’uc ta sc’anic ox ta smilic ti jtote, xchi’uc ti sc’anic xa ox snutsic loq’uel ti ta jteclume.",
                    "Jech tana, ta xa calboxuc ti me chasutic batel ti ta Jerusalene, yu’un te no’ox me cha chamic a xchi’uquic. Jech ti me yu’un cha c’an cha sutic batel ti tee, ja’ no’ox me xa na’ic ti c’usi ta xcale, ti me yu’un cha batique te no’ox me cha chamic yu’un jech me la jyalbun S-espíritu Cajvaltic.",
                    "Ja’ o jech ti vu’un, Nefiune, c’alal la jcalbeic jech ti jbanquiltaque te ilinic ta jtojolal. Te la stsaquicun, yu’un ep no’ox i ilinic, jech la xchuquicun ta ch’ojon, yu’un ta sc’anic ox chi smilic, ti yu’un te comcun yu’nic ta xocol banamile, ti jech te lajcun ta ti’el ta xchon bolomal te’tique.",
                    "Ja’o jech la jc’opan Cajvaltic, jech la jcal: ¿Vo’ot Cajval jech ti c’u x-elan xch’unolajel c’onton ta a tojolale, coltaun ti li’ ta sc’obic jbanquiltaque, jech, ac’bun jpersatac ti c’uxi ac’o tuch’uc cu’un ti li’ ch’ojon bu chuculun o e.",
                    "Ti c’alal jech la jcale, ja’o, jitujanan ti xch’ajunaltac coc, jc’obe te la jc’ac jba ta satic ti jbanquiltaque, te la jc’opanic yan velta.",
                    "Jech te cha’ ilinic yan velta ta jtojolal no’oxtoc xchi’uc ta ox sc’anic chi stsaquicun; ja’ to te jun stseb ti Ismaele, jech xchi’uc sme’ xchi’uc jun squerem ti Ismaele, jech te la sc’opanic jbanquiltac ti c’uxi xu’ sc’unibtasbeic yo’ntonique, jech te muyuc la smilicun.",
                    "Jech te la staic ta na’el ti c’usi chopol spasojique. Ja’ o jech te la sbic’tajes sbaic ta jtojolal, te la jyalbicun ti ac’o jpasbeic pertonal ti c’usi la spasbicune.",
                    "Ja’ o jech la jpasbeic pertonal scotol ta bats’imelel ti c’usi chopol la spasbicune, jech te la jcalbeic xtoc ti ac’o sc’anbeic pertonal Cajvaltic ti ja’ Srioxique. Ja’ jech c’ot ta pasel yu’nic. Ta ts’acal ti c’alal laj xa ox sc’opanic ti Cajvaltique, jech te li xanocutic batel yanvelta ti ta stuq’uil sna ta poc’ jtotcutique.",
                    "Ja’ o jech te li yalcutic batel ti te ta sna ta poc’ ti jtotcutique, ti c’alal li c’otcutic ti vu’un, jbanquiltac xchi’uc snailal Ismael ti te ta sna ta poc’ ti jtote, te la stojbeic ta vocol Cajvaltic ti ja’ Srioxique, te la xchiq’uic chon bolometic."
                ]
            },
            {
                "url": "https://www.lds.org/scriptures/bofm/1-ne/16?lang=spa&clang=tzo",
                "number": 16,
                "name": "Svaclajunebal Capitulo",
                "summary": [
                    "Ti boch’otic chopolique ta staic c’usitic tsots ta bats’imelel—Ti xnich’nab Lehie la jyajnilinbeic stsebetic Ismael—Ti volvol c’anal taq’uine ja’ ta xac’ta ilel ti be c’uxi xu’ chbatic ta xocol banamile—Ta baq’uintic ta xich’ ts’ibael ya’yej Cajvaltic ti ta volvol c’anal taq’uine—Cham Ismael: ti snailale ta xmucul c’opojic ta sventa svocolic."
                ],
                "verses": [
                    "Ja’ o ta tsacal ti vu’un Nefiune, ti c’alal laj co’nton ta sc’opanel ti jbanquiltaque, ja’ o jech la jyalbicun ti stuquique: Vo’ote tu jtsotsic ti c’usi la valbuncutique, ech’em to stsatsal ti bu c’alal xu’ cu’uncutic ta jpascutique.",
                    "Ja’ o jech te la jcalbeic ti vu’un jna’oj ti tsots c’usi la jcalbeic ta sventa ti boch’otic mu sch’unic mantaletique, jech ti c’u x-elan ta bats’imelele. Ti boch’o lequique jech la jq’uelbeic stalelic, xchi’uc la jcal ta jamal ti ja’ oy xcuxlejalic ta slajebal c’ac’ale, jech ti boch’o oy smulique ta staic c’usitic tsots ta bats’imelel, ti jech ta xlajic o lec ta o’lole.",
                    "Jech lec tana jbanquiltac, ti me lecoxuque xchi’uc ti me chac’an cha va’ybeic lec smelolal ti c’usi ja’ ta bats’imelele, xchi’uc me cha vac’ achiquinic ta ya’yel ti c’uxi lec cha xanoic ta sat ti Rioxe, mu xa mucul c’opojic ta sventa ti c’usi ja’ ta bats’imelele, me ja’uc jech xavalic: Ti vo’ote tu jtsotsic ti c’usi chavalbuncutic ta jtojolalcutique.",
                    "Ja’ o jech ti vu’un, Nefiune, te tsots la jcalbeic ti jbanquiltac ti ac’o spasbeic smantaltac ti Cajvaltique.",
                    "Ja’ o jech la sbic’tajes sbaic ta stojolal Cajvaltic, jech te la jta xcuxetel co’nton xchi’uc te xa la jna’o ti yu’un ja’ xa ta xanoic o ta sventa ti c’usitic lequique.",
                    "Jech, scotol jech la yich’ alel xchi’uc jech la jyich’ pasel ti c’alal te oy ti jtot ta sna ta poc’ ti te ta stenlejal osil bu la jyac’be sbiin Lemuele.",
                    "Ja’ o ti vu’un, Nefiune, te la jcajnilinbe jun yantsil xnich’on Ismael, ja’ jechic ec ti jbanquiltaque la jyajnilinbeic ti yantsil nich’nab Ismaele. Jech ti Zorame ja’ la jyajnilinbe vixil yantsil nich’on ti Ismaele.",
                    "Ja’ jech ti jtote cuch yu’un spasel scotol ti smantaltac Cajvaltic ti c’u x-elan la jyich’ pasel ta mantale. Jech ti vu’un Nefiune, te ep la jyac’bun sbenticion ti Cajvaltique.",
                    "Ja’ o c’opoj ti Cajvaltic ta jtot ta yac’ubalile, ti ta sob yoc’omal ac’o xanouc batel yan velta ta xocol banamile.",
                    "Jech c’alal lic ti jtot ta sobe, jech te bat ti ta sti’ sna ta poq’ue te tu jxi’el ic’ot yu’un te la jyil jun volvol tsatsal taq’uin ti bu tu jlec’ xu’ yu’une, ti tu jlec’ meltsanbile; te ta yute oy chib acuxa, ti june ja’ ta xac’tal ilel jbecutic ti c’uxi xu’ chi xanocutic batel ta xocol banamile.",
                    "Ja’ o jech la jtsac-cutic ti c’usitic la jquich’cutic batel ta xocol banamile, xchi’uc scomelaltac ti c’usitic chtun cu’uncutic ti Cajvaltic la jyac’buncutique; jech te la jtsobcutic sbec’ jts’unub te’cutic yu’un ta xquich’cutic batel ta xocol banamil.",
                    "Jech te la jquich’cutic ti jnacutic ta poq’ue li batcutic ti ta xocol banamile, te ta sts’el yuc’umal Lamán.",
                    "Ja’ jech chanib c’ac’al li xanocutic batel te ta xocon jutuc smaleb c’ac’al, te la jpascutic yanvelta ti jnacutic ta poq’ue. Shazer la jcac’becutic sbiin ti te banamile.",
                    "Ja’ o jech la jtsac-cutic ti j-arcocutique xchi’uc ti t’ilubte’cutique li batcutic ta xocol banamil ta smilel chon bolometic, ti c’uxi xu’ ta jta jve’elcutic xchi’uc yajval jnacutique. Ta ts’acal ti c’alal jtaojcutic xa ox ti sve’elique, li sutcutic batel ti te bu’oy ti jnailalcutic ta xocol banamilil ti ja’ sbi shazere. Jech te li xanocutic batel yanvelta ti ta xocol banamile, ja’ no’ox te li batcutic yan velta ti te ta xyaxalaltic xocol banamile ti te ta sti’tac batel tsajal nabe.",
                    "Ja’ jech te ep c’ac’al li xanocutic batel, ti ta jmilcutic batel chon bolometic ti c’uxi tsacaluncutic o batele, xchi’uc ti j-arcocutique, xchi’uc ti jt’ilubte’cutique, xchi’uc ti jtoncutique xchi’uc ti jimich’cutique.",
                    "Ja’ te li batcutic ti bu chac’ ta ilel ti volvol tsatsal taq’uine, ja’ te la jyic’uncutic batel ti te ta xyaxalaltic xocol banamile.",
                    "Ta ts’acal ti c’alal ep xa ox c’ac’al ti li xanocutique, te la jpascutic jnacutic ta poc’ jayibuc no’ox c’ac’al ti c’uxi xu’ ta jcuxcutique xchi’uc ti c’uxi xu’ ta jsa’ jve’elcutic xchi’uc jnailalcutique.",
                    "Ja’ o jech ti vu’un, Nefiune, ti c’alal jech li loc’ ta sa’el ti chon bolometique, jech, la jc’as ti j-arcoe, ti ja’ lec pasbil ta tsatsal taq’uine; ta ts’acal ti c’alal la jc’as ti j-arcoe ti jbanquiltaque la sjapoicun ta utel, ta sventa ti jech ich’ay o ti j-arcoe, ti yu’un mu xa c’uxi xu’ ta jta jve’elcutique.",
                    "Jech muyuc jve’elcutic li sutcutic batel ti te bu’oy jnailalcutique, ti jech lubenic ta sventa ti c’u x-elan ixanoique, te la jyilic vocol ta sventa ti muyuc sve’elique.",
                    "Ja’ o jech ti Lamán xchi’uc ti Lemuele, xchi’uc ti snich’nab Ismaele, sjapoic mucul c’op ta sventa ti c’u x-elan abul sbaic yu’un svocolic cha’yic ta xocol banamile, xchi’uc ti jtote sjapo mucul c’op ta stojol yajval ti ja’ Srioxe; jech scotolic abul sbaic ta xa’yic, ja’ yu’un jech mucul c’opojic ta stojolal ti Cajvaltique.",
                    "Ja’ o jech ti vu’un, Nefiune, ti jech la jcat co’ntoncutic xchi’uc ti jbanquiltac ta sventa ti jech ch’ay ti j-arcoe, yu’un ti stuquique la xch’aybeic xach’xach’ uli’al ti s-arcoique, te ep la jnopcutic, ti yu’un mu xa c’uxi jta jve’elcutique.",
                    "Ja’ to ti vu’un, Nefiune, te ep la jc’opan ti jbanquiltaque, yu’un la stsatsubtasic no’ox yanvelta ti yo’ntonique, ti jech ta xa sc’anbeic parteal Cajvaltic ti ja’ Srioxique.",
                    "Ja’ o jech ti vu’un Nefiune, te la jpas jun j-arco te’, xchi’uc jun Tilub te’ ta bats’i te’ lec tuc’; ja’o jech la jta ti cabtejeb ti jun j-arco xchi’uc ti jun jt’ilubte’e, xchi’uc ti jun jimich’e xchi’uc ti jtoncutique, te la jcalbe ti jtote; ¿bu xu’ chibat chba jsa’tal ti jve’eltique?",
                    "Ja’ o jech la sjac’be Cajvaltic ti stuque, yu’un jech la sbic’tajes sbaic ta sventa ti c’usi la jcale; jech te ep c’usi la jcalbeic ta scotol yip jch’ulel.",
                    "Ja’ o jech ti Cajvaltique la sc’opan ti jtote, ta bats’imelel la jyich’ utel ta sventa ti mucul c’opoj ta sventa ti Cajvaltique, ja’ to te la jya’ay muc’ta at o’ntonal.",
                    "Jech la jyal ti Cajvaltique, q’uel avil ti volvol tsatsal taq’uine, xchi’uc q’uel avil ti c’usitic te tsi’babile.",
                    "Ja’ o jech ti c’alal la jyil ti jtot ti c’usitic te ts’ibabil ti te ta volvol tsatsal taq’uine, te ixi’ xchi’uc te tsots inic, jechic ec ti jbanquiltaque xchi’uc ti snich’nab Ismaele xchi’uc ti cajniltaccutique.",
                    "Ja’ o jech ti vu’un, Nefiune, la jquil ti yacuxailtac ti volvol tsatsal taq’uine, ti ja’ jech ta x-abtej jech chac c’u x-elan xch’unolajel co’ntoncutique, ja’ jech chac c’u cha’al ta jc’uxubincutic xchi’uc ti c’u x-elan ta jq’uelcutic ti vu’uncutique.",
                    "Xchi’uc te ts’ibabil ta sba ti ja’ jun ach’ ts’ibil ti ja’ lec c’un ta q’uelele, ti ja’ ta xac’ jna’cutic ti be ta sventa Cajvaltique, xchi’uc ja’ ta sts’iba xchi’uc ta sjel sba ta baq’uintic, jech ti c’u x-elan ti xch’unolajel co’ntoncutic xchi’uc ti c’u x-elan ta jc’uxubincutic ti vu’uncutique. Ja’ jech la jquilcutic o ti ta c’usitic no’ox biq’uitic ta xac’ ta ilele xu’ ta spas c’usitic muc’tic abtelal ti Cajvaltique.",
                    "Ja’ o jech ti vu’un, Nefiune, te li muy batel ti te to ta ba abnaltic jech chac c’u cuo’al ta xac’ ta ilel ti volvol tsatsal taq’uine.",
                    "Ja’ o te la jmil te’tical chon bolometic, ti c’uxi la jta jve’elcutic xchi’uc ti jnailalcutique.",
                    "Ja’ o jech te li sut batel ti te ta jnacutic ta poq’ue, jech te quich’ojan batel ti chon bolometic la jmile; ti c’alal la jyilic ti vu’un lajxa jta jve’elcutique, ¡jech te ep la sta xcuxetel yo’ntonic! xchi’uc te la sbic’tajes sbaic ta stojolal ti Cajvaltic xchi’uc te la stojbeic ta vocol.",
                    "Ja’ o jech japocutic batel yanvelta ti cabtelcutique, japocutic batel ti xanubale ja’ te la jtambecutic stuq’uil batel ti bu li xanocutic ta bayuque, ta ts’acal ti c’alal ep xa ox c’ac’al li xanocutique, te la jpascutic yan velta jnacutic ta poc’ ti c’uxi te xi naquicutic jayibuc no’ox c’ac’ale.",
                    "Ja’ o jech te icham ti Ismaele, ja’ te yich’ muquel te ta banamil sbi Nahom.",
                    "Jech ti stsebetic Ismaele ep la jya’yic Me’nal ti ta sventa cham stotique xchi’uc ti ta sventa yatel yo’ntonic ta xocol banamile, jech te mucul c’op ojic ta stojolal jtot ta sventa ti jech yich’ic loq’uesel ta yosilal Jerusalene, jech ta xalic; ti jtotique icham xa, jech ti vu’tique ja’ no’ox ti bu xi jloc’ xi j-ech’ ta xocol banamile, xchi’uc ti ep xa jtaoj jvocoltique, jvi’nalutic, jtaqui o’nalutic xchi’uc at o’ntonalutic, jech ti c’uyepal xa ech’em xa cu’untic ti vocolile, jech ta to xquiltic vocolil ta vi’nal li’ ta xocol banamil.",
                    "Ja’ jech x-elan ti ta xmucul c’opojic ti ta stojolal ti jtote xchi’uc ti ta jtojolal vu’une; yu’un jech ta sc’anic ta sutic batel ta Jerusalen.",
                    "Ti Lamane jech la jyalbe Lemuel, xchi’uc snich’nab Ismael: Jech tana jmiltic ti jtotique xchi’uc ti quits’intic Nefie, ti ja’ xa spasoj sba ta ajvalilal xchi’uc ta maistroal ta jtojolaltic ti vu’tic sbanquilutique.",
                    "Ti ta xal ti Cajvaltic yich’oj chi’nel ta lo’ile, xchi’uc ti yiloj epal abatetique. Jech ti vu’tique jna’ojtic ti naca ta xalbutique; ti c’alal jech ta xalbutique, ti jech ep xa ta xac’ ta ilel yabtele xchi’uc ti c’usi sna’ spasele ja’ ti c’uxi xu’ ta slo’lautic ta jsattique, yu’un van ta snop, me chi jyic’utic batel ta yan xocol banamil ti bu mu xcotquintic xa e, ti c’alal me la jyic’utic batele, yu’un van snopoj tspas sba ta Jreytic xchi’uc ta j-ajvaliltic ti c’uxi xu’ ta x-abtej ta jtojolaltic ti c’usi tsc’an stuc tspase. Ja’ jech x-elan chac c’u cha’al jbanquil Lamane, yu’un nojem ti yo’ntonic ta ilinele.",
                    "Jech ti Cajvaltique te la xchi’nuncutic, jech, te ital ya’yej ti Cajvaltique te ep la jyich’ic chi’nel ta lo’il, te tsots la jyich’ic c’opanel, ta ts’acal ti c’alal yich’ic c’opanel yu’un ti Cajvaltique, te ich’abi ti sc’ac’al yo’ntonique xchi’uc te la sutes yo’ntonic yu’un smulic, jech ti Cajvaltique la jyac’buncutic jve’elcutic ta sbenticion, ti c’uxi mu xi chamcutic oe."
                ]
            },
            {
                "url": "https://www.lds.org/scriptures/bofm/1-ne/17?lang=spa&clang=tzo",
                "number": 17,
                "name": "Svuclajunebal Capitulo",
                "summary": [
                    "Nefi yich’ pasel ta mantal ti ac’o spas junuc barcoe—Ti sbanquiltaque mu sc’anic—Ti stuque te la jyalbe xchi’uc te la jyal yanvelta ti spoco’ lo’il Riox yaloj ta Israele—Ta xnoj ta stsatsal Riox—La jyalbe sbanquiltac ti ac’o mu xich’ piquele, yatsame xtaquijic jech chac c’u cha’al taquinal vale’e."
                ],
                "verses": [
                    "Ja’ jech te li xanocutic batel ti ta xocol banamile te li batcutic ta stuq’uil batel jutuc sloq’uem c’ac’al te ta sjelovel el. Te li jelocutic ta vocol xchi’uc la jta jvocolcutic ti te ta xocol banamile; ti cajniltaccutique te voc’ yolic ti te ta banamil bu muyuc yajvale.",
                    "Te muc’ no’ox la jtacutic ti sbenticion Cajvaltic ta jtojolalcutique, jech ac’o me ta tseil tiboletic cuxuluncutic ti ta xocol banamile, jech ti cajniltaccutique ep no’ox ti ya’lel xchi’uc sventa yolique, jech te la sta stsatsalic, jech chac c’u cha’al viniquetic; jech te cuch yu’nic ti xanubale jech muyuc xa xmucul c’opojic o.",
                    "Ja’ jech chquiltic o ti smantaltac Riox ti jech tsc’an ch’unele. Ti me la xch’unic smantaltac Riox ti snich’nab viniquetique, ta xich’ic ac’bel sve’elic xchi’uc ta x-ac’bat stsatsalic, xchi’uc ja’, ta sq’uel c’uxi xu’ c’otuc ta pasel yu’nic ti c’usi tspasatic ta mantale, ja’ jech, ja’ la jyac’buncutic ti c’usi tun cu’uncutic ti c’alal te oyuncutic ta xocol banamile.",
                    "Ti jech epal jabil te oyuncutique, jech, vaxaquib jabil oyuncutic ta xocol banamil.",
                    "Te li c’otcutic te ta banamil ti bu la jcac’becutic sbiin Ep c’usitic oy (Abundancia) yu’un ta sventa oy ep sat te’etic xchi’uc epal te’tical pometic, ti Cajvaltic la smeltsan ta sventa ti c’uxi mu xi chamcutique. La jquilcutic ti nabe, ti bu la jcac’becutic sbiin Irreántum, epal vo’etic ti xi smelolale.",
                    "Ja’ o jech te la jpascutic jnacutic ta poc’ ti te ta ti’ nabe; ac’o me jech ep xa quilojcutic ti vocolile, xchi’uc ti at o’ntonale, xchi’uc ti c’usi chopolique, ti jech mu xu’ cu’uncutic ta jts’ibacutic scotole, te xcuxet no’ox co’ntoncutic jcotolcutic ti c’alal li c’otcutic ti te ta ti’ nabe ti la jcac’becutic sbiin ep c’usitic oy (Abundancia), ta sventa ti yu’un ep c’usitic tee.",
                    "Ja’ o jech ta tsacal ti vu’un, Nefiune, ti ep xa ox c’ac’al te oyun ti ta banamil yo bu Ep c’usitic oye. Ti ya’yej Cajvaltique vul ta jtojolal, jech la jyal: Lican muyan batel ti te ta te’tique xi, ja’ o jech ti vu’une li lic li muy batel ti te ta te’tique, te la jc’opan Cajvaltic.",
                    "Ja’ o jech ti Cajvaltique la sc’opanun, jech la jyal: cha pas jun barco, ja’ jech chac c’u cha’al cha cac’bot avile, ti c’uxi xu’ ta xquic’batel alumal ti li’ ta va vo’etique xi.",
                    "Ti vu’une jech la jcal; Cajval ¿Bu chbat jtatalel ti staq’uinaltac ti ta jpas oe, ti c’uxi xu’ ta jpas o ti cabtejebtac ta sventa ti c’uxi xu’ ta jpas o ti barcoe, jech chac c’u cha’al avac’ojbun ta ilele?",
                    "Ja’ o jech Cajvaltic la jyac’bun quil ti bu chba jtatalel ti taq’uinetic ti c’uxi xu’ ta jpas o ti cabtejebtaque.",
                    "Ja’ o jech ti vu’un Nefiune, la jpas sjububil jc’oc’ pasbil ta snuculil chon bolometic, ti c’uxi xu’ ta xjub o ti jc’oq’ue; ta ts’acal ti c’alal la jpas ti sjububil jc’oq’ue, ja’ sc’anto ti c’uxi xu’ ta xtil o ti jc’oq’ue, la jch’ijulan chabej ton, ti c’uxi xu’ stsan o ti jc’oq’ue.",
                    "Yu’un ti Cajvaltique mu o no’ox sc’an ti jpascutic ep jc’oc’cutic ti c’alal chi xanocutic batel ta xocol banamile; jech la jyal: Vu’un ta jpas ti ac’o oyuc smuil ti ave’elic ti jech muyuc cha panique.",
                    "Xchi’uc vu’un a lusicun ti ta xocol banamile; xchi’uc ta jmeltsan a beic ja’ no’ox venta ti me chapasic ti jmantaltaque, xchi’uc ja’ jech ti c’uyepal ti cha ch’unbicun ti jmantaltaque, ja’ te cha vich’ic aq’uel batel ti te ta banamil ti bu albil o no’ox sc’oplale, xchi’uc xa na’ic ti vu’un chi ac’van batele xi.",
                    "Jech, ti Cajvaltique jech la jyal xtoc; Ta ts’acal ti c’alal me la c’ot ti ta banamil ti bu albil o no’ox sc’oplale, te cha na’ic ti vu’un Avajvalicun, ti vu’un Rioxun; xchi’uc ti vu’un a Vajvalicun ti la jpojoxuc ta milel ti c’alal la jloq’uesoxuc ta stesclumal Jerusalene xi.",
                    "Ja’ o jech ti vu’un, Nefiune, te la jca’c persa spasel ti smantaltac ti Cajvaltique; te la calbeic jbanquiltac ti ac’o tuq’uicuc xchi’uc ti ac’o jch’unej mantaleticuque.",
                    "Ja’ o jech te la jpas cabtejebtac ta taq’uin ti te la loq’ues ta ch’entique.",
                    "C’alal la jyilic jbanquiltac ti yu’un xa ta jpas ti jun barcoe, sjapoic mucul c’opojel ta jtojolal, jech ta xalic: Ti quits’intique yich’oj chuvaj, ta snop ti xu’ yu’un ta spas jun barcoe, xchi’uc ta snop ti xu’ ta xjelo batel ta sbarco ti li’ ta muc’tiquil vo’etique.",
                    "Ja’ jech chmucul c’opojic ti jbanquiltac ta jtojolale, jech muyuc sc’an x-abtejic, jech muyuc la xch’unic ti xu’ cu’un ta jpas ti jun barcoe, xchi’uc muyuc la xch’unic ti me yu’un jech la jyalbun Cajvaltique.",
                    "Ja’ o jech ti vu’un, Nefiune, te ep la jcat co’nton ca’ay ta sventa ti stsatsal yo’ntonique; ti c’alal la jyilic ti jech ta xcat co’ntone, te xcuxet yo’ntonic liquel xchi’uc te i tse’inic ta jtojolal, jech la jyalic: jna’ojcutic ti mu xu’ avu’un spasel jun barcoe, yu’un muyucto chanoplec ti c’usi chapase, tana un, mu xu’ avu’un spasel muc’tiquil abtelal.",
                    "Ti vo’ote xco’laj jech chac c’u cha’ al jtotic ti ja’ la xch’unbe ti xchuvajil ya’yej yo’ntone; ti jech la sloq’uesutic ta yosilal Jerusalene, ti ja’ no’ox bu’ xi jloc’ xi j-ech’ ta xocol banamil epal jabil xae, ti cajniltactique abtejemic, ti jech oy xch’utique, ti jech voc’ yolic ta xocol banamile, jech e’ch’em yu’nic ep vocolil ja’xa no’ox ti muyuc xchamique, ja’lec jechuc ti yu’nuc chamicuc o no’ox ti c’alal sc’an to’ox xloq’uictal ta Jerusalene, ti c’alal jech ta xilic scotol ti at o’ntonale.",
                    "Jech ti li’e ep xa jabil li’oyutic ti ta xocol banamile; ti va’ay xa yepal c’ac’ale te xa ep c’usi la jtatic ta jpuculal osiltic ti jechuque, jech, xchi’uc te xcuxet co’ntontic ti jechuque.",
                    "Jna’ojtic ti viniquetic ti te oy ta slumal Jerusalene, ti ja’ lec jch’unej mantaletique, yu’un ja’ ta spasic ti smantaltac xchi’uc ti c’usi chal ti Cajvaltique, ja’ jech chac c’u cha’al scotol smantaltac chac c’u cha’al ta smantal Moisés; ja’ jech jna’ojcutic ti li’ jteclume lec jch’unej mantaletic; jtotic la sq’uelbe stalelic, ti jech la sloq’uesutique yu’un la jca’ybetic ya’yej; jech ti li’ quits’intique ja’ jech x-elan tspas sba ec, ja’ jech x-elan sba ti ta xmucul c’opojic ti jbanquiltaque, ti jech ta sc’anic parteal ta jtojolalcutique.",
                    "Ja’ o jech ti vu’un, Nefiune, la jc’opanic, jech la jcalbeic: ¿Me cha ch’unic ya’eluc ti jtotic, ti ja’ snich’on Israele, ti c’alal jech yich’ic pojel ta sc’ob Egipcioetic, ti c’alal manchuc jech ya’yojbeic ti ya’yejtac Cajvaltique?",
                    "Jech, ¿chavalic van vo’xuc me la jyich’ic loq’uesel ta chuquel, ti manchuc Cajvaltic la spas ta mantal Moiss ti jech la sloq’ues ta mosoinele?",
                    "Vo’xuc xa na’ic lec ti snich’nab Israeletic ti oyic to’ox ta mosoinele; xchi’uc xa na’ic ti te nojemic ta tarialil abtelal ti jech tu jtsots ta pasele, ja’ jech, xa na’ic ti texavan lec xayic ti yich’ic loq’uesel ti te bu tsobolic ta mosoinele,",
                    "Xchi’uc xa na’ic ti Moisese ta Cajvaltic la jyich’ ac’bel Mantaletic ti c’ac’al jech la spas muc’ta abtelal ti ta sc’op no’ox ti jech la svoc’ sba ti ya’lel tsajal nabe, ti jech ta taquin banamil jeloic o ta jot nabe.",
                    "Xchi’uc xa na’ic ti Egipcioetic ti boch’o la xchi’inic batel ti yaj soltarotac Faraon ti jech te jic’oic ta tsajal nabe.",
                    "Xchi’uc xa na’ic ti snich’nab Israeletic ti jech yich’ic mac’linel ta pan ti muyuc toyol stojol ti te ta xocol banamile.",
                    "Jech xchi’uc xa na’ic ti Moisés, ti ta sc’op no’ox, jech chac c’u cha’al stsatsal Riox ti te oy ta stojolal, ti jech la scach sba yu’un ti muc’ta ton ti jech loc’ otal vo’e, ti c’uxi xch’abi o ti staqui ti’ilic ti snich’nab Israeletique.",
                    "Ti c’alal jech ic’bilic batel yu’un ti Cajvaltic ti Srioxic ti ja’ jcoltavaneje, ja’ ba’yuc be batel yu’nic, ja’ jech yich’ic beiltasel ta c’ac’altic xchi’uc te ch-ac’bat slusic ta ac’ubaltic, ja’ jech la spas cha c’u cha’al jtunel yu’un ti vinique, ja’ jech te tsatsubtasbat yo’ntonic jech muyuc c’usi snopic xchi’uc muyuc c’usi la jyalbeic ti Moisese xchi’uc ti Riox ta bats’imelel ti ja’ cuxule.",
                    "Ja’ o jech, chac c’u cha’al ti ya’yeje la tsvuq’uesan, jech chac c’u cha’al ya’yeje, la jyalbe bu xu’ chbatic; jech chac c’u cha’al ya’yeje, ep c’usi la spasanan ta stojolalic, yu’un muyuc c’usi yan xu’yunic spasel ti me mu ja’uc ta ya’yeje.",
                    "Ta ts’acal ti c’alal la stuch’ic ti yuc’umal Jordane, ja’ la yac’be stsatsalic ti c’uxi la snutsic loq’uel ti te yajvaltac banamile, yo ti jech la snutsique ja’ ti c’uxi xchamic oe.",
                    "Jech tana, ¿vo’xuque chanopic van ti yajvaltac ti va’ay banamile, ti te oyic ti te ta banamil ti bu albil ono’oxe, ti yu’un ja’ la jyich’ic aq’uel batel yu’un jtotique, tavan xa nopic ti me yu’un jch’unej mantaletique?, ti vu’une ta xcal ti mu jechuque.",
                    "¿Tavan xa nopic vo’xuc, ti jtotique ja’ ep staojic slequilalic jech chac c’u cha’al stuquic ti yu’nuc ja’uc lequicuque? ti vu’une ta xcal ti mu jechuque.",
                    "Jech tana, ti Cajvaltique co’ol sc’anojan scotol jbec’taltic; ti boch’o jch’unej mantale ja’ tsta slequilal yu’un Riox, ja’ no’ox jech, ti boch’otic li’oyic ta jteclume muyuc la sc’anbeic ti ya’yej Rioxe, xchi’uc tsots c’otemic ta stsatsal bolilil, xchi’uc ti sc’ac’al yo’nton Rioxe te oy ta stojolalic, xchi’uc muyuc sts’uiltas Cajvaltic ti banamil ta sventaique, ja’ la sts’uiltas ta sventa jtotic; xchi’uc jech la jyich’ ts’uiltasel ta sventa jtotic ti c’uxi cuxetuc no’ox yo’ntonic ta sventae.",
                    "Ja’ jech, ti Cajvaltique la spas banamil ti jech oyuc yajvale; xchi’uc la spas snich’nab ti ja’uc yajvalicuque.",
                    "Ja’ ta stoy ti bu lequil jteclume, ja’ ta svuq’uesbe steclumal ti boch’otic chopolique.",
                    "Ja’ ta xac’be boch’o jch’unej mantaletic ti lequil banamile, ja’ ta soques ti bu chopole, muyuc sts’uiltas ta sventa sbolilic.",
                    "Te ta spas mantal ta staylejal vinajel. Yu’un ja’ spasub mantal, ti li’ banamile ja’ scajleb yacan.",
                    "Xchi’uc sc’anojan ti boch’otic xch’unojic ti ja’ Srioxique, jech xtoc, ja’ la sc’an ti jtotique, xchi’uc oy c’usi la jyal ta spas ta stojolalic. Abraham, Isaac xchi’uc Jacob; jech te la sna’ ti oy c’usi yaloy ta spase; jech te la sloq’ues ta slumal Egipto.",
                    "Te la jyac’be yat yo’ntonic ta taquinal bamamiltic ta snamte’, yu’un la stsatsubtas yo’ntonic jech chac c’u cha’al vo’xuc cha pasique, jech Cajvaltic la jyac’be yat yo’ntonic yu’un sbolilic. Jech la stactalel ta stojolalic c’ac’al chonetic sna’ xvilujic, ti c’alal la jyich’ic ti’ele, la jyal c’uxi ta poxtael, ti starialic ta spasique ja’ no’ox ac’o sq’uelic; ta sventa ti yu’un sc’unilique, ti jech yu’un tu jc’unique, ep boch’otic chamic o.",
                    "Jech ta stsatsubtas ti yo’ntonic ta baq’uintique, jech te la sbajic ti Moisese, xchi’uc ti Rioxe, jech, a na’ojic ti yu’un ja’ ta sventa stsatsalic, ti jech yich’ic aq’uel batel ti te ta banamil ti bu albil ono’ox sc’oplale.",
                    "Jech, ta ts’acal ti c’alal jech c’ot ta pasele, c’ot sc’ac’alil ti jech mu xch’unic mantale, jech, ja’tic to o ti c’uxi malubique, ja’ mu jna’ me ja’ te ta sc’ac’alil ti c’alal jech xa ox ta xich’ic vuq’uesele, ja’ no’ox jna’oj ti chc’ot sc’ac’alil ti jech ta xich’ic vuq’uesele, ti ja’ xa no’ox jutuc jayibicucvan ti ta xich’ic iq’uel batel ta chuquele.",
                    "Ja’ o jech ti Cajvaltique la spas ta mantal jtot ti ac’o batuc ta xocol banamile. Jech ti Judioetique, ta ox sc’an ta smilic, jech, ti vo’xuque eq’ue ta ox xa c’an cha milic ec. Jech ti vo’xuque jmilbanejoxuc ta a vo’ntonic ja’ jechoxuc jech chac c’u cha’al stuquic.",
                    "Vo’xuque ta anil no’ox cha pasic ti c’usi chopole, ja’ c’unoxuc ta stael ta na’el ti Cajvaltic ti ja’ Arioxique, oy to avilojbeic yabat un bi, ti jech la sc’opanoxuque, ti oy to jech ava’yojbeic ya’yej ta baq’uintique, ti jech la sc’opanoxuc ta c’unil lo’il xchi’uc ta lec lequil lo’il, ti jech a comtsanoj xa ta snopele, ti jech muyuc bu la c’anbe ti c’usi la jyale; ti jech tsots xa la xchi’noxuc ta lo’il ti xco’laj xa xchi’uc chauc ya’eluc ti ya’yej ti jech la sniques ti banamile ti xco’laj xa xchi’uc tsjab sba ta chib ti banamil yu’une.",
                    "Vo’xuc xa na’ic ti ta stsatsal no’ox ya’yej ti boch’o tsots xu’ yu’une, xu’ ta slajes ti banamile, jech xchi’uc xa na’ic ti ta ya’yej no’oxe xu’ ta spas ta lequil banamil ti bu chopol banamile. Jech, ¿c’u yu’un, ti jech tu jtsots ti avo’ntonique?",
                    "Jech, ti jch’ulele ta xat yo’nton ta atojolalic; xchi’uc ti co’ntone ta xti’van xa, yu’un ta xi’ ti me jech xa vich’ic aq’uel ta ch’ayel ta sbatel osile. Jech nojemun ta S-espíritu Riox, jech ti muyuc xa spersa ti jbec’tale.",
                    "Ja’ o jech ti c’alal la jcal ti jech va’ay lo’iletique, te ilinic ta jtojolal ta sjipicun ox sc’anic ta chac nab, ti c’alal nopajic tal ti jech ta stsaquicune te la jc’opanic, jech la jcalbeic: Ta sbi Riox ti voch’o tsots xu’ yu’une, ta xcal ti mu xa piquicune, yu’un nojemun ta stsatsal Riox ac’ouc me jbec’tal no’ox; boch’ouc no’ox ti ta xac’ sc’ob ta jbec’tale xu’ ta xtaquij jech chac c’u cha’al jun taquinal vale’. Ja’ jech muyuc xa stu xc’ot ta stojolal Riox, yu’un Riox ta syayijes.",
                    "Ja’ o jech ti vu’un, Nefiune, te la jcalbeic ti mu xa epuc smuc’ul c’optaic ti stotique; xchi’uc jech mu xu’ sbajbicun ti abtelale, yu’un Riox spasojun ta mantal ti ta jpas jun barcoe.",
                    "Xchi’uc jech la jcalbeic: Ti me Riox ta spasun ta mantal ti c’usi xu’ ta jpase, jech xu’ ta jpas, ti me jech tspasun ta mantal ti ac’o xcalbe ti vo’etic li’: Ti jech ac’o pasuc ta banamile, jech xu’ ta spas ta banamil, ti me jech ta xcale ta spas jech.",
                    "Ja’ jech, ti Cajvaltique yu’un tu jmuc’ no’ox ti svu’ele, xchi’uc oy ep yac’oj ta ilel svu’el ta sat viniquetic, ¿C’uxi mu xu’ xi xchanubtas c’uxi ta meltsanel jun barco?",
                    "Ja’ o jech ti vu’un Nefiune, ep c’usi la jcalbeic ti jbanquiltaque, ti jech muyuc xaybeic smelolal c’uxi batique xchi’uc ti jech muyuc xu’ yu’nic c’usi chopol la spasbicune, xchi’uc ti muyuc xu’ yu’nic la jyac’ sc’obic ta jtojolale, me ja’ uc la spiquicun ta sbic’tal sc’obic, jech epal c’ac’al. Muyuc c’usi xi spasbicun yu’un xi’elic ti jech chlajic ta jsate. Jech tu jtsots ti S-espíritu Rioxe, ja’ jech x-elan ti abtej ta stojolalique.",
                    "Ja’ o jech ti Cajvaltique la jyalbun: vecho a c’ob ti te buoyic ti abanquiltaque, ti jeche mu xlajic o te ta asat, ja’ no’ox ta jniquesic, xi ti Cajvaltique. Ti jech ta jpase ja’ ti c’uxi xu’ ac’o sna’ic ti vu’un Cajvalticun ti ja’ Srioxique.",
                    "Ja’ o jech la jbech ti jc’ob ta stojolalic jbanquiltaque, jech muyuc bu xlajic ta jsat, ti Cajvaltique la sniquesananic jech chac c’u cha’al yaloj o no’ox ta ya’yeje.",
                    "Ti stuquique ja’ o jech la jyalic, jna’ojcutic ta bats’imelel ti Cajvaltic oy ta a tojolale, jech jna’ojcutic ti ja’ stsatsal Cajvaltic ti la sniquesuncutique, jech te la squejan sbaic ta jtojolal. Jech ta xa ox xich’icun ta muc’, jech muyuc la jc’an, jech te la jcalbeic: Vu’un a chi’ilicun, ta bats’imelel vu’un a avits’inicun; jech tana ja’ xa vich’ic ta muc’ ti Cajvaltic ti ja’ Jrioxtique, xchi’uc ja’ la’ jc’antic ti jtotique xchi’uc ti jme’tique ti c’uxi xu’ natubuc ti jc’ac’aliltic li’ ta banamil ti jtotic Riox ti ja’ Jrioxtic chi yac’butique."
                ]
            },
            {
                "url": "https://www.lds.org/scriptures/bofm/1-ne/18?lang=spa&clang=tzo",
                "number": 18,
                "name": "Svaxaclajunebal Capitulo",
                "summary": [
                    "Lajxa yich’ pasel ti barcoe—Ta xich’ alel c’u x-elan voc’ Jacob xchi’uc ti Josee—Ti c’uyepal tsobolique batic ta barco c’alalto ta banamil ti bu albil o no’ox sc’oplale—Xnich’nab Ismael xchi’uc yajniltaquic ja’ ta spasic ec ti c’usi chopole—Nefi la jyich’ chuquel, ti barcoe yich’ net’el sutel ta xibal sba chauquil vo’—Nefi yich’ coltael, xchi’uc, ta sventa c’u x-elan la sc’opan Riox paj ti chauquil vo’e—C’otic ti ta banamil bu albil o no’ox sc’oplale."
                ],
                "verses": [
                    "Ja’o jech la yich’ic ta muc’ ti Cajvaltique, te bat xchi’nicun; te la jpascutic te’etic lec la jq’uelcutic; Ti Cajvaltique te ta xac’bun quil ta baq’uintic ti c’u x-elan xu’ ta xcabtelan ti te’etic sventa barcoe.",
                    "Ja’ o jech, ti vu’un, Nefiune, mu jechuc la jpas ti te’etic jech cha c’u cha’al la jchan yu’un viniquetique, xchi’uc mu jechuc la jpas ti barco jech cha c’u cha’al tspasic viniquetique, yu’un ja’ jech la jpas jech chac c’u cha’al la jyac’bun quil ti Cajvaltique, ja’ jech mu jechuc lec c’ot chac c’u cha’al tspasic ti viniquetique.",
                    "Jech ti vu’un Nefiune, jech te chi muy batel ti ta te’tique te chba jc’opan ti Cajvaltique, jech ti Cajvaltique te ep c’usitic la jyalbun.",
                    "Jech ti c’alal laj xa ox jpas ti barcoe, jech chac c’u cha’al la jyal ti Cajvaltique, te la jyilic ti jbanquiltac ti yu’un ja’ leque xchi’uc ti yu’un ja’ lec c’ot ta pasel ta bats’imelele, jech la sbic’tajes sbaic ta stojolal Cajvaltic yan velta.",
                    "Ja’ o jech c’ot ta stojolal jtot ya’yej Cajvaltic ti jech ac’o xi lic cutic xchi’uc ti ac’o xi ochcutic ti ta barcoe.",
                    "Ja’ o jech ti ta yoc’omale, ti c’alal laj xa ox jmeltsancutic scotol ti c’usitic oy cu’uncutique, epal sat te’etic xchi’uc tiboletic ti ta xocol banamile xchi’uc oy epal pom xchi’uc ti c’usi chi yac’buncutic yalojbuncutic ti Cajvaltique, te li ochcutic ta barco xchi’uc scotol quicatscutic xchi’uc scotol sbec’ jts’unubcutic xchi’uc scotol ti c’usi quich’ojcutic talele, ti jujunique ja’ jech chac c’u cha’al sjabilalique; ja’ jech jcotolcutic li ochcutic ti ta barcoe, xchi’uc cajniltaccutic, xchi’uc jnich’nabcutic.",
                    "Ja’ o jech ti jtote, la sta chib snich’on ti ta xocol banamile, ti banquilale ja’ sbi Jacob, xchi’uc José ti its’inale.",
                    "Ta ts’acal ti c’alal li ochcutic jcotolcutic ti ta barcoe, la jquich’cutic batel ti c’usitic la jquich’cutic ac’bele xchi’uc ti c’usitic oy cu’uncutic ti jech la jquich’cutic pasel ta mantale, te li ochcutic ta nab, te la snet’uncutic batel ic’ te ta banamil ti bu albil o no’ox sc’oplale.",
                    "Ta ts’acal ti c’alal jech ne’tbil li batcutic ta ic’ epal c’ac’ale, jech ti jbanquiltaque xchi’uc snich’nab Ismaele, xchi’uc ti yajniltaquique. Staic xcuxetel yo’ntonic jech sjapoic ac’otajel xchi’uc q’uejimol, xchi’uc te bol c’opojic, jech te ch’ay ta yo’ntonic ti boch’o ta svu’el ti jech la jyich’ic iq’uel batel ti tee, jech mu xa no’ox bisbiluc ti itsatsubique.",
                    "Jech ti vu’un Nefiune, te ep li xi’ ta jmec, ti me jech x-ilin Cajvaltic ta jtojolalcutique, ti me jech xtuch’esuncutic ta sventa jbolilcutique, ti me jech xi ts’untsajcutic yalel ta xchac nabe, ja’, o jech, ti vu’un, Nefiune, te lic jc’opanic lec ta bats’imelel; ja’ jech te ilinic ta jtojolal; jech la jyalic: Mu jc’antic ti ja’ chcom ta ajvalilal ti quits’intique.",
                    "Ja’ o jech ti Lamán xchi’uc ti Lemuele, lic stsaquicun la xchuquicun ta ch’ojon, jech te ep la jyuts’intaicun; ja’ to mu ta jaluc, ti Cajvaltique la jyac’ ta q’uelel stsatsal ti c’uxi c’otuc ta pasel ti c’usi o no’ox yaloj ta sventa boch’o chopolique.",
                    "Jech ta ts’acal ti c’alal laj xa xchuquicun ti jech mu xa xu’ xi baq’ue, ti acuxa bu smeltsanoj Cajvaltic ta sventa vu’uncutique, jech paj ta abtel.",
                    "Jech mu xa sna’ic c’uxi jotucal chaq’uic batel ti barcoe; ja’ jech te lic chauquil vo’ xchi’uc ta ic’, jech, tu jtsatsal vo’ xchi’uc tu jxibal sva, jech te ne’tbil li sutcutic oxib c’ac’al ti te ta vo’etique, jech te xi’ic ti me te xa xjic’ovic o ti te ta nabe, jech te muyuc la sjitunicun o ti va’aye.",
                    "Ti ta xchanibal xa ox c’ac’al ti c’alal jech te ne’tbiluncutic sutele, ti chauquil vo’e ech’em to tsatsub.",
                    "Ja’ o jech, jutuc xa mu la sbic’uncutic ti chac nabe, ta ts’acal ti c’alal chanib xa ox c’ac’al ti ne’tbiluncutic sutel ti te ta vo’etique, ja’ to te la jyilic jbanquiltac ti yu’un Riox chq’uelbat stalelique, yu’un jech xu’ xchamic ti me muyuc la sutes yo’ntonic ta sventa ti bolilique. Ja’ o jech te c’otic ta jtojolal te la sjitunic ti xch’ajunal snuc’nuc’ jc’obe, jech te situbenic xa, jech ti snuc’nuc’ cacane ja’ ech’em situbenic, jech ti xc’uxule tu jtsots ta jmec.",
                    "Ja’ jech, te la jna’ xchi’uc te la jquich’ ta muc’ sbejel c’ac’al ti Rioxe, jech muyuc bu li mucul c’opoj ta stojolal Cajval ti ta sventa jvocole.",
                    "Jech ti jtot Lehie ep xa ox c’usi yalojbeic, xchi’uc ti snich’nab Ismaele, ja’ tsc’anic tsibtasic ti c’uxi mu xc’opoj ta jpojele, jech ti jtote xchi’uc ti jme’e tu jmol me’elic xa ta jmec, ti jech ep staojic vocolil ta sventa snich’nabique, te yalic ta chamel, jech te mochtsajic ta svayabic.",
                    "Ta sventa xc’uxul yo’ntonic xchi’uc ta sventa yatel yo’ntonic ta sventa sbolilic ti jbanquiltaque, yu’un jutuc xa muc x-ic’atic batel ta stojolal ti Srioxique; jech ti saquil sjolique jutuc xa mu yich’ aq’uel batel ta pucuc; jech, ja’ to ti c’uxi jutuc xa mu yich’ic muquel batel ta xc’uxul vo’etic.",
                    "Jechic ec ti Jacob xchi’uc ti Josee, ti jech queremic toe, ti yu’un jech ta to sc’anic lec q’uele, te la jyat yo’ntonic ta sventa ti sme’ique; ti cajnile muyuc bu xc’unib yo’ntonic yu’un ti ta ya’lel sate xchi’uc ti la svocoletane xchi’uc ti jnich’nabe muyuc bu xc’unib yo’ntonic ti jbanquiltac ti jech ac’o scoltaicune.",
                    "Muyuc boch’o oy ja’ no’ox ti stsatsal Rioxe, ti jech ta smiluncutic xa yilel ti c’uxi xu’ sc’unibtasbeic yo’ntonique, ja’ jech ti c’alal la jyilic ti jutuc xa mu la jyich’ic muquel yalel ta chac nabe, la sutes yo’ntonic ta sventa ti c’usi la spasbicune, ja’ to jech la sjitunicun.",
                    "Ta ts’acal ti c’alal laj xa ox sjitunicune, ja’ o jech la jtsac ti acuxae, te sjapo abtel jech chac c’u cha’al ta jc’ane, ja’ o jech, la jc’opan ti Cajvaltique, ta ts’acal ti c’alal la jc’opane, ti iq’uetique ich’abiic, ti chauquil vo’e ch’ab xi, jech te ch’ab xi scotol o.",
                    "Ja’ o jech ti vu’un, Nefiune, jech te la jquic’ batel ti barco te ta banamil ti bu albil o no’ox sc’oplale.",
                    "Ja’ o jech ti c’alal li xanocutic xa ox batel epal c’ac’al ti ta nabe, li c’otcutic ti te ta banamil ti bu albil o no’ox sc’oplale, te li muycutic batel ti te ta banamile, te la jpascutic jnacutic ta poq’uetic, te la jcac’becutic sbiin ac’bilal banamil (prometida).",
                    "Ja’ o jech te la japocutic yabtelanel ti banamile te la jts’unancutic ti sbec’ jts’unubcutic quich’ojcutic talel o no’ox ta slumal Jerusalene. Jech tu j-ech’em lec ich’ianantal ta jmec; yu’un te ep la jtacutic benticion.",
                    "Ja’ o jech te la jtacutic ti te ta banamil ti bu albil o no’ox sc’oplale. Ti c’alal jech chi xanocutic batel ti ta xocol banamile, oy ep ta chop chon bolometic ti ta te’tique, ti c’u cha’al me’ vacaxe, xchi’uc tot vacaxe, xchi’uc buro, xchi’uc ca’, xchi’uc tentsun, xchi’uc te’tical chij, scotol ta chop xchon bolomal te’tic, ti c’u x-elan xu’ ta stunesic ti viniquetique. Xchi’uc jtacutic ep ta chop taq’uinetic chac c’u cha’al c’anal taq’uine, saquil taq’uine, xchi’uc ti c’anal c’unil taq’uine."
                ]
            }
        ],
        "summary": [
            "C’usi la spas Lehi, xchi’uc yajnil Saríah xchi’uc chanib xnich’nab ti ja’ jech sbiique (xlic caltic ta banquilaletic) Lamán, Lemuel, Sam xchi’uc Nefi. Ti Cajvaltique la jyalbe Lehi ti ac’o loc’uc ta jteclum Jerusalene, yu’un ja’ ta xalbe ti steclumal ti c’u x-elan ti sbolilique, jech ta sc’an ta smilic. Xanob batel oxib c’ac’al ta xocol banamil xchi’uc snailal. Nefi chi’nbil yu’un sbanquiltac, sutic batel ta yosilal Jerusalen bat yich’ictal ti spoco’ lo’ilic Judioetique. Ti bu tsacal ti svocolique. La jyajnilinbeic stsevetic Ismael. Loq’uic batel ta xocol banamil xchi’uc snailalic. Ti c’u x-elan svocolic xchi’uc yatel yo’ntonique. Ti c’alal xanoic batele. C’otic ta muc’tiquil vo’etic. Te ilinic ti sbanquiltac Nefi ta stojolale. Jech muyuc la ya’ybe smelolal jech te la spas jun barco, jech ep c’usitic oy (abundancia) la jyac’beic sbi ti te bu oyique, jech te jeloic batel ta muc’tiquil nabetic c’otic ta banamil (ti bu albil ono’ox sc’oplale) ep to jech. Ti li’e ja’ jech la jyal ti Nefie, ta yantic c’opetic, vu’un, Nefiun, la jts’iba ti poco’ lo’iletique."
        ],
        "text": null
    },
    {
        "url": "https://www.lds.org/scriptures/bofm/2-ne?lang=tzo",
        "id": "2-ne",
        "full_localized_name": "2 Nefi",
        "has_chapters": true,
        "chapters": [
            {
                "url": "https://www.lds.org/scriptures/bofm/2-ne/1?lang=spa&clang=tzo",
                "number": 1,
                "name": "Ba’yuc Capitulo",
                "summary": [
                    "Lehi la xcholbe sc’oplal jun banamil buoy lequilal—Ta xich’ic tuch’esel xchi’uc ta xich’ic tanijel batel xnich’nabtaquic ti me muyuc la sc’anic ti Ch’ul Riox ta Israele—La jyalbe xnich’nabtac ti ac’o stsinanan sbaic ta sventa yabtejebaltac lequilale."
                ],
                "verses": [
                    "Ja’ o jech ta ts’acal ti vu’un Nefiune, c’alal laj co’nton ta xchanubtasel ti jbanquiltaque, ti jtotcutic Lehie jech ep c’usi la jyal ec xtoc: ti jech ep c’usi muc’tic la spas ti Cajvaltic ta stojolalic ti c’alal loq’uictal ta slumal Jerusalene.",
                    "Jech te la jyalbeic ti c’u x-elan tsots la spasic ta barco ti te ta vo’etique, ti jech ta slequilal xa no’ox yo’nton Riox la jyich’ic coltael, ti c’uxi muyuc sts’untsajic yalel ta nabe.",
                    "Xchi’uc la jyich’ic albel xtoc ti banamil bu albil o no’ox sc’oplal ti bu staojic xae; ti jech ja’ ep slequilal yo’nton ti Cajvaltic ti jech yalojbuncutic ti ac’o xi jloc’cutic ti te ta yosilal Jerusalene.",
                    "Yu’un jech la jyal, oy c’usi ac’bil quil vu’un jna’oj ti jteclum Jerusalene yich’oj xa vuq’uesel; ti yu’nuc o no’ox te oyuticuc ti te ta slumal Jerusalene, texa li jcham ti jechuque.",
                    "Jech la jyal ti stuque, jech ti ep xa jtaojtic ti vocolile, la xa jtatic ti banamil ti bu albil o no’ox sc’oplale, ti ja’ t’ujbil banamil ta sventa yantique, ti ja’ jun banamil ti Cajvaltic la jyalbun vu’un ti ja’ chc’ot ta spuculal osilic calab jnich’nabe, jech, Cajvaltic la jyac’bun ti li’ banamil ta sventa calab jnich’nab ta sbatel osil, xchi’uc ti boch’otic yantic lumetic ta xac’tal ta sc’ob ti Cajvaltique.",
                    "Ja’ jech, ti vu’un Lehiune, ta xcalbe sc’oplal jech cha c’u cha’al Espíritu ch-abtej ta jtojolale, ti muyuc boch’o xu’ ta xtal ti li’ ta banamil ti me muyuc ta xac’tal ta sc’ob Cajvaltique.",
                    "Jech ti li’ banamile yich’oj ts’uiltasel ta sventa ti boch’otic ta xic’tale, ja’ no’ox ti me ja’ jech spasic ti mantaletic jech chac c’u cha’al yac’oje, ja’ chc’ot ta banamil ta sventa c’uxi colemic o; ti c’uxi mu xa xu’ xich’ic uts’intaele; ti me jech to c’ot ta pasele, ja’ xa ta sventa sbolilic; ti me ja’ epaj ti sbolilique, jech tuch’bil ta utel chc’ot ti banamil ta sventa sbolilique; ti boch’otic lequique ja’ ta xich’ ts’uiltasel ta sbatel osil.",
                    "Ja’ jech, ja’ lec ti me mu to sna’ic yantic jteclum ti li’ banamile, yu’un oy ep jteclum ti jech nojem xa yu’nic ti banamile, ti jech muyuc xa bu tstaic spuculal yosilique.",
                    "Ja’ jech ti vu’un Lehiune, la xa jta c’uxubinel, jech cha c’u cha’al Cajvaltic ta xic’tal li’ ta sbanamil Jerusalen ti c’u x-elan xch’unbat ti smantaltaque, jech li’ ta x-oyiic li’ ta sba banamil xchi’uc jech ch’ayemic ta o’ntonal yu’un yantic jteclum, ti c’u xi xu’ ta xich’ic ti banamil ta sventa yu’un stuquique, jech ti me tspasic ti mantaletique, jech ta xich’ic benticion li’ ta sba banamil, xchi’uc muyuc boch’o ta xich’ic uts’intael xchi’uc muyuc boch’o xu’ ta spoj ti spuculal osilique, jech xu’ tsots yo’ntonic te oyicuc ta sbatel osil.",
                    "Ja’ jech c’alal me c’ot sc’ac’alil me ch’ay ta yo’ntonic ti xch’unolajel yo’ntonique, ti ta ts’acal ti jech oy xa jech ep staojbeic ti sbenticional sc’ob Cajvaltique—ti jech sna’ojic ti c’u x-elan la spas ti banamil xchi’uc ti viniquetique, jech xotquinic xa ti muc’tic xchi’uc ti jech alac’ sba ti yabteltac Cajvaltic ti jech o no’ox ta sliquebal banamile, ti jech yich’ojic ac’bel stsatsalic ti c’uxi xu’ c’usiuc spasic scotol jech chac c’u cha’al xch’unolajel yo’ntonique; ti jech yich’ojic scotol ti mantaletic ta sliquebal o no’oxe, ti jech la jyich’ic aq’uel tal ta bats’i slequil yo’nton ti li’ ta banamil ti bu ono’ox albil sc’oplale—jech, ta xcal ti me c’ot sc’ac’alil ti me muyuc la xch’unic ti Ch’ul Riox ta Israel ti Jcoltavanej ta bats’imelele, ti ja’ Jcoltavanej xchi’uc ti ja’ Rioxe, jech ti meltsanele ti boch’otic lequique te ta xc’ot ta stojolalic.",
                    "Jech ja’ ta xic’tal yantic lum ta stojolalic, ti boch’o xu’ ta xac’be stsatsale ti jech xu’ ta xich’ic pojbel ti sbanamilic buoyique, xchi’uc ta spas ti ac’o yat yo’ntonique xchi’uc ti ac’o stanij sbaique.",
                    "Jech, ti jcoj totil me’ile xchi’uc ti ta yantoe, ta smalbe sbaic xch’ich’alic xchi’uc oy c’usi muc’tic ep chopol ta xc’ot ta pasel ta stojolalic, ja’ jech, jnich’nabtac, ta jc’an ti ac’o xa vules ta ajolic xchi’uc ta jc’an ti ac’o xa va’ybicun ti jc’ope.",
                    "¡Xchi’uc ti ac’o xa juloique; ti ac’o xa juloic ti ta avayelic ti tu j-ech’em bateme, jech ti ta avayelic ta sventa c’atinvaque, xchi’uc ac’o xa lilin a vaic ti ta xibalsba carena chuculoxuque, ti carena bu chuculic o ti snich’nab viniquetic ti c’uxi ta xich’ic iq’uel batel ta sbatel osil ta chuquel ta natil xab xchi’uc ta vocolil at o’ntonal xi’ele!",
                    "¡Julovanic xchi’uc licanicme ti ta spucucale! ¡A’ybeic me ti ya’yej jun totil xibal sbae, ti mu ta jaluc cha bac’ ti a sbec’tal ti ta siquil xchi’uc ti ta xch’ijlan muquinaltique, ti bu muyuc jxanubal xu’ ta sut talele; jayibuc xa no’ox c’ac’al, xchi’uc ta jtam batel jbe ta scotol banamil.",
                    "Jech tana ti Cajvaltique sloq’uesoj xa jch’ulel ta c’atinvac; yu’un quilojbe xa xojobal xchi’uc slequilal, yu’un jech meybilun ta sc’obtac ta scotol c’ac’al ti jech sc’anojune.",
                    "Ti c’usi la jc’ane ja’ ti ac’o xa vules ta ajolic ti c’u x-elan lec pasbil ti c’alal smeltsanvan ti Cajvaltique, jech ti va’aye ja’ o no’ox sc’an ta sliquebal ti jch’ulele.",
                    "Jech ti co’ntone tu jchopol cha’ay baq’uintic xchi’uc ta xi xi’ ta sventa ti stsatsal a vo’ntonique, ti Cajvaltic ti ja’ Jrioxtique ta xtal sc’ac’al yo’nton ta atojolalic, jech cha vich’ic milel xchi’uc cha vich’ic lajesel ta sbatel osil.",
                    "O me ta xich’ic tuch’el ta utel epal c’ac’al ta stot ta sme’ic xchi’uc to ta yalab xnich’nabic, xchi’uc ta xich’ic ac’bel vocolil ta machitail xchi’uc ta vi’nal, xchi’uc mu xa xich’ic c’anel, xchi’uc ja’ xa te ta xich’ic iq’uel batel ti c’u x-elan tsc’an xchi’uc bu’oy ti xchuquinab pucuje.",
                    "Jech tana jnich’nabtac, mu me xc’ot ta pasel ti c’usitic va’aye, vo’xuc me lequil jteclumoxuc ti lec t’ujbil xchi’uc ti lec c’anbil yu’un ti Cajvaltique, ja’uc no’ox me xa pasic ti c’usitic tsc’ane, yu’un ti sbelale ja’ lec tuc’ ta scotol c’ac’al.",
                    "Yu’un ti stuque jech yaloj: jech ti c’u x-elan cha pasbun ti jmantaltaque, oy a cuxlejal li’ ta banamil; jech no’oxtoc ti c’u x-elan me muyuc cha pasbun ti jmantaltaque cha vich’ loq’uesel li’ ta jtojolal.",
                    "Jech tana, ti c’uxi xu’ ta sta xcuxetel yo’nton ti jch’ulel ta atojolalique, xchi’uc ti c’uxi cuxetuc no’ox co’nton chi loc’ ti li’ ta banamil ta atojolalique, ja’ no’ox venta ti me mu vu’nucun ta xquich’ iq’uel batel ta ch’ayel xchi’uc te ta xc’uxul muquinalile, licanic me ta spucucal, jnich’nabtac lec me vinic xa pas abaic, lec me xa pas a vaic ta jmoj, xchi’uc junuc no’ox me avo’ntonic, jmojuc me xa pas abaic ta scotol, ti c’uxi mu xa batic ta chuquele.",
                    "Ti c’uxi mu xa vich’ tsots tuch’el ta utele; ti c’uxi mu xa vich’tal ti c’usi mu sc’an ti jun Riox ti yu’un ja’ bats’i lec ta jtojolaltic ta sventa ti c’uxi chi yac’utic ta ch’ayele, jech, ta scotol c’ac’al ch’ayel, xchi’uc jbec’taltic xchi’uc jch’uleltic.",
                    "Julovanic me jnich’nabtac, ac’o me abaic ta sventa c’usitic lec, lilino me abaic ti ta carena bu chuculoxuc oe, xchi’uc loc’anic me ti ta ic’al osile, xchi’uc licanic me ta spucucal.",
                    "Jech mu xa me epuc xa ilinic ta sventa ti avits’inique, yu’un ti lo’iletique lec xa me c’otemic, yu’un ti boch’o xch’unoj o no’ox ti mantaletic ti c’alal li jloc’cutic talel ta Jerusalene; ja’ xa me yabtejeb c’otem ta sc’ob Riox ti c’uxi la jyic’utic talel li ta banamil ti bu albil o no’ox sc’oplale, ti manchuc o no’ox ti ja’ la scoltautique li jcham ta vi’nal te ta xocol banamil ma ti jechuque; jech to cha c’an cha milic o ti va’aye, jech xchi’uc staoj ep vocolil avu’nic.",
                    "Jech ep chi xi’ xchi’uc chi nic ti me jech tstato vocolil yan velta avu’nique, yu’un a tic’ojbeic smul ti ta scuy sba ta ajvalilal ta atojolalique; ti vu’une jna’oj ti muyuc bu scuyoj sba ta ajvalilal ta atojolalique; ja’ no’ox tsc’anbe slequilal Riox ta sventa jlequilaltic vu’tic ta sbatel osil.",
                    "Jech mucul c’opojemoxuc ti yu’un lec yac’oj sba ta atojolalique, acuyojic ti chopol c’usi ta spase, xchi’uc avalojic ti ilinem ta atojolalique, mo’oj pisini, yu’un ja’ tsots c’otem ti stsatsal ya’yej Riox ta stojolale, yu’un ti c’usi la cuyic ta c’ac’al o’nale ja’ ti c’usi ja’ ta bats’imelele, ja’ ti c’usi oy ta stojolal Rioxe, yu’un ti stuque mu xu’ ya’ay ti muyucuc la jyale, ja’ yo jech la jyal ta stsatsal ta sventa a bolilic.",
                    "Yu’un ja’ lec ti svu’el Riox te xchi’uque, ti c’usi cha spasoxuc ta mantale xa ch’unbeic, yu’un ma’uc no’ox stuc, yu’un ja’ espíritu Cajvaltic ti te oy ta stojolale, ti boch’o jambat o ye ti c’alal jech c’opoje, ja’ yu’un jech mu xu’ la smac.",
                    "Jech tana, jnich’nabtac, Lamán, xchi’uc vo’ot ec xtoc Lemuel xchi’uc Sam xchi’uc ec xtoc vo’xuc yantic jnich’nabtac, xchi’uc vo’xuc snich’nabtac Ismael, jech tana, me cha va’ybeic ti ya’yej Nefie, muyuc cha chamic, ti me cha va’ybeique li’ ta jcomtsan benticion, jech, ja’ ba’yuc jbenticion.",
                    "Ti me mu xac’an xa va’ybeique, jech ta jloq’ues ti ba’yuc jbenticione, jech ti jbenticione te ta xcom ta stojolal stuc.",
                    "Jech tana ta jc’opanot vo’ot Zoram, ti vo’ot yaj abtelot Labane, jech la vich’ loq’ueseltal ta yosilal Jerusalen, xchi’uc jech jna’oj ti ja’ jmoj avo’ntonic ta scotol c’ac’al a chi’uc ti jnich’on Nefie.",
                    "Jech tana, lec jch’unej mantalot, ti a nich’nabe jech ta staic benticion ta sventa xnich’nab ec, ti c’uxi oyuc lec jaluc xch’ielic li’ ta banamile, mu me ja’uc xbolibic ta stojolalic, yu’un me ta spasbeic chopol xnich’nabic li’ ta sba banamil ta sbatel osil.",
                    "Ja’ jech, ti me la ch’unic ti smantaltac Cajvaltique, ja’ stsu’iltasoj ti li’ banamil li’e ti lec q’uelbil yu’un ta sventa a nich’nab xchi’uc ta sventa snich’nab jnich’one."
                ]
            },
            {
                "url": "https://www.lds.org/scriptures/bofm/2-ne/2?lang=spa&clang=tzo",
                "number": 2,
                "name": "Xchibal Capitulo",
                "summary": [
                    "Ti coltaele ja’ te ta xtal ta sventa Jcoltavanej ta xtale—Ti c’uxi colemutic ta st’ujel (ti c’usi tsc’an co’ntontic jtuctique) yu’un ja’ lec ta sventa ti c’uxi oyutique xchi’uc ti c’uxi xi stoyutique—Adán yal ta mulil ta sventa ti c’uxi ac’o oyicuc ti viniquetique—Ti viniquetique colemic ta st’ujel ti bu colemicuque xchi’uc ti cuxlejal ta sbatel osile."
                ],
                "verses": [
                    "Jech tana Jacob, ta jc’opanot vo’ot, ti vo’ot sba jnich’onot ti li’ la voc’ ti bu jta jvocolcutic ti li’ ta xocol banamile, jech tana ep ataoj vocolil xchi’uc at o’ntonal ta a vic’tal ta sventa stsatsal yo’ntonic a banquiltac.",
                    "Jech no’oxtoc, Jacobo, sba jnich’on voq’uemot ta xocol banamil, vo’ote xa votquin c’u x-elan smuc’ul ti Rioxe, ja’ no’ox stuc ta sts’uiltas ti avocol ti c’u x-elan lecuc xa va’aye.",
                    "Jech no’oxtoc ti a ch’ulele ta xich’ benticion, xchi’uc cha cuxi o lec a chi’uc abanquil Nefi, ti c’ac’aletic a vu’une ja’ no’ox cha pasbe o c’usi tsc’an a Riox, jech ti vu’une jna’oj ti ja’ jech cha vich’ loq’uesel jech chac c’u cha’al tsc’an jcoltavaneje, yu’un a aviloj xa ti ta xc’ot sc’ac’alil ti ja’ ta xtal stuc ti c’uxi ta xich’ talel ti cuxlejal ta viniquetique.",
                    "Ta a queremal o no’ox avilojbe ti slequilale, jech ja’ yo a vich’oj xa benticion, jech chac c’u cha’al chc’ot ta pasel yu’nic ti boch’otic ja’ chi’ch’ic coltael ti c’alal li’ to xchi’uc sbec’talique, yu’un ti Espíritue ja’ co’ol sba o jech c’u cha’al volje, xchi’uc li’ ta orae, xchi’uc to ta scotol c’ac’al. Yu’un ti sbelale ja’ o no’ox yich’ meltsanel ti c’alal yal ta mulil vinique, yu’un ti c’uxi xu’ xi jcole ja’ motonil.",
                    "Yu’un ti viniquetique ac’bil lec yilic ti c’uxi xu’ st’ujic ti c’usi leque xchi’uc ti c’usi chopole; yu’un ti mantaletique ja’ yich’ic ac’bel viniquetic, yu’un ti muyucuc mantale mu xu’ xq’uelbat stalel jun bec’talil, yu’un ta mantaletic xu’ ta xich’ aq’uel batel ti bu la st’uje, jech no’oxtoc ta mantaletic li’ ta banamil ti jech la jyich’ic loq’uesele, ja’ jech no’oxtoc ta mantaletic sventa ch’ulelal xu’ ta xchamic ta sventa ti c’usi ja’ leque, xchi’uc ta spasic ta t’u’t ta scotol c’ac’al.",
                    "Jech ti coltaele ja’ te ta xtal ti ta ch’ul Jcoltavanej ta xtale, yu’un ti stuque ja’ nojem ta c’usitic lequic xchi’uc ti c’usitic ta bats’imelele.",
                    "Yu’un stuc ta xac’ sba ta milel ta sventa mulil ti c’uxi xu’ ta sta o ti c’u x-elan ti mantaletique, ti boch’otic ta sutes yo’ntonic ta stsatsal ti Espíritue; yu’un muyuc boch’o yan ta xac’ sba jech chac c’u cha’al ta sc’an ti mantaletique.",
                    "Ja’ jech, yu’un tsots sc’oplal ti jech ta xich’ ac’bel sna’ic ti c’usitic li’ ti yajvaltac banamile, ti c’uxi ac’o sna’ic ti mu junuc bec’talil xu’ ta x-och ti ta stojolal Rioxe, yu’un ja’ ta xich’ q’uelel ta xc’uxul yo’nton, xchi’uc ta slequil yo’nton ti ch’ul Jcoltavanej ta xtale, ti boch’o ta xac’ sba ta milel, jech chac c’u cha’al sbec’tal, xchi’uc ta xlic stam yan velta ta stsatsal Espíritu, ti c’uxi xu’ ta xcha’ cuxi ta scotol animaetique, yu’un ja’ to no’ox o stuc ti ta xcha’ cuxie.",
                    "Ti c’uxi xu’ ja’ bayucuc chc’ot ti ta sventa Rioxe, yu’un ja’ stuc xu’ c’usi sc’an ta stojolalic scotol xnich’nab viniquetic, ti boch’o ja’ ta xch’unique ja’ ta sta xcuxlejalic.",
                    "Ta sventa ti jech la sc’ane ja’ yich’ pasel ta sventa scotolic, scotol viniquetic ta xtalic ta stojolal Riox, ti c’uxi xu’ ac’o xtalic ta stojolal xchi’uc ti ac’o q’uelbatuc stalelic jech chac c’u cha’al ta bats’imelele xchi’uc c’u x-elan ti slequilal oy ta stojolale, ja’ jech, chac c’u cha’al chal ti mantaletic ti bu la jyich’ ac’bel ti boch’o tu jlec’ tajmeque, ja’ ti yaq’uel vocolil jech chac c’u cha’al q’uelbile, ti va’ay vocolil bu quelbile mu co’oluc sba jech chac c’u cha’al mantaletic ta sventa bu’oy xcuxetel o’ntonal, ti c’u x-elan la sq’uel, ti c’uxi ac’o c’otuc ta pasel ti c’alal ta stoj jmultique.",
                    "Yu’un o no’ox ja’ lec ti oyuc c’usi chopol ti ta c’usitic oy ta scotole. Jech chac c’u cha’al sba jnich’on ta xocol banamile, yu’un mu stac’ xc’ot ta pasel lequilal xchi’uc bolilil, xchi’uc me ja’ ta lequilal xchi’uc me ja’ ta uts’intael, me ja’uc ta lequilal me ja’uc ta chopolil. Yu’un scotol ti c’usi ta xtune yu’un ja’ no’ox o jun ta scotol; jech, ti yu’nuc junuc no’ox ti bec’talile, yu’un xco’laj xchi’uc anima ti jechuque, me ja’uc oyuc xch’ulel xchi’uc me ja’uc sna’ xcham, me ja’uc c’usi lec me ja’uc c’usi chopol, me ja’uc xcuxet o’ntonal me ja’uc c’usi c’ux, me ja’uc lec ta jnoptic me ja’uc chopol ta jnoptic.",
                    "Ja’ jech, ti jechuque, jeche’ la jyich’ pasel ta sliquebal ti jechuque, ti yu’nuc muyucuc c’usitic yan ti c’u x-elan la jyich’ pasel ta sliquebal o no’oxe. Yu’un ja’ la soques jechuc ti c’u x-elan sna’ojan ti Riox xchi’uc ti c’usi muyuc slajeb ta sbatel osil la sc’ane, xchi’uc ti stsatsale, xchi’uc ti xc’uxul yo’ntone xchi’uc ti slequilal Rioxe;",
                    "Ti me chaval ti muyuc mantaletique, xchi’uc chaval xtoc ti muyuc mulile. Ti me chaval (muyuc) ti mulile, xchi’uc chaval xtoc ti mu xu’ jch’untic mantale. Ti me mu xu’ ta jch’untic mantale, muyuc xcuxetel o’ntonal, ti me mu xu’ ta jch’untic mantal xchi’uc me muyuc xcuxetel o’ntonale, me ja’uc oy ich’ vocolil xchi’uc c’usi c’ux. Xchi’uc jech ti muyucuc c’usitic va’ye, jech muyuc xtoc ti Rioxe, ti me muyuc Rioxe, muyucutic ti vu’tique me ja’uc banamil, yu’un muyuc c’uxi xu’ jech yich’ pasel ta sliquebal, me ja’uc c’usi xu’ ta jpastic me ja’uc c’usi xu’ ta xich’ pasel ta stojolalic, yu’un scotol jeche’ ch’ay o ti jechuque.",
                    "Jech tana jnich’nabtac ti vu’une jech ta xcal ta sventa alequilalic xchi’uc ti c’uxi xu’ xa na’ique, yu’un oy jun Riox, xchi’uc ja’ la spas scotol c’usitic oy, jech chac c’u cha’al vinajel xchi’uc banamil xchi’uc scotol ti c’usitic oyique; scotolic ti c’usitic oyique, ja’ jech ta x-abtejic jech chac c’u cha’al ta xich’ic albele.",
                    "Xchi’uc ti c’uxi xu’ spasic la jyich’ic albel ta scotol c’ac’al ti viniquetique, ta ts’acal ti c’alal laj xa ox spas ti ba’yuc jtotic jme’tique, xchi’uc xchon bolomal ti banamile, xchi’uc smutal ti vinajele, ja’ jech o, scotol ti c’usitic yich’ pasel o no’ox ta sliquebale, yu’un o no’ox ja’ lec ti oy c’usi muyuc leque, jech ti sat te’ ti muyuc leque, ja’ mu xco’laj o xchi’uc ti te’ ta sventa cuxlejale, jech chi’ ti yane xchi’uc ch’a ti yan xtoque.",
                    "Ja’ jech ti Rioxe la jyac’be viniquetic ti ac’o jech abtejicuc ta yu’un stuquique, jech ti viniquetique mu xu’ yu’nic ti ta spas stuquique, ja’ no’ox ti me ta xic’ sbaic tal ta jujuntale.",
                    "Xchi’uc ti vu’un Lehiune, ja’ jech chac c’u cha’al c’usitic la jq’uel ta vune, xu’ ta jna’ ti ja’ jun yabat Riox ti bajtal ta vinajel, jech chac c’u cha’al ts’ibabil ti; ja’ jech c’ataj ta jun pucuje, yu’un ja’ la sc’an ti c’usi chopol ta stojolal ti Rioxe.",
                    "Xchi’uc c’u yu’un ti baj ta vinajele, xchi’uc ti jech c’ot ta ch’ayel ta scotol c’ac’ale, yu’un ta sc’an ta suts’inta scotol quirisianoetic. Ja’ jech la jyalbe ti Evae, ti ba’yuc antivo chon ti ja’ pucuje, ti ja’ totil ta scotol epal c’opile, ja’ jech la jyal: Lo’an ti sat te’ bu mu xu’ xa lo’e, jech muxa xa cham o, yu’un ja’ xa jech cha c’ot chac c’u cha’al Riox. Ti jech cha votquin o ti c’usi leque xchi’uc ti c’usi chopole.",
                    "Ta ts’acal, ti Adán xchi’uc ti Evae la slo’ic ti sat te’ bu albilic mu xu’ slo’ique, jech te la jyich’ic loq’uesel ti te ta nichimaltic Edene, ti c’uxi ac’o bat yabtelanic ti banamile;",
                    "Jech ayin yolic, jech, ti ja’ snailal o scotol banamile,",
                    "Jech ti sc’ac’alilic ti snich’nab viniquetique yich’ natubtasel, jech chac c’u cha’al la sc’an ti Rioxe, ti c’uxi ac’o sutes yo’ntonic yu’un smulic ti c’alal jech te oy sbec’talique; ja’ jech, ti sbec’tale c’ot jech chac c’u cha’al xu’ ta xich’ q’uelbel stalel, xchi’uc ti sc’ac’alile natub, ja’ jech chac c’u cha’al smantaltac Riox ti ja’ Cajvaltic la jyac’ ta sventa xnich’nab viniquetique, yu’un ja’ la jyac’ mantaletic ti c’uxi sutes yo’ntonic scotolic ti viniquetique; xchi’uc la jyac’ ta ilel ta scotol viniquetic ti yu’un ch’ayemic ta sventa smul stotique.",
                    "Xchi’uc ja’ jech, ti manchuc la xpaych’un mantal ti Adane, xchi’uc ti muyucuc xyal ta mulile, jech te oy ta nichimaltic Eden ti jechuque, xchi’uc ti scotol c’usitic la jyich’ pasel ta sliquebale ti jechuque jech jeche’ te oyic o, ta ts’acal ti jech chac c’u cha’al la jyich’ o no’ox pasel ta sliquebale. Jech te oy o ta scotol c’ac’al xchi’uc muyuc slajebal.",
                    "Xchi’uc muyuc bu x-ayin yolic ti jechuque, jech no’oxtoc muyuc c’usi xu’ la sna’ic ti jechuque, muyuc bu la jya’yic xcuxetel o’ntonal, yu’un muyuc la staic uts’intael, xchi’uc muyuc bu spasic c’usi lec, yu’un mu xotquinic ti mulile.",
                    "Jech tana, scotol ti c’usitic oyique ja’ jech la jyich’ pasel jech cha c’u cha’al sna’oj ti boch’o sna’ojan scotole.",
                    "Ti Adane, yal ta mulil ta sventa ti c’uxi oyicuc ti viniquetique; jech oyic viniquetic ti c’uxi oyuc xcuxetel yo’ntonique.",
                    "Ti Jcoltavanej ta xtal ta saquil osil ta baq’uine, ja’ ti c’uxi xu’ ta scolta xnich’nab viniquetic ta sventa ti c’uxi yal ta mulil Adane, Yu’un ja’ te ac’bilic o ti c’u x-elan yal ta mulil Adane, yu’un coltabilic o c’otemic ta scotol c’ac’al ti jech ta xotquinic ti c’usitic lequique, xchi’uc ti c’usitic chopole, ti c’uxi x-abtejic ta sventa stuquique, ma’uc ma ti ja’ ch-abtej ta stojolalique, ja’ xa no’ox ti me ja’ meltsanel ta sventa mantaletic ta muc’tic slajebal c’ac’ale, jech chac c’u cha’al smantaltac Riox yac’oje.",
                    "Ja’ jech, ti viniquetique coltabil o jech chac c’u cha’al sbec’talic xchi’uc ac’bilic o scotol ti yu’nuc ja’uc yu’nicuque; xchi’uc colemic o ta st’ujel ti me tsc’anic lequilal xchi’uc me cuxlejal ta sbatel osil, ta sventa ti muc’ul Jcoltavanej ta be ta sventa scotol ti viniquetique, me la st’ujic ti chuclebal xchi’uc ti lajebal, jech chac c’u cha’al xchopolil xchi’uc stsatsal ti pucuje; yu’un ti c’usi tsc’ane ja’ tsc’an ti yu’nuc chopolicuc ti viniquetic jech cha c’u cha’al stuque.",
                    "Jech tana, jnich’nabtac, ta jc’an ti ja’ xa ch’unic ti muc’ta Jcoltavanej ta bee xchi’uc ac’o xa va’ybeic ti smuc’tiquil mantaltaque; xchi’uc lec tuc’uc xa pas abaic ti ta ya’yejtaque xchi’uc ja’uc xa t’ujic ti a cuxlejalic ta sbatel osile, jech chac c’u cha’al tsc’an ti Ch’ul Espíritue;",
                    "Ma’uc xa t’ujic ti bu cha chamic ta sbatel osil jech chac c’uc cha’al tsc’an abec’talique xchi’uc ti abolil oy ta stojolale, ti ja’ chac s-espíritu pucuj ta stsatsal ch’ayel ti pixbil ta c’atinvaque, ti jech c’uxi tspas mantal ta atojolalic ti te bu ta spas mantale.",
                    "Ja’ jech la jcal ti juteb lo’il ta atojolalic ta a cotolic vo’xuque jnich’nabtac, ta slajeb xa c’ac’al ti li’ chq’uelat jtalele, ja’ la jt’uj ti c’usi leque, jech cha c’u cha’al ya’yejtac lequil vinic, jech muyuc c’usi yan ta jc’an ja’ no’ox ta jc’an ti slequilal ta sbatel osil jch’ulele, Jechuc."
                ]
            },
            {
                "url": "https://www.lds.org/scriptures/bofm/2-ne/3?lang=spa&clang=tzo",
                "number": 3,
                "name": "Yoxibal Capitulo",
                "summary": [
                    "José, ta Egipto, la jyil nefitaetic ta jech no’ox—La xcholbe sc’oplal ta sventa José Smith, ti boch’o ta xchi’in ta lo’il Riox li’ ta slajebal c’ac’ale; xchi’uc ti Moisés ta sloq’ues ta mosoinel Israele; xchi’uc ti c’u x-elan ta xtal Slibro Mormone."
                ],
                "verses": [
                    "Jech tana, ta jc’opanot vo’ot, José jc’ox xnich’on, vo’ot la voc’ ta xocol banamil ti c’u x-elan la jquil vocolile; jech ti a me’ la jyac’bot avil saquil osil ti c’alal ja’o ep ta xquil vocolile.",
                    "Jech Cajvaltic ac’o sts’uiltas ta aventa ti li’ banamile, ti ja’ jun banamil tu jlec’ alac’ sbae, jech ja’ apuculal, jech ja’ spuculal a nich’nab xchi’uc a banquiltac, ti c’uxi lecuc oyucoxuc ta scotol c’ac’ale, ja’ no’ox venta me cha ch’unbeic ti smantal ch’ul Riox ta Israele.",
                    "Jech tana José; jc’ox xnich’on, ti boch’o la jquic’tal ta xocol banamil c’alal la jquil vocolile, Cajvaltic ta xac’bot sbenticion ta scotol c’ac’al yu’un ti a nich’nabe muyuc ta xich’ vuq’uesel scotol.",
                    "Yu’un ti li’e, vo’ot satot jlomotac, jech vu’un snitililun José ti bu ch’aybil bat ta Egiptoe, jech muc’tic no’ox c’ot ta pasel ti c’usi la jyal Cajvaltic ta stojolal Josée.",
                    "Ja’ jech, José la jyil jc’ac’aliltic xchi’uc la jyich’be ya’yej Cajvaltic ti ta sat slomo Riox xu’ ta sliques junuc jecuc lequil c’ob te’ ta sventa sna Israeletique. Ma’uc ma coltavanej ta xtale, ja’ ti c’ob te’ ti ta xich’ ox jequele, ja’ jech, ta xich’ tael ta na’el ti c’u x-elan la jyal Cajvaltic ti Jcoltavanej ta xtal ti ta xich’ alel ta stojolalic ta slajebal c’ac’ale, ta stsatsal Espíritu, ti c’uxi ta xich’ loq’uesel ta saquil osil ti ac’ubaltique, jech, ja’ ti ic’al osil sventa ch’ayel ta lequilale.",
                    "Yu’un ta melel ti Josée la jyal ta jamal, jech la jyal: Ti Cajvaltic ti ja’ Rioxe, ta sliques jun vinic ti boch’o stac’ sq’uel ti c’usi ta jpase, ti ja’ jun vinic t’ujbil ti stac’ sq’uel ti c’usi ta spas Riox ta sventa sat tac jlomotaque.",
                    "Jech, ti Josée ta bats’imelel ti jech la jyale; ja’ jech ta xalbun ti Cajvaltique: Ta jliques jun vinic ti boch’o xu’ ta sq’uel ti c’usi ta spas Rioxe, jech, ja’ te ta xich’ t’ujel ta sat alomotac. Xchi’uc ja’ lec c’uxubinbil o chc’ot ats’unubalic. Jech ja’ ta xcac’be mantal ti ac’o spas abtelal ta sventa sat a lomotac, ti ja’ yuts’ yalaltaque, ti c’uxi ja’ tsotsuc sc’oplal ta stojolalique, ti c’uxi ac’o yac’be sna’ic ti c’u x-elan la jcal ta stojolal a totique.",
                    "Xchi’uc ta xcac’be mantaletic ti ac’o mu spas c’usi yan abtelale, ja’uc no’ox spas ti c’usi ta jpas ta mantal vu’une. Xchi’uc ja’ muc’ chc’ot cu’un ta jsat. Yu’un ja’ ta spasbun cabtel.",
                    "Ja’ jech muc’ chc’ot chac c’u cha’al Moisés, ti ja’ boch’o la jcal ti ta jliques ta sventa tscolta jteclumale, ¡Ti sna Israeletique!",
                    "Xchi’uc ta jliques Moisés ta sventa tscolta a teclumal te ta slumal Egipto.",
                    "Ta sat alomotac ta jliques boch’o xu’ tsq’uel c’usitic xu’ cha pasic ta sventa Riox, ja’ ta xcac’be stsatsal ti c’uxi xu’ xich’ batel jc’optac ta sventa anich’nabtaque, ma’uc no’ox ta xich’ic batel li jc’optaque, xi ti Cajvaltique, yu’un ja’ cha sutesbeic yo’ntonic ta sventa jc’op ti jech la jyich’ic albel ta jamal ta stojolalique.",
                    "Ja’ jech sat alomotac ta sts’iba ta baq’uin, xchi’uc ta sat slomo Judá ta xich’ ts’ibael ta baq’uin, ti c’usi ta sts’iba ti sat alomotaque, xchi’uc ti c’usi sts’ibaic ti sat slomotac Judae, ja’ jech co’ol ta xch’iic ti c’uxi xu’ ta soquesic ti chopol mantaletique, ja’ jech ta slajesic o ti uts’intaele, ja’ ta xaq’uic lequilal ta sventa sat tac alomotac, xchi’uc ta xac’be sna’ic stotic ta slajebal c’ac’al; xchi’uc ac’o sna’ic ti c’usi la jc’ane xi ti Cajvaltique.",
                    "Xchi’uc tsots ta xich’ pasel ta bocoliletic, ti baq’uin chlic ti cabtel te ta scotol jteclumal ti c’uxi te xcha’ cha’lic ta ach’e, vo’ot snailal Israel, xi ti Cajvaltique.",
                    "Ja’ jech la xcholbe sc’oplal José, jech la jyal: jech ti Cajvaltique ta xac’be benticion ti va’ay boch’o ta xil ti c’usi xu’ cha pasic ta sventa Rioxe, ti boch’o tsc’an ta smilique ja’ jech xu’ ta xchamic, yu’un jech chc’ot ta pasel ti c’usi la jquich’ yu’un Cajvaltic ta sventa sat jlomotaque, jech lec jna’oj ti yu’un chc’ot ta pasel ti va’ay c’usi la jyale.",
                    "Ti sbie ja’ jech chac c’u ch’al jbi vu’un; xchi’uc jech co’ol sbi chac c’uc cha’al stot. Xchi’uc ja’ jech xco’laj jech chac c’u cha’al vu’un, yu’un Cajvaltic ta x-abtelanat ta sc’ob, yu’un ta stsatsal Cajvaltic ta xalbe batel jteclumal ti c’uxi xu’ ta xcolique.",
                    "Jech, ja’ jech la scholbe sc’oplal ti Josée: Jech lec jna’oj ti va’aye, jech chac c’u cha’al lec jna’oj c’usi la jyal Moisese; yu’un ti Cajvaltique la jyalbun: Ta jq’uel lec anich’nabtac ta scotol c’ac’al xi.",
                    "Jech yaloj ti Cajvaltique; Ta jliques jech chac c’u cha’al Moisés; ta xcac’be stsatsal ta jun vach’te’, xchi’uc chcac’be slequil c’uxi ac’o ts’ibajuc, ja’ no’ox muyuc ta jitunbe yoc’ c’uxi epuc chc’opoj. Yu’un muyuc bu ta jpas ta muc’ ta sventa lo’il, ja’ no’ox ta jts’ibabe jmantal ta sbic’tal jc’ob jtuc. Xchi’uc jun boch’o ta jbijubtas ta sventa ja’uc c’opojuc ta sventa.",
                    "Xchi’uc la jyalbun xtoc ti Cajvaltique: Ta jliques junuc ta sventa sat alomotac, xchi’uc ta jbijubtas junuc boch’o xu’ ta xc’opoj. Ja’ jech, vu’un ta xcac’be ti ac’o sts’ibaic ti ts’ibiletic ti c’u x-elan sat alomotaque, ta sventa sat alomotac, xchi’uc jelubtasej c’op ta sventa sat alomotac ta xich’ alel.",
                    "Ti c’opetic ta sts’ibae ja’ jech cha c’u cha’al vu’un lec ta xquil c’u x-elan ta xc’ot ta sat alomotaque, xchi’uc ja’ jech cha c’u cha’al xco’laj xchi’uc yich’ic c’oponeltal ti sat alomotac la jyal ta spucucale; yu’un xcotquin ti xch’unolajel yo’ntone.",
                    "Ja’ jech ta xalic c’alal to ta spucucal; jech ti c’u x-elan la sutes yo’ntonic ti yermanotaque, jech ta ts’acal ti c’alal ep xa ta coj jeloven ti xnich’nabtaque, ja’ chc’ot ta pasel ti c’usi la jyale. Chc’ot ta pasel, jech, ja’ jech chac c’u cha’al sc’unil ti ya’yejtaque.",
                    "Jech ta sventa xch’unolajel yo’nton ti c’usi ta xale vu’un chloc’ ta que ta sventa yermanotac, ti ja’ sat tac alomotaque, ti sc’unil ya’yeje vu’un ta jtsatsubtas ta sventa xch’unolajel yo’nton ti c’uxi ja’uc te ana’ojicuc o ti c’usi la jcalbe ti a totique.",
                    "Jech tana jnich’on José, ja’ jech ti la xcholbe sc’oplal ti jtot ta vo’neje.",
                    "Ja’ jech, ep benticion a vu’un ta sventa ti c’usi la jyich’ alele, yu’un ti avalab anich’nabe muyuc ta xich’ic vuq’uesel, yu’un ja’ ta xa’yic ti ya’yej libroe.",
                    "Xchi’uc ta xlic ta stojolalic jun boch’o tsots svu’el ta spas c’usi lec, jech chac c’u cha’al ya’yejtac xchi’uc yabteltac, yu’un ja’ yabtejeb ta sc’ob Riox, ep xch’unolajel yo’nton, ti c’uxi xu’ x-abtej ta stsatsal xchi’uc tu j-alac’ sba ti c’usi xu’ ta spas ti c’uxi lec muc’ ta sat ti Rioxe, ti c’uxi xu’ ta spas ta ach’ ti sna Israele, xchi’uc ti snich’nabtac a banquiltaque.",
                    "Jech tana, ep benticion avu’un José, yu’un biq’uitot to, a’yome ti ya’yejtac abanquil Nefie, yu’un ja’ jech chc’ot ta pasel ta atojolal jech chac c’u cha’al c’usitic la jcale, na’o me ti ya’yejtac a tot ti yu’un jech jutuc xa sc’an xchame. Jechuc."
                ]
            },
            {
                "url": "https://www.lds.org/scriptures/bofm/2-ne/4?lang=spa&clang=tzo",
                "number": 4,
                "name": "Xchanibal Capitulo",
                "summary": [
                    "Lehi la jyalbe mantal xchi’uc la jyac’be benticion xnich’nab—Cham xchi’uc la jyich’ muquel—Nefi xcuxet yo’nton ta sventa slequilal Riox oy ta stojolal—Nefi la spat yo’nton scotol c’ac’al ta sventa Cajvaltic."
                ],
                "verses": [
                    "Ja’ jech tana ti vu’un Nefiune, chi lo’ilaj ta sventa ti c’u x-elan la xcholbe sc’oplal xchi’uc ti c’u x-elan lo’ilajem ti jtot ta sventa ti José voch’o la jyich’ iq’uel batel ta Egiptoe.",
                    "Yu’un jech ta bats’imelel la xcholbe sc’oplal ta sventa ti snich’nabe, yu’un muyuc xa c’usi muc’ o ti c’u x-elan ep la xcholbeic sc’oplal jech chac c’u cha’al stuc la sts’ibae. Jech la xcholbe sc’oplal ta sventa vu’ncutic xchi’uc ta sventa calab jnich’nabcutic ta xtale, jech te ts’ibabil ta c’anal c’unil taq’uin.",
                    "Ja’ o jech, ta ts’acal ti c’alal laj yo’nton ta lo’il ti jtot ta sventa ti c’u x-elan la xcholbe sc’oplal ti Josée, ja’ o la jyic’tal snailal Lamán, squeremutic xchi’uc stsebetic, jech la jyalbe: jech tana, jqueremutic xchi’uc jtsebetic vo’xuc squeremuticoxuc xchi’uc stsebeticoxuc ti sba jnich’one, ta jc’an ti ac’o xa va’ybicun ti ca’yejtaque.",
                    "Yu’un ti Cajvaltique, jech yaloj: Jech ti c’uyepal cha pasbicun ti jmantaltaque, li’ cha comic ta jteclum, jech ti me muyuc xa pasbicun ti jmantaltaque, jech cha vich’ic loq’uesel ta jtojolal.",
                    "Oy to c’usi yan jqueremutic xchi’uc jtsebetic, mu stac’ xi bat ta jmuquinal ti me muyuc jcomtsan jbenticion ta atojolalique; yu’un ti li’e, jna’oj ti me la vich’ic albel ti be ti bu xu’ cha t’unic batele, muyuc bu cha comtsanic o.",
                    "Jech tana ti me avich’ojic ac’bel vocolile, li’ ta jcomtsan benticion ta atojolalic, ti c’uxi jech xa vich’ic loq’uesel ta vocolile, ti c’uxi c’otuc yan velta ta sjolic a totique.",
                    "Jech ta sventa jbenticion mu xac’ xa chamic ti Cajvaltique, yu’un jech ta slequilal oyoxuc xchi’uc a nich’nabic ta sbatel osil.",
                    "Ja’ o jech ta ts’acal ti c’alal laj yo’nton ta xchi’nel ta lo’il ti snich’nab Lamán ti jtote, ja’ o la jyic’tal ta stojolal ti squeremutic xchi’uc stsebetic Lemuele.",
                    "La sc’opan, ja’ jech la jyal: jech tana jqueremutic xchi’uc jtsebetic, vo’xuc squeremuticoxuc xchi’uc stsebeticoxuc ti xchibal jnich’one, jech ta jcomtsan no’oxtoc ti jbenticion jech chac c’u cha’al la jcomtsan ta squeremutic xchi’uc ta stsebetic Lamane, jech chac c’u cha’al mu xa vich’ic soquesel ta jyalele, yu’un ti a xnich’nabique ta to xich’ic ac’bel benticion ta baq’uin.",
                    "Ja’ o jech ta ts’acal ti c’alal laj yo’nton ta lo’il ta stojolalique, ja’ jech bat ta stojolalic snich’nab Ismael, jech, ta scotolic ti boch’otic to oy ta snae.",
                    "Ta ts’acal ti c’alal laj yo’nton ta xchi’nelic ta lo’ile, ja’ o la sc’opan Sam, jech la jyalbe: avich’oj benticion xchi’uc anich’nab, ja’ avu’un ti jteclume, jech chac c’u cha’al a banquil Nefie, yu’un ti a nich’nabe ja’ te ta xich’ic atael xchi’uc xnich’nab, yu’un ti vo’te ja’ jech cha c’ot cha c’u cha’al a banquil, yu’un ti anich’nabe ja’ jech cha c’u cha’al yu’un, xchi’uc ti vo’te cha vich’ benticion ta scotol ac’ac’alil.",
                    "Ja’ o jech ta ts’acal ti c’alal laj yo’nton ta lo’il ti jtot Lehi ta snailale, ja’ jech slo’il yo’nton xchi’uc ti S-espíritu Cajvaltic te oy ta stojolale, ti jtote malub, ja’ o jech cham, jech la jyich’ muquel.",
                    "Ja’ o jech ta ts’acal ti c’alal mu to ox epuc c’ac’al xchamele, ti Lamán, Lemuel xchi’uc ti snich’nab Ismaele, ilinic ta jtojolal ta sventa ti c’usi chi yalbun ti Cajvaltique.",
                    "Yu’un ti vu’un Nefiune, sujbilun ca’ay ti ta xcalbeic ti c’u x-elan ya’yeje; yu’un ep xa c’usitic calojbeic; xchi’uc jech ec ti jtot c’alal sc’an to’ox xchame, jech ep ti c’usitic li lo’iletique, te ts’ibabil ta sba yantic jtaq’uin vuntac, yu’un ti ta yantique ja’ ep poco’ lo’iletic ts’ibabil ti ta sba yantic jtaq’uin vuntaque.",
                    "Ti li’ ta sbae ta jts’iba ti c’usitic ta sventa jch’ulele, xchi’uc ti ep ts’ibiletic te tsacal ta sba c’anal c’unil taq’uine, Yu’un ti jch’ulele ja’ lec cha’ay ti Ts’ibiletique, xchi’uc ti co’ntone ja’ ta snop, yu’un ti ts’ibiletique ja’ sventa c’uxi ta xilic ta sventa slequilalic ti jnich’nabe.",
                    "Ja’ jech ti jch’ulele ja’ lec cha’ay ti c’usitic yu’un Cajvaltique, jech ti co’ntone ja’ ta snopilan o ta sventa ti c’usi quiloje xchi’uc ti c’usi ca’yoje.",
                    "Jech o no’ox ta slequil yo’nton la jyac’bun quil ti muc’tic xchi’uc ti alaq’uic sba yabteltac ti Cajvaltique, ti co’ntone, ta xal: ¡vu’un ti tu jt’ut’il vinicune! Jech, ti co’ntone ta xat yo’nton ta sventa ti jbec’tale. Ti jch’ulele ta xat yo’nton ta sventa ti jboliltaque.",
                    "Ta xquil ti joybilun ta smantaltac pucuje xchi’uc ti muliletic c’uxi xu’ c’un chi stsaquicune.",
                    "Ti c’alal ta jc’an xcuxetel co’ntone, ti co’ntone ch’oc’ ta sventa ti jmultaque; ja’ jech, jna’oj ti boch’o jpatoj co’nton yu’une.",
                    "Ti Jrioxe ja’ scoltaojun; ja’ la scoltaun ti c’alal oyun ta vocolil ta xocol banamile, jech la xcha’biun ta ba vo’etic ti te ta muc’ta nabe.",
                    "Nojemun o ti c’u x-elan sc’anojune, ja’ to ti c’uxi cham o ti jbec’tale,",
                    "Ja’ la xcha’ybe yo’nton ti jcontratac ti jech iniquic ta jsate.",
                    "Ja’ jech ti stuque ja’ ya’yojbun ti ca’yej sbejel c’ac’ ale, jech ja’ la jyac’bun quil c’usi xu’ ta jna’ ta sbejel ac’ubal.",
                    "Ti ta c’ac’altique, ja’ tsots cac’ojba ta sc’opanel ti stuque, jech te la jtoy batel ti ca’yej ta toyole; jech te talic abatetic te abtejic ta jtojolal.",
                    "Ti jbec’tale te ic’bil bat ta xic’ espíritu te ta toyol abnaltic; ti jsate oy c’usi muc’tic la jyil, jech yu’un tu jmuc’tic ta sventa vinic, ja’ jech la jquich’ pasel ta mantal ti mu jts’ibae,",
                    "Jech, ti me quiloj muc’tic c’usitic, ti c’usi ta sc’an ti Cajvaltic ta sventa xnich’nab viniquetic la jyal ti yu’un oy slequilale. ¿C’u yu’un ta x-oc’ co’nton ti c’alal me oy ta vocolil ti jch’ulel ta xc’uxul stenlejale Xchi’uc ti me jech ch’ay ti jbec’tale, xchi’uc me cham ti jpersa ta sventa vocolil jtaoje?",
                    "¿C’u yu’un ta xcac’ ac’o spas smul ti jbec’tale? Xchi’uc c’u yu’un chcac’be sbe ti smantal pucuj ti c’uxi xu’ ta x-och ta co’nton ta sventa ti c’uxi xu’ soques ti jlequilal xchi’uc ti c’uxi ta xat yo’nton ti jch’ulele? ¿C’u yu’un ti chi ilin ta sventa caj contrae?",
                    "¡Julovan jch’ulel! Mu epuc xa cham ta sventa mulil. ¡Cuxetuc a vo’nton vo’ot co’nton, mu me xa vac’be bu ep ochuc ti yaj contra jch’ulele!",
                    "Mu xa me xa ilin ta sventa ti caj contrataque, mu me xa c’unibtas jpersa ta sventa jvocoltac.",
                    "Cuxetuc no’ox a vo’nton vo’ot co’nton, c’opano Cajvaltic jech xa valbe: ¡vo’ot Cajval, ta xquich’ot ta muc’ ta scotol c’ac’al, jech, ti jch’ulele xcuxet no’ox yo’nton ta a tojolal vo’ot Jriox, xchi’uc stonal c’uxi chi col o.",
                    "¿Me cha loq’uesbe smul ti jch’ulele, vo’ot Cajval? ¿Me cha pojun ta sc’obic ti caj contrataque? ¿Me cha bac’ t-elquinajcun ti c’alal me oyun ta mulile?",
                    "Ac’o me macluc o ta jsat ti smactac c’atinvaque, yu’un svoc’oj xa sba ti co’ntone xchi’uc sutesoj xa sba ti jch’ulele, vo’ot Cajval mu me xa mac ta jsat ti smactac a lequilale, ti c’uxi xu’ xi xano ta smanchual stenlejal ti c’uxi xu’ ta jtsin jba ta lequil bee.",
                    "¡Vo’ot Cajval pixun ta smantail a lequilal! ¡Vo’ot Cajval meltsano junuc be ti c’uxi xu’ xi jato ta sat ti caj contrataque! ¡Tuq’uimtaso ti jbe ta jsate! Mu me xa bac’ c’usi jtsuculin ti ta jbee, ba’yuc me xa sacubtas ti jbe ta jsate; mu me xa soques ti jbee, ja’uc me ech’em slequil jbe jech chac c’u cha’al caj contratac.",
                    "¡Vo’ot Cajval, ta vo’ot no’ox cac’ojba ta a tojolal, ta vo’ot no’ox chcac’ jba ta a tojolal ta sbatel osil! Muyuc ta xcac’ jba ta sc’ob bec’talil, yu’un jna’oj ti muyuc sta slequilal ti boch’o ta xac’ sba ta sc’ob bec’talile, jech muyuc slequilal ti boch’o ta xac’ sba ta vinique, o me ta spas ta beq’uet li’ sc’obe.",
                    "Jech jna’oj ti Riox ta scolta ti boch’o ta sc’ane, jech, Jriox ta xac’bun, ti me ma’uc ta jc’an ti c’usi mu stac’ jc’ane, ja’ jech ta jtoyes batel ti ca’yej ta atojolale; jech, ta jc’opanot ti vo’ot Jrioxote, stonal jlequilal, jech tana, ti ca’yeje lecuc me c’otuc ta atojolal ta scotol c’ac’al, jtonal xchi’uc Jriox ta sbatel osil."
                ]
            },
            {
                "url": "https://www.lds.org/scriptures/bofm/2-ne/5?lang=spa&clang=tzo",
                "number": 5,
                "name": "Yobal Capitulo",
                "summary": [
                    "Ti nefitaetique la svoc’ sbaic batel ta stojolalic lamanitaetic, xchi’uc la—xch’unic ti smantaltac Moisese, xchi’uc la spasic jun templo—Ta sventa muyuc xch’unolajel yo’ntonic, jlamanitaetic la jyich’ic utel, tal ta stojolalic ic’al nucul xchi’uc pasic ta chopol ta stojolalic nefitaetic."
                ],
                "verses": [
                    "Ja’ o jech ti vu’un Nefiune, ep la jc’opan Cajvaltic ti ja’ Jrioxe, ta sventa ti sc’ac’al yo’nton jbanquiltaque.",
                    "Ja’ jech, ti sc’alal yo’ntonique ech’em to i epaj ta jtojolal, yu’un ta xa ox sc’an chi smilicun.",
                    "Jech, mucul c’opojic ta jtojolal, jech la jyalic: Ti quits’intique ta sc’an x-och ta ajvalilal ta jtojolaltic, jech ep xa jtaojtic vocolil ta sventa, la’ jmiltic cha’e ti c’uxi mu xa jtatic ep vocolil ta sventa ya’yejtaque, yu’un ti li’e mu jc’antic ti ja’ chi spasutic ta mantal ti vu’tic sbanquilutique. Yu’un vu’tic ta cac’oltic spasel ta mantal ti li’ jteclume xi’ic.",
                    "Ja’ jech, muyuc ta jts’iba scotol ta ba taq’uin vunetic ti c’uyepal mucul c’opojic ta jtojolale, xu’ no’ox chca’ay ti chcal ti ta xa ox sc’an chi smilicune.",
                    "Ja’ o c’opoj Cajvaltic ta jtojolal, vu’un Nefiun, ti ac’o jvoc’ jba ta stojolalique ti jech ac’o jech xi jato batel ta xocol banamil jchi’uc scotolic ti boch’otic tsc’an bat xchi’nicune.",
                    "ja’ o jech, ti vu’un, Nefiune, la jquic’ batel ti jnailale, Zoram xchi’uc snailal, xchi’uc snailal Sam ti ja’ jbanquile, xchi’uc Jacob xchi’uc José ti ja’ quits’inabtaque, xchi’uc xtoc ti jvixubtac xchi’uc ti boch’otic la sc’an la xchi’nicun batele. Ti va’ay boch’otic la sc’an la xchi’nicun batele ja’ic ti boch’otic ta xch’unic ti c’usi chi yalbun xchi’uc ti c’usi ta xac’bun quil ti Rioxe, ja’ yo jech la jya’ybicun ti jc’ope.",
                    "La jquich’cutic batel jnacutic ta poc’ scotol ja’ to ti c’uxi xu’ cu’uncutic la jquich’cutic batele, jech li xanocutic batel te ta xocol banamil epal c’ac’al, ta ts’acal ti c’alal li xanocutic batel epal c’ac’ale, la jpascutic jnacutic ta poq’uetic.",
                    "Ti jlumale la sc’an ti ja’uc xcac’becutic sbiin Nefi ti tee; ja’ jech, la jcac’becutic sbiin Nefi.",
                    "Scotolic ti boch’otic te oyic ta jtojolale la st’ujic ti ja’uc sbiin slumal Nefie.",
                    "La jcac’jbacutic ta xch’unel ti mantaletique, xchi’uc ti c’u x-elan tsc’an smantaltac ti Cajvaltic ti ta scotol c’usitic oye; ja’ jech chac c’u cha’al smantaltac Moisese.",
                    "Ti Cajvaltique te jchi’uccutic, jech te ep li toycutic, yu’un la jts’uncutic bec’ ts’unubiletic, jech te ep loc’ cu’uncutic. Xchi’uc te lic jch’itescutic epal ta chop chon bolometic.",
                    "Ti vu’un Nefiune, jech te quich’ojtal ti poco’ lo’iletic te ts’ibabil ta c’anal c’unil taq’uin vunetique, xchi’uc ti volvol c’anal taq’uin xchi’uc yacuxail ti bu ta sc’ob Cajvaltic la smeltsan ta sventa jtote, ja’ jech chac c’u x-elan yich’oj ts’ibaele.",
                    "Ja’ jech te ep li toycutic, xchi’uc te ep li epajcutic ti ta jteclume.",
                    "Ti vu’un Nefiune, la jtsac ti xmachita Labane, ja’ te la jpas o epal machitaetic, yu’un ja’ o jech ti yajvaltac jteclum ti Lamanita sbiinoj ta orae, talic ta jtojolalcutic, yu’un tsc’an ta svuq’uesuncutic. Ti vu’une xcotquin o no’ox ti c’u x-elan mu sc’anicune, xchi’uc ti jnich’nabe xchi’uc ti boch’otic ja’ sbiinojic jteclumale.",
                    "Ti jteclumale la jchanubtas ta spasel muc’tiquil naetic xchi’uc ti abtejicuc ta scotol ta chop te’etique, xchi’uc ti ta tsatsal taq’uine, xchi’uc ti ta c’anal c’unil taq’uine, xchi’uc ti ta taq’uin ti capbil o ta c’anal c’unil taq’uine, xchi’uc ti taq’uin pasbil o ta tsatsal taq’uine, xchi’uc ti c’anal taq’uine, xchi’uc ti ta saquil taq’uine, xchi’uc ti ta alaq’uic sba taq’uinetic ti yu’un tu j-ech’em o yepal tee.",
                    "Ti vu’un Nefiune, la jpas jun Templo, ja’ jech la jpas jech chac c’u cha’al stemplo Salomone, ja’ no’ox yu’un muyuc la jyich’ pasel ta c’usi alaq’uic sba, yu’un muyuc la jtacutic ti te ta va’ay banamile, ja’ yu’un, mu jechuc pas jech chac c’u cha’al stemplo Salomón, ti c’u x-elan la jyich’ pasele ja’ jech chac c’u cha’al stemplo Salomón, ti yabtelale tu jben lec alac’ sba bat.",
                    "Ja’ o jech Ti vu’un Nefiune, la jpas jteclumal ti ac’ouc sna’icuc spasel xchi’uc ti ac’o abtejicuc ta sc’obique.",
                    "Ja’ o jech la sc’anic ti vu’un comcun ta Sreyique. Ti vu’un Nefiune, ta jc’an ox ti muyucuc Sreyique; ja’ o jech, la jpas ta stojolalic ti c’alal oy ta jtojolale.",
                    "Ja’ jech c’ot ta pasel ti ya’yejtac Riox la jyal ta stojolalic jbanquiltaque, ti lo’iletic la yich’ic albel ti vu’un chi c’ot ta jpas mantal xchi’uc ta ajvalilal yu’nique, ja’ yo jech vu’un jpas mantalun xchi’uc ajvalilun jech cha c’u cha’al smantaltac Riox, ja’ o no’ox ti c’alal tsc’an chi smilicune.",
                    "Ja’ jech c’ot ta pasel ti ya’yej Cajvaltic la jyalbune, ti jech la jyal: Ti baq’uin mu sc’an xa’yic ti ac’optaque, ta xich’ic voq’uel ta stojolal Cajvaltic. Ja’ jech, yich’ic voq’uel batel ta stojolal."
                ]
            },
            {
                "url": "https://www.lds.org/scriptures/bofm/2-ne/9?lang=spa&clang=tzo",
                "number": 9,
                "name": "Sbalunebal Capitulo",
                "summary": [
                    "Ti Judioetique ta to xich’ic tsobel ti te ta banamil bu o no’ox albilique—Ti c’u x-elan ta xich’ tojel mulile ja’ ta xich’ pojel ti vinic c’u x-elan yal ta mulil Adane—Ti sbec’talic animaetique ta xloc’ ti te bu muculique; ti xch’ulelique, ta c’atinvac xchi’uc ta (paraiso) slequilal Riox—Ta xich’ic q’uelbel stalelic—Ti c’u x-elan ta xich’ tojel mulile ja’ ta spoj ta lajel, xchi’uc ta c’atinvac, yu’un pucuj xchi’uc ta vocolil muyuc slajebal—Ti boch’otic lequique ta xcolic te bu ta spas mantal Riox—Ta xich’ aq’uel vocolil ti ta sventa mulile—Ti Ch’ul Riox ta Israele ja’ jchabi ti’na."
                ],
                "verses": [
                    "Jech tana, quermanotac ti vu’un lec jc’anojoxuque la xa jq’uel ti c’usitic li’e ta sventa ti c’uxi xu’ xa na’ic o ti c’usi sc’anoj ti Cajvaltic la jyal ta scotol snailal Israele.",
                    "Ti ja’ stuc la jyal ta jamal ta stojolal Judioetic ta ye xch’ul vinictac jech chac c’u cha’al ta sliquebal o no’oxe, ta jujucoj ta jujucoj ta a nich’nabic ja’ to me sta yorail ti baq’uin ta xich’ aq’uel yanvelta ti xch’ulna xchi’uc ti scoral te’ Riox ta bats’imelele, ti c’alal me la jyich’ic tsobel ti te ta spuculal banamilique xchi’uc ti me te xa oyic ti te ta banamil ti bu albil o no’ox sc’oplal yu’un Rioxe.",
                    "Ja’ jech quermanotac ti vu’un lec jc’anojoxuque, ta xcal ti c’usitic li’e ti c’uxi xcuxetuc a vo’ntonic xchi’uc xa toy a jolic ta scotol c’ac’al, ta sventa sbenticiontac Jcoltavanej Riox ta xac’ ta stojolal anich’nabique.",
                    "Yu’un jna’oj ti a va’yojbeic lec ep smelolale, epoxuc van vo’xuc ti cha c’an cha na’ic ta sventa ti c’usi ta to xc’ot ta pasele; ja’ jech vu’un jna’oj ti vo’xuc xa na’ic ti jbec’taltique ta ono’ox ta xlaj xchi’uc ta xchame; ti manchuque, xchi’uc jbec’taltic ta xquiltic Riox ti jechuque.",
                    "Jech vu’un jna’oj ti xa na’ic ti ta xac’ sba ta ilel xchi’uc sbec’tal ta stojolalic ti boch’otic te ta Jerusalen, ti bu to ox oyutique, yu’un ja’ cu’untic jech ja’uc yu’nic ec. Yu’un ja’ lec ti muc’ta jmeltsanej banamil ta xac’ sba ta vinic ta xich’ sbec’tal ti ta xcham ta sventa scotol viniquetique, ti ja’uc comuc ta jpas mantal yu’nic viniquetique.",
                    "Yu’un ja’ jech chac c’u cha’al ti chamen xa ta sventa scotol viniquetique, ja’ ti c’uxi c’otuc ta pasel ti slequilal yaloj ti muc’ul jpas banamile, xchi’uc ja’ lec ti yu’nuc oyuc stsatsal ti cha’ cuxesele, ti cha’, cuxesele te ta xtal ta vinic ti c’uxi yal ta mulil Adane, ti c’uxi yal ta mulil Adane ja’ ta scoj ti mulile, ti jech yal ta mulile yich’ loq’uesel ta stojolal ti Cajvaltique.",
                    "Ja’ jech, ja’ lec ti oyuc boch’o tstoj ta scotol ti mulil ta sbatel osile, ti muyucuc boch’o tstoj ti mulil ta sbatel osile, ti c’usitic chopole mu stac’ pasel ta lec ti jechuque, ja’ yu’un ti ba’yuc meltsanel tal ta stojolal ti vinique, li’oy o ta scotol c’ac’al ti jechuque, ja’ yo jech ti bec’talile ta xbat ca’uc xchi’uc ta xbat cunijuc ta sme’ banamil, ti yu’un jech mu xa xu’ xlic ta baq’uine.",
                    "Jech ti c’usi sna’oj ti Rioxe, ti slequilal xchi’uc ti yutsilale, yu’un ti li’e, ti me muyuc xa xlic ti bec’talile, yu’un ti jch’uleltique te ta xich’ pasel ta mantal o yu’un ti abatil ti bu yal ta mulil ta stojolal Riox ta sbatel osile, ti jech c’ataj ta pucuje, ti jech muyuc xa bu ta xlic o ta baq’uine.",
                    "Jech Ti jch’uleltique ja’ jech tspas jech chac c’u cha’al stuc, ti vu’tique pucujutic ti jechuque, yabatutic pucuj, jech voc’olutic ta stojolal Riox ja’ te oyutic ta stojolal ti totil epal c’ope, ta uts’intael jech chac c’u cha’al stuc, jech ja’ jech chac c’u cha’al boch’o la slo’la ba’yuc jtotic jme’tic ti boch’o la sc’atajes sba chac c’u cha’al xojobal Abat ti chalbe snich’nab viniquetic ti ac’o stsob sbaic ta mucul ti c’uxi ac’o bat smilic yan quirisianoetic xchi’uc scotol ti c’usitic stac’ pasel ta ac’ubaltique.",
                    "Jech tu jmuc’ ti sc’anojutic Rioxe, ti jech ta smeltsan ti c’uxi xu’ chi jcolutic batel ta sc’ob ti c’usi tu jxibal sbae, jech ja’ ti xibal sba chamel xchi’uc c’atinvaque, ti la jyal ti te bu chcham o bec’talil xchi’uc ti bu chcham o ch’ulelale.",
                    "Ta sventa ti c’u x-elan chi scoltautic Riox, ti ch’ul Riox ta Israele, ti va’ay la jcale, ja’ no’ox ti li’ ta banamil chi jchamutique, ti va’ay chamele ja’ ti muquinaltique.",
                    "Ti va’ay chamel la jcale, ja’ ti chamel ta ch’ulelale, ta xac’ ta c’abal ti xchameltaque; ti va’ay chamel ta ch’ulelale, ja’, ti c’atinvaque, ti va’ay chamel xchi’uc c’atinvaque ta xac’ batel ti s-animataque, ti c’atinvaque ta xac’ batel ti ch’ulelal bu tiq’uilic ta chuquele, ti muquinaltique ja’ ti bu chuculic, bec’talile ti sbec’taltac xchi’uc xch’uleltac ti viniquetique ta xich’ liquesel yan velta ta jujuntal, ja’ xa ta stsatsal c’u x-elan icha’cuxi Ch’ul Riox ta Israel.",
                    "¡Tu j-ech’em muc’ ti c’usi tsc’an tspas ti Rioxe! Jech ti lequil banamil yu’un Rioxe ja’ ta xac’be ta sc’ob xch’ulel boch’otic lequic, ti ta muquinaltique ja’ te ta xac’be sbec’talic boch’otic lequic; ti ch’ulelale xchi’uc ti bec’talile ta xich’ cha’ liquesel yan velta ta jujuntal, scotolic xa ti viniquetique mu xa sna’ic xchamic o; yu’un ja’ xa cuxul ch’ulelaletic o, xchi’uc sna’ojanic xa o lec jech chac c’u cha’al vu’tic ti li’to oy jbec’taltique, ja’ xa no’ox yu’un ti c’usi ta jna’tique ja’ xa ta bats’imelel.",
                    "Yu’un ta xa jna’tic ta bats’imelel scotol ti jmultique, xchi’uc ti c’u x-elan quic’ubaltique; xchi’uc ti c’u x-elan t’analutique, yu’un ti boch’otic lequique ja’ xa me pixilic o ta lequilal, jech ja’ xa te ta sna’ic o lec ti c’u x-elan xcuxetel yo’ntonique xchi’uc ti c’u x-elan slequilalique.",
                    "Xchi’uc chc’ot ta pasel ti c’alal me jeloic xa ti viniquetic ta ba’yuc lajel ti li’ cu’xulique, ti c’alal me pasic xa ti ta mu sna’ xchamic oe, ja’ te chbatic ti te bu smeltsanvan Riox yu’un Israele, jech ja’o chtal ti meltsanele, jech ja’ o te chq’uelbat stalelic jech cha c’u cha’al meltsanel yu’un Riox.",
                    "Jech chac c’u cha’al ta bats’imelel cuxul ti Cajvaltique, yu’un ti Cajvaltic Rioxe yaloj ti ja’ ya’yej ta sbatel osile, ti jech mu stac’ xlaje, ti boch’otic lequique stac’to xc’otic ta lec xchi’uc ti boch’otic muyuc lequique jech muyuc lequic o, yu’un jech ti boch’otic muyuc lequique ja’ yu’ntac pucuj xchi’uc ja’ yabat tac; jech ta xbatic ta c’oc’ ta sbatel osil ti bu meltsanbil ta stojolalique; ti stsatsal svocolique jech chac c’u cha’al snabil c’oc’ xchi’uc yac’alil, ti stilemale jech te oy o ta scotol c’ac’al, xchi’uc muyuc slajebal.",
                    "¡Jeh tu jmuc’ xchi’uc tu jlec’ ti Jrioxtique! Yu’un ja’ ta spas ta melel scotol ti sc’optac c’usi loq’uemic ta yee. Ti smantaltaque stac’ ch’unel.",
                    "Ja’ jech, ti boch’otic lequique, ti tuq’uic ta sventa Ch’ul Riox ta Israele xchi’uc ti boch’o chcuch yu’nic ti scurusal sventa sbejel banamile xchi’uc ti me muyuc chq’uexoic ta sventae, ti va’yique ja’ te ta xbatic ti bu tspas mantal ti Riox ti bu yich’ o no’ox meltsanel ta sventaic ti c’alal meltsaj o no’ox banamile, jech ti xcuxetel yo’ntonique ja’ te ta xich’ic ac’bel ta scotol c’ac’al.",
                    "Jech ti smuc’ul xc’uxul yo’nton ti Jrioxtique, ti ja’ Ch’ul Riox ta Israele! Ja’ ta scoltaanan xch’ul vinictac ta sc’ob ti c’usi xibal sbae, ta pucuj, xchi’uc ti chamel ta c’atinvaque, ti te ta snabil c’oc’ xchi’uc yac’alil ti ja’ vocolil muyuc slajebale.",
                    "Jech tu jmuc’ ti slequilal Jrioxtique, yu’un ja’ sna’ojan scotol ti c’usitic oyique, yu’un muyuc c’usi ti mu sna’e.",
                    "Jech ta xal ta sbejel banamil ti c’uxi chtal scolta scotol viniquetique, ti me la jya’ybeic ti sc’ope, yu’un ti va’aye ja’ ta xil svocol ta sventa viniquetic, jech ta smulic scotolic boch’otic chopolic, jech chac c’u cha’al viniquetic xchi’uc antsetic xchi’uc ololetic, ti boch’otic ja’ic snailal Adane.",
                    "Ti jech ta xil svocole, ja’ ta sventa ti c’uxi c’otuc ta stojolal scotol viniquetic ti cha’ cuxesele, ti c’uxi scotolicuc xac’ sbaic ta ilel ta stojolal me c’ot ti smuc’ta sc’ac’alil meltsanele.",
                    "Ti stuque ja’ ta spas ta mantal scotol viniquetic ti ac’o sutes yo’ntonic yu’un smulic xchi’uc ti ac’o xich’ic vo’ ta sbie. Xchi’uc ti oyuc xch’unolajel yo’ntonic ta bats’imelel ti ta Ch’ul Riox yu’un Israele, ti me mo’oje mu xu’ ta xcolic ti te bu ta spas mantal Rioxe.",
                    "Ti me muyuc ta sutes yo’ntonique, xchi’uc ti me muyuc chch’unbeic ti sbie, xchi’uc me mu xich’ic vo’ ta sbie, xchi’uc ti me muyuc c’usi lec tspasic ta slajebal c’ac’ale, jech ta xich’ic aq’uel ta ch’ayel: yu’un ti Cajvaltic Riox ta ch’ul Israele jech yaloj.",
                    "Jech ja’ yac’oj jun mantal, yu’un ti bu muyuc ac’biluc junuc mantale, muyuc vocolil, yu’un ti bu muyuc vocolile, muyuc ch’ayel, xchi’uc ti bu muyuc ch’ayele, ti yutsilal Ch’ul Riox ta Israele xu’ xa te ta xac’ sba ta stojolalic ta sventa ti c’uxi tojbat smulique, yu’un ja’ xa te ta xcolic o ta stsatsal stuc.",
                    "Yu’un ti c’u x-elan ta stoj mulile, ja’ ta sventa slequilal ti boch’otic muyuc to yich’ojic ac’bel mantale. Ti c’uxi xich’ic coltael ta sc’ob ti c’usi tu jxibal sbae, ti chamel ta c’atinvaque, xchi’uc ti ta pucuje, xchi’uc ti ta stilemal c’oc’ ti ja’ tu jtsots xchi’uc ti muyuc slajebe, jech ta xich’ic loq’uesel yan velta ta Riox ti boch’o la jyac’ yich’ic iq’ue, ti ja’ Ch’ul Riox ta Israele.",
                    "Ja’ tu j-abul sba ti boch’o lajxa yich’ ac’bel mantaletique, jech, ti ja’ xa te yich’oj scotol ti smantaltac Rioxe, jech chac c’u cha’al vu’tic, ti me muyuc la jyich’ic ta muc’, ti jeche’ no’ox ta xixtolanic ti sc’ac’alil sprevailique, ja’ xa me tu jtsots chopol o.",
                    "¡Tu jchopol c’usi tsnop ti boch’o chopole! ¡Jeche’ no’ox ti yatel yo’ntonic c’usi chtun yu’nic ti viniquetique! Ti c’alal me la jyich’ic albele ta scuy sbaic ti yu’un tu j-ech’em sna’ique, yu’un mu sc’an xa’ybeic ti smantal Rioxe, yu’un ta sbajbeic, yu’un tscuyic ti sna’ojic no’ox ta jech stuquique; ja’ jech ti c’usi sna’ique ja’ chuvajil, yu’un muyuc c’usi tsta stu yu’nic; jech ta xlajic o.",
                    "Lec no’ox xtoc ti me oy c’usi ech’em jna’tique, ja’ no’ox venta me ta xquich’tic ta muc’ ti smantaltac Rioxe.",
                    "Ja’ ¡ech’em chopolic ti jc’ulejetique, ti boch’otic jc’ulejetique ja’ no’ox oy sc’ulejalic ti ta c’usitic oy li’ ta banamile! Jech ti yu’un jc’ulejetique ja’ ta sbajic ti boch’otic me’onique, ja’ ta snutsic ti boch’otic manchuetique, ti yo’ntonique ja’ te oy ta sc’ulejalic, jech, ti sc’ulejalique ja’ Srioxic, ja’ jech ti sc’ulejalique co’ol ta xcham xchi’uquic.",
                    "¡Abul sbaic ti boch’otic macal xchiquinic ti mu sc’an xa’yique! Yu’un ta xchamic.",
                    "Abul sbaic ti boch’otic ma’satetic ti mu sc’an sq’uelique! yu’un ta xchamic ec xtoc.",
                    "¡Abul sbaic ti boch’otic muyuc senyail yo’ntonique! Yu’un ti c’usi sna’ic ta sventa sbolilique ja’ ta xich’ic tuch’esel ta slajebal c’ac’al.",
                    "¡Abul sba ti j-epalc’ope! yu’un ta xich’ jipel batel ta c’atinvac.",
                    "¡Abul sba ti jmilvanej ta xmilvane yu’un ta xcham.",
                    "¡Abul sbaic ti boch’otic ta xmulivajique yu’un ta xich’ic jipel batel ta c’atinvac.",
                    "Jech ¡abul sbaic ti boch’otic ta xich’ictamuc’ loc’ometique, yu’un ja’ pucuj ta scotol li’ pucujetique jech xcuxet no’ox yo’nton ta stojolalic.",
                    "Ta slajeb xae, ¡abul sbaic ti boch’otic ta xchamic xchi’uc smulique! Yu’un ta sutic batel ta Xrioxic, jech ta xilbeic sat xchi’uc te ta xcom xchi’uc smulic.",
                    "Jech quermanotac ti vu’un lec jc’anojoxuque, xa na’ic ti chopolil ti c’alal me muyuc la jch’untic ti smantaltac va’ay Ch’ul Rioxe, xchi’uc ti chopolil ti me ja’ ta jch’untic ti c’u x-elan chlo’lavan ti jlo’lavanej pucuje. Ja’ no’ox ac’o la’ jna’tic ti c’usi tsc’an jbec’taltique ja’ sventa chamel, ti me ja’ ta jc’antic ti c’usi tsc’an jch’uleltique ja’ c’uxlejal ta sbatel osil.",
                    "¡Jech quermanotac ti vu’un lec jc’anojoxuque, a’ybicun ti ca’yejtaque! Vuleso ta ajolic c’u x-elan smuc’ul ti Ch’ul Riox ta Israele; mu me xavalic ti c’opojemun ta tsatsal c’opetic ta atojolalique, ti me la pas jeche, ja’ la contrain ti c’usi ja’ ta bats’imelele; yu’un ja’ c’opojemun ta ya’yejtac Jcoltavanej cu’untic. Jna’oj ti lo’iletic ta sventa bats’imelele ja’ tsots ta sventa ti c’usitic chopolique; pero ti boch’otic lequique mu xi’ic, yu’un ja’ sc’anojic ti c’usi ja’ ta bats’imelele, xchi’uc ja’ te yac’oj sbaic o.",
                    "Ja’ jech cha’e, quermanotac ti vu’un lec jc’anojoxuque, la’ic ta stojolal Cajvaltic, ti ja’ ch’ul leque, na’ic me ti yu’un ja’ bats’i lec ti sbelale, yu’un jech, ti be yu’un vinique ja’ biq’uit xchi’uc ja’ te tuc’ chbat ta stojolal; xchi’uc ti jchabi ti’nae ja’ ti Ch’ul Riox ta Israele; yu’un ti tee muyuc chac’ junuc yaj abtel; xchi’uc muyuc bu yan ochebal ja’ no’ox ti te ta sti’e, yu’un ti stuque mu stac’ lo’lael, yu’un ti sbie ja’ ti Cajvaltic Rioxe.",
                    "Ti boch’o ta xc’opoje, ja’ ta sjambe, ti me ja’ic ti boch’otic sna’ojanic leque, xchi’uc ti boch’otic albilic xae, xchi’uc ti boch’otic jc’ulejetique, xchi’uc ti muc’ no’ox cha’ay sbaic ti ta sventa c’usi sna’ic xchi’uc sc’ulejalique, jech, ti va’aye ja’ ti mu sc’ane, ja’ xa no’ox me la scomtsanic ti c’usitic va’aye, ti me ja’ xa no’ox ch’ay sbaic me muyuc lec spasoj sbaic ta stojolal Rioxe xchi’uc ti me muyuc tspas sbaic ta biq’uite, ti va’aye muyuc ta sjambe.",
                    "Jech ti c’usitic yu’nic ti boch’otic sna’ojanic leque, xchi’uc ti boch’otic lequique lec ta xich’ic nac’bel ta scotol c’ac’al; jech, ja’ ti va’ay bu meltsanbil cuxetel o’ntonal ta scotol ch’ul viniquetique.",
                    "¡Jech, quermanotac ti vu’un lec jc’anojoxuque, na’ic me ti ca’yejtaque! Yu’un ti li’e, ta jloq’ues jc’u’tac xchi’uc ta jlilin ta asatic; ta jc’anbe Riox ti boch’o chi scoltaun ti ac’o sq’uelun ta sat ti yu’un ja’ scotol xil o e; ja’ jech cha na’ic ta slajebal c’ac’al ti scotol viniquetique ta xich’ic q’uelbel stalelic jech chac c’u cha’al yabtelic la spasic, ti Riox ta Israele la jyil ti la jlilin abolilic ta jch’ulele, xchi’uc la jyac’un ta saquil osil ta stojolal, xchi’uc sacubenun xa ta a ch’ich’alic.",
                    "¡Jech quermanotac ti vu’un lec jc’anojoxuque, loq’ueso me a vaic ti ta amulique! Lilinic me ta atojolalic ti carenaetic ti tsc’an tsots cha xchuquique, la’ic me ta stojolal ti Riox ti bu ja’ stonal xu’ chi jc’ol oe.",
                    "Meltsano me lec a ch’ulelic ti ta sc’ac’alil c’alal me tal xojobal xchi’uc slequilal ta sventa chq’uelbat stalelic ti boch’otic lequique, jech, ta sc’ac’alil ti c’alal chq’uelbat stalelique, ja’ ti c’uxi mu xa moch a ba ta xi’el yu’un ti bu tu jxibal sbae; ti c’uxi mu xa vules ta ajol ti bu tu jyan sba mulil apasoje, ta van xa va’ay tioy boch’o ta sujot ta yalele; ¡ch’ul lec ti meltsanel a vu’une, vo’ot Riox ti xu’ a vu’un scotole; jech xcotquin ti jmule; muyuc la jquich’ ta muc’ ti a mantaltaque, ja’ xa o cu’un ti c’usi muyuc la jch’une, yu’un ja’ la stsalun ti pucuje, yu’un ja’ xa te oyun o ta chuquel yu’un ti te ta xibal sba uts’intaele!",
                    "Ja’ jech, vo’xuc quermanotac, ¿yu’un ja’ lec ya’eluc ti vu’un ta jvic’ a satic ti te ta xibal sba c’usitic va’aye? Me ta van xac’ c’usi chopol cha’ay a ch’ulelic ti me lec sac ti c’usi cha nopique? ¿Lecvan oyun ta atojolalic, jech chac c’uc cha’al saquil ti c’usi ja’ ta bats’imelel ti me muyuc a vac’oj a vaic ta mulile?",
                    "Ja’ jech ti me lec a pasoj a vaique, jech cha c’opojic ta c’usitic lequic; chac’ ti muyuc lequicoxuque, ja’ yo cha cuyicun ta jun jchanubtasvanej avu’nic, yu’un ja’ lec ti ta jchanubtasoxuc ta sventa ti c’usi xu’ cha pasic ta sventa amulique.",
                    "Ja’ jech ti jch’ulele mu xa sc’an ti mulile, xchi’uc ti co’ntone ja’ lec cha’ay ti c’usitic lequique, ja’ ta xich’ ta muc’ ti xch’ul bi Jrioxe.",
                    "La’ic quermanotac vu’un, a cotolic ti boch’otic taquin yo’ntonique, la’ic ti li’ ta vo’etique, xchi’uc ac’o taluc ti boch’o muyuc staq’uine, ac’o sman xchi’uc ac’o sbeic; jech, ac’o tal sman vo’ xchi’uc lech, muyuc staq’uinal xchi’uc muyuc stojol.",
                    "Ja’ jech mu xa lajes a taq’uin ti ta c’usi muyuc stue, xchi’uc me ja’uc avabtelic ti ta c’usi muyuc stu avu’nique, a’ybicun me lec, xchi’uc taic me ta na’el ti ca’yejtac caloje; xchi’uc talanic ti ta Ch’ul Riox yu’un Israele xchi’uc ja’ xa ve’ic ti bu mu sna’ xlaje, xchi’uc ti bu mu sna’ soque, xchi’uc ja’uc lec’ubtaso a ch’ulelic ti ta saquil osile.",
                    "Jech tana, quermanotac ti vu’un lec jc’anojoxuque, taic me ta na’el ti ya’yejtac Jrioxtique; c’opojanic ta stojolal ta jujuliquel ta sbejel c’ac’al, xchi’uc xa tojbeic ta vocol xch’ul bi ta ac’ubaltic. Cuxetuc no’ox me avo’ntonic.",
                    "Xehi’uc na’ic me ti tu jmuc’tic ti c’usi yalojan ono’ox Cajvaltique, xchi’uc ti slequilal ta snich’nab viniquetique, ta sventa no’ox smuc’ul xchi’uc ta c’usi lec yich’oj xchi’uc ta yutsilal ti la jyalbuncutic ta sventa jnich’nabtic ti muyuc ta xich’ic o soquesel ta jmojele, jech chac c’u cha’al bec’talil, yu’un ta to xich’ o lec q’uelel calab jnich’nabtic ti ta baq’uin ta xc’ot ta pasel jun lequil c’ob te’ ta sna Israele.",
                    "Lec tana quermanotac, ta to jc’an ep cha jc’opanic; oc’omto ta xcal ti c’uyepalto muyuc caloj ca’yeje. Jechuc."
                ]
            },
            {
                "url": "https://www.lds.org/scriptures/bofm/2-ne/29?lang=spa&clang=tzo",
                "number": 29,
                "name": "Sbalunebal Xcha’vinic Capitulo",
                "summary": [
                    "Epicto boch’otic ma’icuc snailal Israel ti jech mu sc’anic Slibro Mormone—Jech ta xalic: “Mu xa xtuncu’ncutic ep Biblia”—Ti Cajvaltique ta xc’opoj ta epal muc’tiquil jteclum—Ti stuque ta sq’uelbe stalel sbejel banamil jech chac c’u cha’al libroetic ta xich’ ts’ibaele."
                ],
                "verses": [
                    "Ep to jech ti li’e, ti ta to x-epajic ti ta sc’ac’alil ti c’alal me la jpas junuc abtelal alac’ sba ta stojolalic ti c’uxi xu’ ta jna’o ti c’usi caloj ta jpas ta stojolal xnich’nab viniquetique, ti c’uxi xu’ ta jtel jc’ob xchibal veltae, ti c’uxi xu’ ta jliques yanvelta ti boch’otic te ta jteclumal ti ja’ic snailal Israele.",
                    "Xchi’uc ti c’uxi ta jvules ta jol ti c’usi calojbot vo’ot, Nefi, xchi’uc ta a tot, jech ta to jna’ ti anich’nabtaque, xchi’uc ti c’usi ta xalic anich’nabtaque ja’ ta xloc’ ta que ti ta sventa anich’nabtaque, xchi’uc ti ca’yejtaque ta xich’ alel ta scotol banamil ti c’uxi ja’uc senyailicuc jteclum al ti ja’ic snailal Israele.",
                    "Yu’un ti ca’yejtaque tato xich’ alel—Oyto ep boch’otic ma’icuc snailal Israel ti jech ta xalique: ¡Jun Biblia! ¡Jun Biblia! Oy cu’untic jun Biblia, jech mu xa xu’ xtal yan Biblia!",
                    "Ti Cajvaltic Rioxe ja’ jech ta xal: Vo’oxuc ti mu xa ch’unic mantale, ta to xa taic jun Biblia, ti te ta xtal ta judioetique, ti te ta jteclumal ti bu c’usi la jcal ta vo’neje: ¿C’usi tojbel ta vocol cha vac’beic ti Judioetic ta sventa ti Biblia ti ja’ ta yu’nic la vich’ique? Jech, ¿c’usi cha c’an cha valbe ti va’ay boch’otic ma’icuc snailal Israele? ¿Jech sna’ojanic stuquic xchi’uc yabtelic xchi’uc ti svocolic yu’un judioetique, xchi’uc ti c’u x-elan la jchi’nic batel vu’un ti c’uxi la jyich’ic coltael batel boch’otic ma’icuc snailal Israele.",
                    "Jechuc ti Vo’xuc ma’ucoxuc snailal Israele, ¡me vulem ta a jolic ti Judioetic ti ja’ jteclumal ta vo’nej ti te bu c’usi caloje? Mo’oj; ti ta ba’yuque la vut comel xchi’uc ech’ a vo’ntonic yu’nic, xchi’uc jech muyuc bu aliquesoj ta ach’, jech tana, ti li’e vu’un ta xc’ac’ sutuc batel ta sba ajolic scotol ti c’usitic va’ye, yu’un ti vu’un Cajvalticune, muyuc ch’ayem ta co’nton ti jteclumale.",
                    "Vo’xuc ti mu xa ch’unic mantale, ti vo’xuc chavalic: Jun Biblia, oy cu’untic jun Biblia muxa xtun cu’untic yan Biblia. ¿Me oy van avu’nic jun Biblia ti manchuc ja’ ta yu’nic Judioetique?",
                    "¿Me mu xa na’ic ti oyto ep jteclume? ¿Me mu xa na’ic ti vu’un Cajvalticun ti ja’ a Rioxicun la jpas scotol ti viniquetique, xchi’uc jna’ojan ti boch’otic nacajtic ta banamiletic ta nabe, xchi’uc ti vu’un ta jq’uel li’ to ta stoylejal vinajel xchi’uc ti li’ to ta olon banamile; xchi’uc ta xcal ca’yejtac ta snich’nab viniquetic ta scotol slumal banamile?",
                    "¿Cu yu’un ti cha mucul c’opoj ti c’alal me la vich’ ep ti c’ayejtaque? ¡Me mu xa na’ ti c’usi chalic ta jamal ti chib lum ja’ jun textico ta jventa ti vu’un Rioxune, ti jech lec jna’oj ti jun lum jech chac c’u cha’al yane? Ja’, jech chi c’opoj ta co’ol sba lo’il jech chac c’u cha’al ta jun, ja’ no’ox jech ta yan lum, ti baq’uin me la stsob sbaic ta jun ti chib lume, ti c’usi ta xalic ta jamal xchibalique ta stsob sba ec xtoc.",
                    "Ti jech ta jpase ja’ ti c’uxi ep chcac’ ta ilel ti yu’un co’olun o jech chac c’u cha’al volje, li’ ta ora xchi’uc ta scotol c’ac’ale, xchi’uc ta xcal ca’yej jech chac c’u cha’al ta jc’ane, muyu’nuc cha valic ti me la jcal jbel lo’il ti jech mu xa xu’ xcal yane; yu’un sc’anto xlaj ti cabteltaque, me ja’ uc chlaj c’alal me laj ti vinique, me ja’uc o no’ox chlaj ta slajebal c’ac’al me ja’uc to ta sbatel osil.",
                    "Ma’uc no’ox yu’un ti oy xa jun Biblia ti cha valic ti te xa oy o scotol ca’yejtaque, xchi’uc mu xa valic ti me muyuc xa bu c’ac’oj ta ts’ibael epe.",
                    "Yu’un ta jpas ta mantal scotol viniquetic, jech chac c’u cha’al ta sloq’uem c’ac’al, xchi’uc jech chac c’u cha’al ta smaleb c’ac’al, jech chac c’u cha’al ta xocon sloq’uem c’ac’al xchi’uc jech chac c’u cha’al ta jot xocon smaleb c’ac’al, xchi’uc te to ta sbanamilal nabetic, ti ac’o sts’ibaic ti jc’optac ti vu’un ta jc’opanique; yu’un ti libroetic ta sts’ibaique, ja’ jech ta jq’uelbe o stalel sbejel banamil, ta jujuntal ja’ jech chac c’u cha’al yabtelic; ja’ me ja’ jech x-elan jech chac c’u cha’al ts’ibabile.",
                    "Yu’un ti li’e ta to jc’opan ti Judioetique, xchi’uc ta sts’ibaic xchi’uc ta jc’opanic xtoc ti Nefitaetique, ti va’aye ta sts’ibaic, xchi’uc ta jc’opan xtoc ti yan jvoc’ snailal Israel ti bu yich’ic aq’uel batel ta nome, xchi’uc ta sts’ibaic, xchi’uc ta jc’opan scotol lumetic ta banamil, ja’ stuquic ta sts’ibaic.",
                    "Jech ta to xc’ot ta pasel, ti Judioetique ta xich’beic ti ya’yejtac Nefitaetique, jech ti Nefitaetique, ta to xich’beic ti ya’yejtac Judioetique, ti Nefitaetic xchi’uc ti Judioetique ta to xich’beic mati ya’yejtac jvoc’ snailal Israel bu ch’ayemique, ti va’yique ta to xich’beic ti ya’yejtac nefitaetic xchi’uc Judioetique.",
                    "Ta to xc’ot ta pasel ta jteclumal, ti ja’ snailal Israele, ti jech ta to xich’ tsobel yanvelta ti te ta banamil bu ja’ yu’nique, xchi’uc ti ca’yeje ta xich’ tsobel ta jun ec xtoc, xchi’uc ta to xcalbeic ti boch’otic tsots ta spasic c’op ta sventa ca’yejtac xchi’uc ta sventa jteclumal ti ja’ic snailal Israele, ti vu’un Rioxun, la jcalbe Abraham ti jech ta to jta ta na’el ti snich’nab ta scotol c’ac’ale."
                ]
            },
            {
                "url": "https://www.lds.org/scriptures/bofm/2-ne/31?lang=spa&clang=tzo",
                "number": 31,
                "name": "Svuluchibal Xcha’vinic Capitulo",
                "summary": [
                    "Nefi ta xalbe smelolal c’uyu’un la jyich’ vo’ Cristo—Tsc’an ti ac’o ja’uc—Sts’aclinic batel Cristo ti viniquetique, ta xich’ic vo’, ta xich’ic Ch’ul Espíritu xchi’uc ti ac’o lecuc spas sbaic c’alalto ta slajebal c’ac’al ti c’uxi xu’ xcolique—Ti sutesub o’ntonal xchi’uc ti ich’ vo’e ja’ ti ti’na bu ta x-ic’van batel ta biq’uit bee—Ti boch’otic ta xch’unic ti mantaletic ta ts’acal ti c’alal me la jyich’ic vo’e ja’ oy xcuxlejalic ta sbatel osil."
                ],
                "verses": [
                    "Ja’ jech, quermanotac ti vu’un lec jc’anojoxuque, vu’un Nefiun, lajxa co’nton ta acholbelic ti jc’optaque, mu stac’ jts’iba ep ja’ no’ox ta jts’iba jayibuc no’ox ti c’usi ta bats’imelel ta to xc’ot ta pasele, xchi’uc mu stac’ jts’iba ep ti ya’yejtac ti quermano Jacobe.",
                    "Ja’ jech ti c’usitic jts’ibaoje xu’ xa no’ox o chca’ay, ja’ xa no’ox jaybeluc xu’ chi c’opoj ta sventa slequil c’optac Cristo, ja’, jech chi c’opoj ta jamal jech chac c’u cha’al saquil la jcholanan c’opetique.",
                    "Yu’un ti jch’ulele ja’ lec cha’ay ti saquil osile; yu’un ja’ jech ti Cajvaltic Riox ta x-abtej ta sventa xnich’nab viniquetique, yu’un ti Rioxe ta sacubtas ti c’uxi xu’ xa’ybeic lec smelolale, yu’un ti stuque ja’ jech ta sc’opan viniquetic jech chac c’u cha’al c’opal xc’opojic stuquique, ta sventa ti c’uxi xu’ xa’ybeic lec smelolale.",
                    "Jech tana, ta jc’an ti ac’o xa taic ta na’el ti c’u x-elan c’opojemun ta sventa lequil vinic ti bu Cajvaltic la jyac’bun ta ilele, ti bu ja’ ta xac’ ta vo’ xchi’uc chij Riox ti ja’ ta sloq’ues ta smultac scotol banamile.",
                    "Jech tana, ti me xch’ium chij Riox, ti lec ch’ul vinic, ti jech tsots sc’oplal ti ta xich’ vo’ ta vo’ ti c’uxi chc’ot ta ch’unel ta scotol lequilale, ¡c’uto smuc’ul o ti stuque, ja’ yo ti vu’tique, vu’tic to jmulavilutic, ja’ tsc’an ti ta xquich’tic vo’ jech ta vo’e.",
                    "Xchi’uc jech tana, ta jc’an cha jac’boxuc ti vo’xuc quermanooxuc lec jc’anojoxuque, ¿C’uxi c’ot ta pasel yu’un ti xch’ium chij Riox ti jech ta scotol lequilal la jyich’ vo’ ta vo’e?",
                    "¿Me mu xa na’ic ti ja’ ch’ul vinique? Ep to jech ti ja’ o no’ox ch’ul vinique, ja’ stuc ta xac’ ta ilel ta snich’nab viniquetic jech chac c’u cha’al bec’talil, ti jech ta sbic’tajes sba ta stojolal Rioxe, xchi’uc ta stsac ta texticoal Riox ti yu’un ja’ jch’unej mantal o yu’un, jech chac c’ucha’al ta xilbe smantaltaque.",
                    "Ja’ o jech, ta ts’acal ti c’alal jech laj xa ox yich’ vo’ ta vo’e, ti Ch’ul Espíritue vul ta stojolal xco’laj xchi’uc paluma.",
                    "Jech ti va’aye, ja’ ta xac’ ta ilel ta stojolal xnich’nab viniquetic c’u x-elan sbiq’uital ti bee, xchi’uc c’u x-elan yuni jamalil ti ti’ na bu xu’ ta x-ochic ti stuquique, ja’ yo la jyac’ ta ilel stuc ta ba’yuc be.",
                    "Xchi’uc jech la jyal ta stojolal xnich’nab viniquetic: Ts’aclinicuntal. Ja’ jech, vo’xuc quermanotac, stac’ jts’aclintic batel ti Jesuse, ja’ no’ox venta me ta jc’antic ta jpastic ti smantaltac jtotique.",
                    "Xchi’uc ti jtotique jech la jyal: Suteso me a vo’ntonic, suteso me a vo’ntonic xchi’uc ich’ic me vo’ ta sbi jnich’on ti bu tu jlec’ jc’anoje.",
                    "Xchi’uc xtoc, tal ya’yej ta jtojolal ti nich’nalile, jech la jyal: Ti voch’o ta xich’ vo’ ta jbie, ti jtotique ta xac’ Ch’ul Espíritu, jech chac c’u cha’al vu’un, ja’ jech ts’aclinicunme xchi’uc pasic me ti c’usitic la vilic la jpase.",
                    "Ja’ jech, quermanotac vu’un jna’oj ti me cha ts’aclinic ti nich’onil ta scotol a vo’ntonique, ti me muyuc c’usi chaval ta stojolal Rioxe ti me ta bats’imelel cha c’an cha sutes a vo’nton ta sventa a multaque, ti me cha val ta jamal ta stojolal jtotic ti yu’un a valojbe xa a vo’nton ti cha tsacbe sbi ta a tojolal ti Cajvaltic ta sventa ich’ vo’e, jech, ja’ cha ts’aclinic ti Cajvaltic xchi’uc ti Jcoltavanej ti jech cha muc abaic ta vo’e, ja’ jech chac c’u cha’al ya’yej, ti li’e cha vich’ ti Ch’ul Espíritue; jech, ja’ xa chtal ti ich’ vo’ ta c’oq’ue xchi’uc ti Ch’ul Espíritue; ja’ xa jech xu’ xa c’opoj ta yoc’ abatetic ti jech chq’uejinic ta q’uejimoletic ta Ch’ul Riox yu’un Israele.",
                    "Ja’ jech, quermanotac ti vu’un lec jc’anojoxuque, yu’un ja’ jech tal ta jtojolal ti ya’yej nich’nalile, jech la jyal: Ta ts’acal ti c’alal me la sutes ti avo’ntonic ta sventa amulic ti jech cha valic ta jamal ta stojolal ti jtotique, ti cha vich’ic vo’ ta vo’e, ti yu’un a valojbe xa avo’ntonic ti cha ch’unic ti smantaltaque, xchi’uc ti me avich’ojic xa ti vo’ ta c’oc’ xchi’uc ti Ch’ul Espíritu ti jech xu’ xa c’opojic ta ach’ oq’uile, jech, ti ta yoc’tac abatetique, jech ti me ta ts’acal mu xa valune, ja’ van lec ti manchuc o no’ox a votquinune xi.",
                    "Xchi’uc la jca’ybe ya’yej jtotic jech la jyal: jech ti ya’yejtac ti boch’o lec Jc’anoje, yu’un ja’ ta bats’imelel xchi’uc lec tuc’. Ti boch’o lec ta sq’uel sba ta slajebal c’ac’ale, ti va’aye ja’ ta xcol xi.",
                    "Jech tana, quermanotac ti vu’un lec jc’anojoxuque, ti va’aye jna’oj ti me jun vinic muyuc lec ta sq’uel sba c’alalto ta slajebal c’ac’ale, ti me ma’uc tspas ti c’usi la spas ti snich’on cuxul Rioxe, mu xu’ ta xcol.",
                    "Ja’ jech pasic me ti c’usi caloj ta spas Jcoltavaneje; yu’un me jech smelolal ti c’uxi jech la jquich’ ac’bel quile, ti c’uxi xu’ cha na’ c’u x-elan ti ti’na bu xu’ cha oche, yu’un ti ti’na bu xu’ cha oche, ja’ ti sutesub o’ntonale xchi’uc ti ich’ vo’ ta vo’e, ja’ to te ta xtal o ti c’u x-elan ta xch’ay jmultic ta c’oc’ xchi’uc ta Ch’ul Espíritue.",
                    "Jech ja’ te chataic ti tuq’uil xchi’uc ti biq’uit be ti bu ja’ ta x-ic’ban batel ta cuxlejal ta sbatel osile, jech ti me ochemot xa ti ta ti’nae, xchi’uc ti ja’ jech la pas jech chas c’u cha’al smantaltac Riox xchi’uc nich’onile; xchi’uc ti avich’oj xa ti Ch’ul Espíritu ti ja’ ta xal ta jamal ta sventa totil Riox xchi’uc nich’onil ta sventa ti c’uxi ac’o xc’ot ta pasel ti c’usi la jyal stuc cha vich’ ti me la och ta sbelale.",
                    "Jech tana quermanotac ti vu’un lec jc’anojoxuque, ta ts’acal ti jech la ochic ti ta tuq’uil xchi’uc ti ta biq’uit bee, ta jc’an cha jac’boxuc ti me te xa pasbil o c’ot scotole, jech ti vu’une ta xcal ti mo’oje; yu’un muyuc vulemoxuc li’ to c’alal ti manchuc ja’ ta ya’yej Cristoe, xchi’uc ti ta smuc’ul xch’unolajel a vo’ntonic ta stojolale, xchi’uc ti apatojic a vo’ntonic yu’un ti c’u x-elan ta xcoltavan ti yu’un ja’ tsots xu’ yu’un ta xcoltavane.",
                    "Jech ja’ no’ox me tsc’an ti ja’uc xa ts’aclinic batel lec tuc’ ti Cristoe, xchi’uc a na’ojic lec ti c’u x-elan slequilal xchi’uc chc’anvan ti Riox ta scotol viniquetique. Xchi’uc jech, ti me ja’ cha pasic batel ti Mantaletique, xcuxet no’ox a vo’ntonuc yu’un ti ya’yejtac Cristoe, xchi’uc ti me cha q’uel a vaic lec c’alalto ta slajebal c’ac’ale, yu’un jech ta xal ti Rioxe: Oy a cuxlejalic ta sbatel osil xi.",
                    "Jech tana quermanotac ti vu’un lec jcanojoxuque, ti li’e ja’ ti bee, yu’un muyuc bu yan be, xchi’uc biil ti ac’bil li’ ta yolon vinajel ti c’u x-elan biil xu’ ta xcoltavan ti te bu tspas mantal Rioxe, jech tana ti li’e, ja’ ti ya’yejtac Cristoe, ti ja’ no’ox o stuc xchi’uc ti ja’ ta bats’imelel ya’yej Riox xchi’uc nich’onil, xchi’uc Ch’ul Espíritu, ti ja’ic junic Riox muyuc slajebe, jechuc."
                ]
            },
            {
                "url": "https://www.lds.org/scriptures/bofm/2-ne/32?lang=spa&clang=tzo",
                "number": 32,
                "name": "Slajchabal Xcha’vinic Capitulo",
                "summary": [
                    "Ti abatetique ta xc’opojic ta stsatsal Ch’ul Espíritu—Ti viniquetique tsc’an ac’o sc’opanic Riox ti c’uxi xu’ staic o ti c’usi xu’ sna’ic ti ta xac’ Ch’ul Espíritue."
                ],
                "verses": [
                    "Jech lec tana, ja’ jech, quermanotac ti vu’un lec jc’anojoxuque, jna’oj ti cha nop ta a vo’ntonic ti c’usi xu’ cha pasic ta ts’acal ti c’alal me la ochic xa ti ta bee, jech tana. ¿C’u yu’un cha nop ta a vo’ntonic ti c’usitic va’aye?",
                    "¿Me mu xa na’ic ti la jcal ta ts’acal ti c’alal me la vich’ic Ch’ul Espíritu, ti jech xu’ xa xac’opojic ta yoc’ abatetique? ¿Xchi’uc c’uxi xu’ cha c’opoj ic ta yoc’ abatetic ti me ma’uc ta Ch’ul Espíritu?",
                    "Ti abatetique ta xc’opojic ta stsatsal Ch’ul Espíritu; ti c’uxi xu’ ta xalic ti ya’yejtac Cristoe, ja’ yo jech la jcal; Cuxetuc no’ox me a vo’ntonic ta ya’yejtac Cristo; yu’un ti ya’yejtac Cristoe, ja’ ta xal ti c’usitic xu’ cha pasique.",
                    "Ja’ jech, ta ts’acal ti c’alal me laj co’nton ta yalel ti c’usitic va’ay a’yejetique, ti me jech muyuc xa va’ybeic lec smelolale, yu’un muyuc bu cha c’anic xchi’uc muyuc bu cha c’opojic; ti me jeche, muyuc bu cha vich’ic aq’uel batel ta saquil osil, ja’ no’ox te oyoxuc o ta ic’al osil.",
                    "Yu’un ti li’e, ta xcal yanvelta, ti me cha ochic ti te ta sbelal xchi’uc me cha vich’ic ti Ch’ul Espíritue, Ja’ stuc ta xac’ ta ilel scotol ti c’usitic xu’ cha pasique.",
                    "Ja’ jech, ti li’e ja’ ti slequil c’optac Cristoe, yu’un muyuc xa bu ta xich’ aq’uel yan lequil c’op, ja’ to ta ts’acal ti c’alal me tal yac’sba ta ilel xchi’uc sbec’tale, ti c’alal me tal yac’sba ta ilel xchi’uc sbec’tale, scotol ti c’usitic ta xale yu’un ja’ cha vaq’uic persa xch’unel.",
                    "Jech tana, ti vu’un Nefiune, mu xa xu’ c’usi ep xcal; yu’un ti Espíritue ta xa xac’ ac’o lajuc o co’nton ti ta lo’ile, ja’ xa no’ox chi com jtuc ta at o’nton yu’un ti vocolil xchi’uc ti c’usitic chopole, xchi’uc ti ta c’usi mu xotquinic bu oyic ti viniquetique, yu’un mu sc’an st’unic ti c’usi stac’ na’ele, ja’ yo lec ac’bil ta saquil osil, jech, ja’ ta scotol saquil jamal lo’iletic.",
                    "Jech lec tana, quermanotac ti vu’un lec jc’anojoxuque, ta xquil ti cha chi’in ta lo’il a vo’ntonique, jech c’ux chca’ay ti jech ta jchi’noxuc ta lo’il ta sventa li’e, ti me cha va’ybe ti Espíritu ti ta xchanubtas viniquetic c’u x-elan ta c’opanel Rioxe, a na’oj ti ja’ lec ti ta jc’opantic Rioxe; yu’un ti chopol Espíritue mu xchanubtas viniquetic c’u x-elan ta c’opanel Riox, ja’ no’ox ti ac’o mu sc’opanic Rioxe.",
                    "Jech ti li’e, ta xcal ti ac’o xa c’opanic Riox ta scotol c’ac’ale, mu me xbat ach’ulelic; yu’un muyuc c’usi xu’ cha pasic ta stojolal Cajvaltic, ti me mu bayucuc cha c’opanic ti Riox ta sbi Cristo, ti c’uxi ja’uc xac sbenticion ti ta c’usi cha pasique, ti c’uxi ja’uc lec ta sventa a ch’ulelic ti c’usitic a avabtelique."
                ]
            },
            {
                "url": "https://www.lds.org/scriptures/bofm/2-ne/33?lang=spa&clang=tzo",
                "number": 33,
                "name": "Yoxlajunebal Xcha’vinic Capitulo",
                "summary": [
                    "Ti ya’yejtac Nefie yu’un jech ta bats’imelel—Ti li’i ja’ ta xal ta jamal ta sventa Cristo—To boch’otic ta xch’unic Cristoe ta xch’unic xtoc ti ya’yejtac Nefie—Ti li’e ta xich’ aq’uel jech chac c’u cha’al ta xal ta jamal ta baq’uin ta xich’ q’uelel talelile."
                ],
                "verses": [
                    "Jech lec tana, ti vu’un Nefiune, mu stac’ jts’iba scotol ti c’usitic la jyich’ic chanubtasel jteclumale, yu’un muyuc jvu’el ta ts’ib jech chac c’u ch’al chi lo’ilaje, yu’un ti c’alal me jun vinic chlo’ilaj ta stsatsal Ch’ul Espíritue, ta stsatsal Ch’ul Espíritu ta xc’ot ta yo’ntonic xnich’nab viniquetic.",
                    "Jech ti li’e, oyto boch’otic ep ti tsots ta spas yo’ntonic ta scontrainel ti Ch’ul Espíritue, ti c’uxi mu x-och ta stojolalique, ja’ jech, ta xaq’uic ta jech no’ox ti c’usitic ep ts’ibabile xchi’uc ta snopic ti muyuc stu jlec’uque.",
                    "Jech ti vu’un, Nefiune, la jts’iba ti c’usi jts’ibaoje; xchi’uc quich’oj ta muc’ ti yu’un tsots sc’oplale, jech ti ja’ ta sventa jteclumale. Ta jc’anbeic ta jujuliquel ta c’ac’altic, xchi’uc ti jsate ta xatintas jxonjol ta ac’ubaltic ta sventaic; xchi’uc ta jc’anbe Riox ta sventa xch’unolajel co’nton, xchi’uc jech jna’oj ti ta xa’ybun ti c’usi chcale,",
                    "Xchi’uc jna’oj ti Cajvaltic Riox ta stsu’iltas ti c’u x-elan ta jc’opan Riox ta sventa slequilal jteclumale. Xchi’uc ti c’opetic jts’ibaoj ta c’une ta xich’ pasel ta tsots ta stojolalic; xchi’uc ta xal ti ac’o spasic c’usitic leque; xchi’uc ta xich’ic albel ta sventa stotic; xchi’uc ta xc’opojic ta sventa Jesús, xchi’uc ta xich’ic albel ti ja’uc ac’o xch’unique, xchi’uc ti ac’o sq’uel sbaic lec c’alal to ta slajebal c’ac’al, ti ja’ cuxlejal ta sbatel osile.",
                    "Xchi’uc tsots chopol chc’opoj ta sventa mulil, jech chac c’u cha’al saquil ti c’usi ja’ ta bats’imelele, ja’ jech, muyuc boch’o ch-ilin ta sventa ti c’opetic jts’ibaoje. Ja’ xa no’ox ti me ja’ S-espíritu Pucuje.",
                    "Xcuxet co’nton ta sventa saquil osil, xcuxet co’nton ta sventa c’usi ja’ ta bats’imelel, xcuxet co’nton ta sventa Jesús, yu’un ja’ la sloq’uesbun jch’ulel ta c’atinvac.",
                    "Oy yutsil co’nton ta sventa jteclumal, xchi’uc muc’ xch’unolajel co’nton ta sventa Cristo, ti te bu ta spas mantale xu’ ta jta epal ch’ulelaletic ti muyuc yic’ubalique.",
                    "Oy yutsil co’nton ta sventa Judioetic; ta xcal Judio, ta sventa ti boch’otic ta sventa li tal vu’une.",
                    "Oy yutsil co’nton xtoc ti ta boch’otic ma’icuc snailal Israele. Ja’ j’ech, ti va’yique muyuc boch’o jpatoj co’nton yu’un, ja’ xa no’ox ti me la ch’unic ti Cristoe xchi’uc ti me ch-ochic ti ta biq’uit ti’nae, xchi’uc ti me chanoic ti ta tuq’uil be ti ja’ ch-ic’van batel ta cuxlejale, xchi’uc ti me ja’ te oyic o ti ta be c’alal to ta slajebal c’ac’ale.",
                    "Jech lec tana, quermanotac ti vu’un lec jc’anojoxuque, xchi’uc vo’xuc Judioetic xchi’uc ta scotol banamil, a’yic me ti li’ c’opetique xchi’uc ch’unic me ti Cristoe, ti me mu xa ch’unic ti li’ c’opetique, ti me ja’ no’ox cha ch’unic ti Cristoe, ti me cha ch’unic Cristoe, xchi’uc cha ch’unic xtoc ti li’ c’opetique, yu’un ja’ ya’yejtac Cristo, xchi’uc ja’ la jyac’bun, xchi’uc ta xchanubtasvan ta scotol viniquetic ti ja’uc ac’o spasic ti leque.",
                    "Xchi’uc ti me ma’uc ya’yejtac Cristoe, q’uelic lec; yu’un ti ta slajebal c’ac’ale, Cristo ta xal ta jamal ta stsatsal xchi’uc ta smuc’ul slequilal ti ja’ ya’yej stuque, xchi’uc ta slajebal c’ac’ale ta xquil jbatic ta jujuntal jsattic, vo’xuc xchi’uc vu’un, xa na’ic ti ja’ stuc la spasun ta mantal ti ta jts’iba ti c’usitic li’e, jech ac’o me tu jc’unun.",
                    "Jech ta jc’anbe Riox ta sbi Cristo ti ma’uc no’ox eputicuque yu’un jcotolticuc, ac’o colcuticuc ti bu ta spas mantal stuc ti ta smuc’ul slajebal c’ac’ale.",
                    "Jech lec tana, quermanotac ti vu’un lec jc’anojoxuque, acotolic ti boch’ooxuc snailal Israele, xchi’uc a cotolic vo’xuc, ¡ta scotol banamil! ta jc’opanoxuc jech chac c’u cha’al jun ta xc’opoj c’alalto ta spucucale: Batcun, ja’ to te ta jq’uel jbatic me sta sc’ac’alil ti muc’ta slajebal c’ac’ale.",
                    "Vo’oxuc, ti boch’otic ti mu xa c’an—xa vich’ic ti slequilal Rioxe, xchi’uc ti mu xa vich’beic ta muc’ ti sc’optac Judioetique, xchi’uc ti ca’yejtaque, xchi’uc ti ya’yejtac chloc’ ta ye ti xch’ium chij Rioxe, Jech tana, jech ta jc’opanoxuc xa comel ta sbatel osil, yu’un ti li’ lo’iletique ja’ me ta x-ac’van ta ch’ayel ta slajebal c’ac’al.",
                    "Ti c’usi ta xcal comel ta banamile, ja’ me ta xich’ aq’uel ta atojolalic ti c’alal ta xq’uelat atalelique: yu’un me jech la spasun ta mantal ti Cajvaltique, ja’ yo ja’ stac’ jch’unbe. Jechuc."
                ]
            }
        ],
        "summary": [
            "Ja’ c’u x-elan icham Lehi, sbanquiltac Nefi ilinic ta stojolal. Cajvaltic la jyalbe ya’ay Nefi ti ac’o loc’uc batel ta xocol banamile. C’u x-elan ixanoic batel ta xocol banamil."
        ],
        "text": null
    },
    {
        "url": "https://www.lds.org/scriptures/bofm/enos/1?lang=tzo",
        "id": "enos",
        "full_localized_name": "Enos",
        "has_chapters": true,
        "chapters": [
            {
                "url": "https://www.lds.org/scriptures/bofm/enos/1?lang=tzo",
                "number": 1,
                "name": "Ba’yuc capitulo",
                "summary": [
                    "Enós tsots la sc’opan Riox xchi’uc Enós pasbat pertonal smultac Ti ya’yejtac Cajvaltique c’ot ta stojolal xchi’uc la jyich’ albel ti ta xich’ic coltael lamanitaetic ta baq’uine Ti nefitaetique la sliquesic ta ach’ ta stojolalic lamanitaetic Ti Enose xcuxet no’ox yo’nton ta sventa Jcoltavanej yu’un."
                ],
                "verses": [
                    "Jech ja’, ja’ o jech ti vu’un Enosune, jna’oj o no’ox ti ja’ jun vinic lec tuc’ yo’nton ti jtote, jech la xchanubtasun ti c’u x elan c’opal xc’opoje xchi’uc la xchanubtasun ta xch’unel xchi’uc ti c’usi sna’oj ta sventa c’usi yaloj Cajvaltique xchi’uc ac’o ts’uiltasbiluc ti sbi Riox ta stojolale.",
                    "Xchi’uc ta xcal ti c’u x elan jvocol ta stojolal Riox ti c’alal sc’an to ox xich’ loq’uesel jmultaque.",
                    "Ja’ jech, li loc’, batel ta mil chon bolometic ta te’tic; xchi’uc ti a’yejetic ti bu yalojbun o no’ox ca’ay ti ya’yej jtot ta sventa ti cuxlejal ta sbatel osil xchi’uc ti cuxetel o’ntonal ta sventa ch’ul viniquetique. Jech te och c’alal to ta yut co’nton.",
                    "Ti jch’ulele vi’naj, ja’ jech te la jquejan jba ta stojolal Jcoltavanej, jech te tsots la jc’opan ta j oracion ta sventa jch’ulel jtuc, ja’ jech la jc’opan sbejel c’ac’al; jech ti c’alal och ac’ubale, jech ta jtoy batel ti ca’yej ta toyole ja’ to ti c’uxi chc’ot ta vinajele.",
                    "Ja’ jech tal ta jtojolal jun lo’il, ti jech la jyale: Enós, ti amultaque pasbil xa pertonal, xchi’uc taxa vich’ benticion.",
                    "Ti vu’un Enosune, jna’oj o no’ox ti jtotic Riox mu xu’ x epalc’opoje, ja’ jech, ti jmultaque yich’ loq’uesel.",
                    "Jech la jcal ti vu’une: Cajval c’uxi xu’ chc’ot ta pasel ti va’aye?",
                    "Ti stuque jech la jyalbun: Ta sventa xch’unolajel a vo’nton ta sventa Cristo, ti bu muyuc baq’uin a va’yoj xchi’uc a aviloje, ta to xjelo epal jabil ti jech ta xtal yich’ sbec’tale, ja’ jech, batan, xch’unolajel a vo’nton la scoltaot.",
                    "Jech lec tana, ti c’alal la jca’ay ti va’ay lo’iletique, ja’ o japo sc’anel slequilalic ti quermanotac Nefitaetique, ja’ jech la jcac’ scotol jch’ulel ta Riox ta stojolalic.",
                    "Ti c’alal ja’o oy jvocol ta sventa espiritue, ja’ jech ti ya’yej Cajvaltique och ta jol, jech la jyal: Ta jvu’lan a vermanotac jech chac c’u cha’al me ta spasic ti jmantaltaque, ja’ jech la jcac’beic ti li’ banamile, ja’ jun ch’ul banamil, muyuc bu ta xcut ja’ no’ox ta sventa vocolil, ja’ jech ta to jvu’lan a vermanotac jech chac c’u cha’al caloje, ti c’usi muyuc la xch’unique ta xcac’ yaluc xchi’uc xc’uxul ta sjolic stuquic.",
                    "Ja’ o ta ts’acal ti vu’un Enosune, c’alal la jca’ay ti va’ay lo’iletique, ti xch’unolajel co’nton ta sventa Cajvaltique te xa mu xjel o; xchi’uc te ep la jc’opan xchi’uc ep la jcac’ jba ta c’abal ta sventa ti quermanotac, Lamanitaetique.",
                    "Ta ts’acal ti c’alal laj xa ox jc’opan xchi’uc ti c’alal laj xa ox cac’ jba ta c’abal ta scotol co’ntone, jech la jyalbun ti Cajvaltique: Ta xch’unolajel a vo’nton ta xcotquinot, ja’ jech chac c’u cha’al cha c’an cha pase.",
                    "Xchi’uc jech lec tana, ja’ jech, ja’ ti c’usi ta jc’an o no’ox ta jc’anbe stuque; jech ti jteclumal, ti ja’ steclumal Nefitaetique, ti me ja’ la xch’unic ti paych’unej mantale, ja’ xa me jech ta xich’ic vuq’esel, xchi’uc me mu jechicuc ec ti Lamanitaetique. Ti Cajvaltic ti ja’ Rioxe ta snac’ o lec ti spoco’ lo’ilal jteclumal ti ja’ Nefitaetic, ti ja’ jech ta xch’ul c’ob stuc c’uxi xu’ ta xich’ ich’el batel ta baq’uin ta stojolalic Lamanitaetic ti c’uxi ja’uc xich’ic aq’uel batel ta lequilale.",
                    "Yu’un ti c’usi tsots la jpastic ti c’uxi xu’ ta jliquestic ta ach’ ti xch’unolajel co’ntontic ta bats’imelele jeche’ xa ech’emic o. Yu’un la stsaquic ta texticoal Riox ta sc’ac’al yo’ntonic, xchi’uc ti me jeche, ta soquesic ti jpoco’ lo’iltactique xchi’uc ta soquesutic vu’tic ec xtoc. Xchi’uc scotol ti c’usi nopen o no’ox xa’yic jtotique.",
                    "Ja’ jech jna’oj o no’ox vu’un ti Cajvaltic Riox stac’ snac’, ti jpoco’ lo’iltique, yu’un jech ep la jc’anbe, ja’ stuc jech la jyalbun: c’usiuc no’ox ti cha c’an ta xch’unolajel a vo’nton ti me a na’oj ti cha vich’ ta sbi Cristoe, cha ta.",
                    "Jech ti vu’une, oy ono’ox ti xch’unolajel co’ntone ja’ jech la jcalbe Cajvaltic ti ac’o snac’ ti poco’ lo’iletique, ja’ jech la jyal ta jtojolal ti ta xac’ c’otuc ta stojolalic Lamanitaetic ta baq’uin ti me c’ot sc’ac’alile.",
                    "Ti vu’un Enosune, jna’oj ono’ox ti ta xc’ot ta pasel ti c’usi yaloj stuque, ja’ jech ti jch’ulele xcuxet no’ox yo’nton com.",
                    "Xchi’uc jech la jyalbun ti Cajvaltique: ti atottaque sc’anojbicun o no’ox ti c’usi li’e, ja’ jech ta xich’ ac’bel jech chac c’u cha’al xch’unolajel yo’nton, yu’un ti xch’unolajel yo’ntone ja’ jech chac c’u cha’al a vu’un.",
                    "Ja’ o jech c’ot ta pasel ti vu’un Enosune, te li xano ta steclumal Nefi, ta jcholbeic ti c’usi ta to xc’ot ta pasele xchi’uc ta xcalbeic ta jamal ti c’usi la jca’aye xchi’uc ti c’usi la jquile.",
                    "Xchi’uc ta xcal ta jamal ti steclumal Nefie, ta sc’an ta spasic ta c’un c’un tsliquesic ta ach’ ti xch’unolajel yo’ntonic Lamanitaetic ta sventa Riox, Ti c’usi tsots la jpascutique jech e’ xa ech’, yu’un ti c’u x elan mu xc’anvanique mu stac’ c’unibtasel, ja’ ta xch’unic ti c’usi nopen xa’yique ja’ jech yu’un tu jchopolic xchi’uc muyuc ich’bilic o ta venta yu’un sbolilic, yu’un tu jpucujic xchi’uc nojemic ta loc’ometic xchi’uc ta chopolil ta sventa banamil, ti c’usitic tsve’ique puro xulem snaic pasbil ta poc’ xchi’uc ja’ no’ox bu xpaxlajetic ta xocol banamil, xchuquinojic comcom nucul ta xocon slomoic xchi’uc sloc’oj sjolic: xchi’uc lec spasojic ti st’ilub te’ique ti, xmachitaique, xchi’uc ti yeq’uelique xchi’uc epic ti puro tseil tibol tsve’ique, ja’ jech ta jujuliquel ta sc’an chi smiluncutic.",
                    "Ja’ jech, ti steclumal Nefie, la jyabtelan ti banamile, jech te ep ta chop la jyac’ sbec’ ts’unubiletic xchi’uc sat te’etic, xchi’uc la xch’itesic vacaxetic xchi’uc ep ta chop chon bolometic, xchi’uc tentsun xchi’uc te’tical chij, xchi’uc epal ca’etic.",
                    "Xchi’uc ech’em ep to ox lequil viniquetic ta jtojolaltic; ti viniquetique tu jtsots ta ch’unel cha’yic.",
                    "Jech muyuc c’usi oy yan, ja’ no’ox ti c’usi ta xalique, ti ta xcholbeic sc’oplal ti pas c’ope xchi’uc ti c’u x elan ta xich’ic vuq’uesele, xchi’uc ta xich’ic vulesbel ta sjolic ta jujuliquel ti ta xchamique, xchi’uc c’u x elan sjalil ti ta sbatel osile, xchi’uc ti c’u x elan tsmeltsanban xchi’uc stsatsal ti Rioxe, ti c’usitic va’ay scotole, ja’ ti c’uxi ac’o xac’ jna’tic ti ja’uc tuc’uticuc ta xi’el ti Cajvaltique. Ta xcal ti muyuc c’usi yan jech chac c’u cha’al c’usitic li’e xchi’uc ti lo’iletic lec stac’ a’ybel smelolale, xu’van mu xac’ xich’ vuq’uesel ta anil. Ti va’aye ja’ jech chac c’u cha’al ta jts’iba ta sventaique.",
                    "Quil la spasic c’op Nefitaetic achi’uc Lamanitaetic ti c’uyepal c’ac’al li ch’ie.",
                    "Ja’ o jech te japo malubel; ti c’alal jeloven xa ox ciento xchi’uc balunlajuneb xchanvinic (179) jabil ti ja’o no’ox c’alal loc’tal jtotic Lehi ta Jerusalene.",
                    "La jquil ti yu’un jutuc xa sc’an xi bat ta jmuquinale, ti stsatsal Rioxe la jyalbun ti ac’o xcalbeic xchi’uc ti ac’o jcholbeic li’ jteclum xchi’uc ac’o xcalbeic ta jamal jech chac c’u cha’al ta bats’imelel te oy ta Cristoe; jech te la jcal scoltol c’ac’al, jech ti c’usitic va’aye xcuxet no’ox co’nton yu’un ech’emto jech chac c’u cha’al cusitic oy ta banamil.",
                    "Jech jutuc xa sc’an xi bat ti te bu ta jcux co’ntone, ti ja’ te bu’oy Jcoltavanej cu’une, yu’un jna’oj ti ja’ ta stojolal ta jcux co’ntone, xchi’uc xcuxet no’ox co’nton ti me sta sc’ac’alil ti jbec’tal sna’ xcham ti jech ta spas ta mu sna’ xchame, xchi’uc ti jech chi c’ot ta sate, jech ja’ te ta xquilbe sat ta lequilal, ti stuque jechvan ta xalbun; la’ ta jtojolal, vo’ot ti lec ts’uiltasbilote, oy jun avavil meltsanbil ta a tojolal te ta snatac jtot. Jechuc."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/mosiah?lang=tzo",
        "id": "mosiah",
        "full_localized_name": "Mosiah",
        "has_chapters": true,
        "chapters": [
            {
                "url": "https://www.lds.org/scriptures/bofm/mosiah/2?lang=spa&clang=tzo",
                "number": 2,
                "name": "Xchibal Capitulo",
                "summary": [
                    "Ti rey Benjamine la sc’opan boch’otic ja’ic ta steclumal Ta sventa lequilal xchi’uc lequilal ta sventa espíritu te bu ta tspas mantal Xchi’uc la jyal ti ac’o ja’uc abtejicuc ta sventa sreyic ta vinajele Ti boch’otic ta x ilinic ta sventa Rioxe ta ta’yic at o’ntonal xco’laj xchi’uc c’oc’ ti mu stac’ tubele."
                ],
                "verses": [
                    "Ja’ o jech ta ts’acal ti c’alal la spas Mosíah ti c’usi la jyich’ pasel ta mantal yu’un stote, ti c’alal la jyal ta scotol banamile, ti jteclume la stsob sbaic scotolic ta buyuc no’ox liquemic talel ti c’uxi xu’ xbatic ta templo chbat ya’ybeic ya’yej ti rey Benjamin ta x albatique.",
                    "Jech tu j epic tajmec, jech, tu j epic ti jech muyuc la jyataique; yu’un ech’em to epajic ta bu no’ox c’alal, jech te muq’uibic ta muc’ta jteclum.",
                    "Xchi’uc la jyich’ic batel sba yol xchon bolomic, ti c’uxi xu’ xaq’uic ta matanal xchi’uc chchiq’uic jech chac c’u cha’al smantal Moisese.",
                    "Xchi’uc ti c’uxi xu’ stojbeic ta vocol Cajvaltic Riox ti ja’ Srioxic ti jech la jyich’ic loq’ueseltal ta steclumal Jerusalene, ti jech yich’ic pojel ta sc’ob yaj contraique, xchi’uc ti jech yich’ic ac’bel lequil vinic ti ja’uc jchanubtasvanej yu’nique, ti c’uxi ja’ la jyac’ lequilal ti te ta sbanamil Zarahemlae, xchi’uc la jyich’ic chanubtasel ta xch’unel ti smantaltac Riox ta sventa ti c’uxi oyuc xcuxetel yo’ntonique xchi’uc ti nojemicuc ta sc’anulajel yo’ntonic ta sventa Riox, xchi’uc ta scotol viniquetique.",
                    "Ja’ o jech ti c’alal c’otic ta temploe te la spas snaic ta poc’ ta xocontac, ta jujun vinic jech chac c’u cha’al snailalique, ja’ jech chac c’u cha’al yajnil, xchi’uc squeremutic, xchi’uc stsebetic, ti va’ay squeremutic xchi’uc stsebetique ta muc’, c’alal to ta biq’uit, ta jujun snailalic voc’ajtiquic ta jujuntal.",
                    "Ja’ jech la spasic snaic ta poc’ ta xocontac Templo, ti jujun viniquetique sq’uelojan batel Templo ti sti’ snaic ta poq’ue, ti c’uxi xu’ xcomic ta snaic ta poc’ ti c’uxi xu’ xa’ybeic ti ya’yej rey Benjamin ta xich’ic chi’nel ta lo’ile.",
                    "Yu’un tu j-ech’em yepalic ja’ yu’un jech mu xu’ xchanubtas ta yut spac’benal Templo ti rey Benjamine, ja’yo la spas jun muc’ta tec’ubal ti c’uxi xa’ay steclumal ti ya’yejtac ta xchi’in ta lo’ile.",
                    "Ja’ o jech sjapo sc’opanel steclumal ti te ta muc’ta tec’ubale, mu scotolicuc la jya’yic ti ya’yejtaque, ja’ ta sventa ti yu’un tu j-ech’em yepalique, ja’yo jech la jyal ti ac’o sts’ibaic ti c’usi chal ti c’uxi staquic batel ta stojolalic ti boch’otic muyuc xa’yic ti ya’yeje, ti c’uxi xu’ xa’yic ti ya’yejtaque.",
                    "Ti li’e ja’ ti lo’iletic ti bu la spas mantal la sts’ibaique: Quermanotac vu’un, acotolic ti boch’otic la tsob a vaique, vo’xuc xu’ xa va’yic ti ca’yejtac li’ ta xcal tanae; yu’un muyuc bu jpasoj mantal ti ac’o mu xtal avaybicun jc’op ti c’alal chi c’opoje, yu’un la jquic’oxuctal ta sventa tal a va’ybicun; xchi’uc ac’o xa jam lec achiquinic ti c’uxi xu’ xa va’ybicune, xchi’uc avo’ntonic ti c’uxi xu’ xa va’ybeic lec smelolale, xchi’uc ajolic ti c’uxi stac’ xa na’ic ti c’usitic ja’ no’ox yaloj stuc Riox ti ta xich’ aq’uel ta a satique.",
                    "Muyuc bu la jquic’oxuctal ti yu’nuc tal a xi’icune, xchi’uc me ja’uc xa nopic ti me vu’un no’ox jtuc vinicun ti li’ ta banamile.",
                    "Ja’ no’ox jechun jech chac c’u cha’al vo’xuc, ti jech oyun ta scotol ta chop chameletic xchi’uc jbec’tal xchi’uc jole; jech tana, quich’oj t’ujel ta sventa li’ jteclum, xchi’uc quich’ojbe svu’el sc’ob jtot xchi’uc ta sc’ob Cajvaltic la jyac’ ti yu’nuc vu’nucun jpasvanejucun ta mantal xchi’uc sreyic ti li’ jteclume; jech ja’ ta smuc’ta tsatsal xchi’uc svu’el la snac’un xchi’uc la sq’uelun ti c’uxi xu’ xi abtej ta atojolalic ta scotol tsatsalile, xchi’uc ta scotol c’usi sna’ xchi’uc ta scotol spersa ti Cajvaltic yac’ojbune.",
                    "Ta xcalboxuc ti yu’un ja’ jech albilun ti chi abtej ta atojolalic ta scotol c’ac’ale, ja’ jech chac c’u cha’al ta ora, ti muyuc bu cac’ojboxuc c’anal taq’uin xchi’uc saquil taq’uin xchi’uc me ja’uc c’usi jchopucal c’ulejalil.",
                    "Xchi’uc muyuc bu c’ac’oj ac’o xa tic’atic ta chuquel, xchi’uc xa vilbajin a vaic ta abtel ta jujuntal, xchi’uc xa mil a vaic, xchi’uc xa vac’be a vaic ton, xchi’uc xa elc’ajic, xchi’uc me ja’uc xa mulivajic, xchi’uc me c’usiuc no’ox junucal mulil xa pasic, yu’un ta jchanubtasoxuc ti ja’uc ac’o xa pasic ti smantaltac Cajvaltic ta scotol c’usitic ja’ la spasoxuc ta mantale.",
                    "Ti vu’une jtuc chi abtej xchi’uc jc’obtac ta sventa ti c’uxi cha jcoltaoxuc ta sventa ti mu xa tojic apatanique, xchi’uc ti c’uxi mu xvul ta atojolalic ti c’usitic tu jtsots ta pasele, yu’un scotol ti c’usi calojane vo’xuc texticooxuc ti li’ ta c’ac’al li’e.",
                    "Ta scotol, quermanotac vu’un, muyu’nuc ta jtoy jba ti jech la jpase, me ja’uc yu’un ta jtic’ amulic xtoc ti jeche, yu’un ta xcal ti c’usitic va’aye ja’ ta sventa ti c’uxi xu’ xa na’ic ti xu’ ta jtac’be ta ora Riox ta sventa ti c’usi lec ta jnope.",
                    "Ti li’e, ta xcal ti yu’un jech abtejemun ta atojolalique, mu yu’nuc ta jc’an ta jtoy jba, ja’ no’ox yu’un ti jech oyun ta yabtel Rioxe.",
                    "Xchi’uc ja’ jech, ta xcal ti jech va’aye ja’ ta sventa ti c’uxi xa chanic ti c’usitic na’bile; xchi’uc ti c’uxi xu’ xa na’ic ti c’alal me oyoxuc ta scoltael a vuts’ avalalique, ja’ oyoxuc ta scoltael a Rioxic.",
                    "Ja’ jech, avalojbicun ti vu’un a reyicune, ti me vu’un ti boch’o cha cuyic ta a reyic ta x abtej ta a ventaique, ¿jech me mu xu’ xa colta abaic vo’xuc ta jujuntal avabtelic ec xtoc?",
                    "Xchi’uc ja’ jech xtoc, ti me vu’un ti boch’o cha cuyic ta a reyic ti boch’o sjelubtasoj c’ac’al avu’nique, jech, ja’ te oy ta yabtel Cajvaltic Riox, ja’ jech xu’ xa tojbicun ta vocol ti vo’xuque, ¡c’uxi xu’ cha tojbeic ta vocol ti a reyic ta vinajele!",
                    "Ta xcal quermanotac vu’un, ti me cha tojbeic ta vocol scotol xchi’uc ta xq’uejinic ta scotol yo’nton ti ach’ulelique, stac’ x och ti jtotic ti boch’o la spase, xchi’uc la snac’ xchi’uc la sq’uel lec, xchi’uc la spas ti c’uxi oyuc xcuxetel avo’ntonique, xchi’uc la jyac’ ti oyuc lequilal ta jujuntale.",
                    "Ta xcal ti ja’ te cha tun yu’un ti boch’o la spasot o no’ox ta sliquebale, xchi’uc te cha sq’uelic ta jujun c’ac’al, ta xa’c a bich’ic ti c’uxi xu’ cha cuxiique cha baq’uic xchi’uc cha abtejic jech chac c’u cha’al cha c’an a tuquique, xchi’uc ja’ cha sq’ueloxuc ta jujuliquel, ta xcal ti me la abtejic ta sbenta ta scotol a bo’ntonique, mu to yu’unuc jlequil abteloxuc.",
                    "Ja’ jech, scotol ti c’usi tsc’ane ja’ ti ac’o xa xch’unbeic ti smantaltaque, yu’un stuc yaloj ti me la ch’unbeic ti smantaltaque, li’ cha ta alequilalic ta banamil, yu’un ti stuque mu stac’ jelel ti c’usi chale; ja’ jech, ti me la ch’unbeic ti smantaltaque, ja’ stuc ta xac’ sbenticion xchi’uc ja’ ta xac’ alequilalic.",
                    "Jech lec tana; ja’ ba’yuc la spas xchi’uc la jyac’ ti acuxlejalique, ja’ yo jech oy avilic yu’un.",
                    "Ti ta xchibale, ja’ tsc’an ti ja’uc xa pasbeic ti c’usi tspasoxuc ta mantale; yu’un ti me la pasique, Ja’ stuc ta xac’boxuc sbenticion ta anil: yu’un ja’ stojojoxuc. Ja’ yo jech oy avilic yu’un; ja’ jechoxuc xchi’uc ja’ jech cha c’otic ta scotol c’ac’al; ja’ yo jech, ¿c’uxi xu’ cha valic ti lecoxuque?",
                    "Jech tana ta jac’, mu xu’ c’usi xa valic ta aventa atuquic, jech la jtac’; mu xu’ xa valic ti jechoxuc jech chac c’u cha’al spucucal banamile, ac’o me jech la vich’ic pasel ta spucucal banamil: ja’ yo jech ja’ yu’noxuc ti boch’o la spasoxuque.",
                    "Me ja’uc vu’un, jech vu’un ti boch’o cha cuyic ta areyique, me ja’uc lecun jech chac c’u cha’al vo’xuc, yu’un spucucal banamilun ec xtoc, me cha vilic ti malubenun xae, ti jutuc xa sc’an xcac’ jbec’tal ta xch’ul me’ banamile.",
                    "Ja’ jech, ti c’u x elan la jcal li abteje, li abtej, jech muyuc c’usi chopol la jnop ta sat Riox, ja’ jech ti li’ ta ora la jcac’ la tsob a vaique, ja’ ta sventa ti c’uxi muyucuc jmule, xchi’uc ti mu xcom ta jtotolal ti ach’ich’alic c’alal Riox ta sq’uelbun jtalel ti c’u x elan spasojun ta mantal ta aventaic vo’xuque.",
                    "Ta xcal, ti jech la jcac’ la tsob abaique, ja’ ta sventa ti c’uxi ta jsacubtas jc’u’tac ta ach’ich’alique, ti li’ ta ora xchi’uc ti li’ ta sc’ac’alil ti yu’un jutuc xa sc’an ta xcac’ jba ta jmuquinale, ja’ ta sventa ti c’uxi cuxetuc co’nton ta xcac’ jbae, xchi’uc ti jch’ulel mu sna’ xchame ac’o stsob sba xchi’uc ti boch’otic ta sq’uejintaic Riox ta vinajele, ti c’uxi sq’uejintaic q’uejimoletic ta lequil Rioxe.",
                    "Xchi’uc xtoc ta xcal ti jech la jcac’ la tsob abaic li’e, ja’ ta sventa ti c’uxi xu’ cha calboxuc ti yu’un mu xa xu’ cu’un ti vu’un jchanubtasvanejun avu’nique, xchi’uc ti reyun avu’nique.",
                    "Yu’un ti li’ ta orae, ti jbec’tale ta xt’elquinaj sjunlijil, ti jech ta to xcac’ persa ac’opanelique; ja’ xa no’ox Cajvaltic Riox ta xac’bun jtsatsal xchi’uc ti la jyac’ jech li c’opoje; xchi’uc la spasun ta mantal ti ac’o xcal li’ ta ora ti jnich’on Mosíahe ja’ rey xchi’uc ajvaliluc avu’nique.",
                    "Jech lec tana quermanotac vu’un, ta jc’an ti ac’o xa abtejic jech chac c’u cha’al abtejemoxuc li’ to ta ora a pasojique, jech chac c’u cha’al la pasbicun ti jmantaltaque xchi’uc ti smantaltac jtote, xchi’uc ti oy alequilalique xchi’uc ti jech muyuc la vich’ic aq’uel ta sc’ob a vaj contraique, ja’ no’ox jech xtoc ti me la ch’unbeic ti smantaltac ti jnich’on o me smantaltac ti Riox ti ja’ ta xaltalele, cha ta alequilalic ta banamil, ti avaj contraique muyuc stsatsalic ta atojolalic.",
                    "Cha’bio me a vaic jteclumaltac, mu me xa pasic c’op ta vo’xuc no’ox, xchi’uc mu me ja’uc xa ch’unic chopol espíritu ti bu la jyal jtot Mosíahe.",
                    "Yu’un ti li’e, jech la jyich’ alel jun chopolil ta sventa ti boch’o ja’ ta sc’an ta xch’un ti va’ay espiritue; ti me ja’ la sc’an la xch’une, jech te oy o, xchi’uc ta xcham o xchi’uc smultac, ja’ ta xuch’ ch’ayebal ta sventa xch’ulel stuc; yu’un ja’ ta xc’ot ta stojol sc’ac’al ti vocolil ta sbatel osil, ta sventa ti yu’un muyuc la jyich’ ta muc’ ti smantaltac Riox ti c’usi sna’oj o lec stuque.",
                    "Ta xcal ti muyuc xa boch’o yantic cu’untic, jech chac c’u cha’al abic’tal nich’nabic ti muyuc chanubtasbilic ta c’usitic li’e, ti jech mu sna’ic ti yu’un jech oy a vilic ta sbatel osil yu’un a totic ta vinajel, ti cha vac’beic scotol c’usitic oy avu’nique, xchi’uc ti c’u xa elanique, xchi’uc muyu’nuc muyuc chanubtasbiloxuc jech chac c’u cha’al poco’ lo’iletic ta sventa c’u x elan la xcholbeic sc’oplal ch’ul lequil viniquetic, ti jech ja’ ono’ox ti c’alal loc’tal jtotic Lehi ta Jerusalene.",
                    "Xchi’uc scotol ti c’usi yaloj jtotic c’alal to li’ ta orae, xchi’uc xtoc la jyalic ti c’u x elan la spas mantal Cajvaltique, ja’ yo jech tana, lec tuc’ xchi’uc ja’ ta bats’imelel.",
                    "Ja’ yo jech ta xcal quermanotac vu’un, ta tsacal ti c’alal jech la na’ic xchi’uc ti jech la vich’ic albel scotol ti c’usitic va’aye, ti me muyuc la ch’unic xchi’uc ti me muyuc la pasic ti c’usitic la jyich’ alele, ja’ xa me cha loq’ues a baic ta stojolal S espíritu Cajvaltic, ti c’uxi muyucuc avavilic ta yantic ti c’uxi cha vich’ic iq’uel batel te ta sbelal ti bu lec na’bile, ta sventa ti c’uxi cha vich’ic benticion, acuxlejalic xchi’uc ti lec cha vich’ic q’uelele,",
                    "Xchi’uc ta xcal ti vinic me jech la spase, ja’ ta xac’ sva stuc ta scontrainel Riox; ja’ jech, yu’un ja’ lec cha’ay ti ja’ chch’un ti chopol espiritue, xchi’uc ja’ ta scontrain ti c’usi ja’ lec tuq’ue, ja’ jech, ti Cajvaltique muyuc yavil ta stojolal, yu’un ti stuque mu stac’ x och ta templo muyuc lec.",
                    "Ti vinic me muyuc ta sutes yo’ntone, ti me ja’ jech oy o xchi’uc ti me jech cham o ta scontra Rioxe, ti mantaletic ta sventa lequil cuxlejale, ta xjulo ta xch’ulel bu mu sna’ xcham jun cuxul slo’il yo’nton ta sventa smul stuc ti bu tsc’an ta sut batel ta stojolal Cajvaltique, xchi’uc ta snojesbat yo’nton ta smul, xc’uxul xchi’uc ta xat yo’nton ti yu’un ja’ jech, jech chac c’u cha’al c’oc’ mu stac’ tubele, ti yu’un te tsanal o ta scotol c’ac’al ti stilemale.",
                    "Ti li’e ta xcal, ti c’uxubinele mu stac’ xc’ot ta stojolal ti va’ay vinique; ja’ yu’un, ti slajeb sc’ac’alile ja’ xco’laj xchi’uc ti vocolil muyuc slajebe.",
                    "Acotolic vo’xuc moletic, xchi’uc ec xtoc vo’xuc queremutic, xchi’uc vo’xuc ololetic, stac’ xa va’ybicun ti ca’yejtaque yu’un lec c’opojemun ti c’uxi xu’ xa va’ybicun lec smelolale, ta jc’opan Riox ti c’uxi ac’o xa juloic xa na’ic ti c’u x elan boch’otic yalic ta mulile.",
                    "Xchi’uc xtoc, ta jc’an ti ac’o ts’uiltasbilicuc xchi’uc cuxetuc yo’ntonic scotolic ti boch’otic ja’ ta spasic ti smantaltac Rioxe, yu’un ti li’e, ja’ic ti boch’otic yich’ojic benticion ta scotol c’usitic oye, jech chac c’u cha’al ta banamil xchi’uc ta cuxlejal ta sbatel osil, ti me jech lec tspas sbaic o c’alalto ta slajebal c’ac’ale, ta xich’ic iq’uel ta vinajel ti c’uxi te ba naquiicuc xchi’uc Riox ti te bu muyuc slajeb xcuxetel o’ntonale, na’ic me na’ic me, ti ja’ ta bats’imelel ti c’usitic li’e! Yu’un Cajvaltic Riox yaloj stuc."
                ]
            },
            {
                "url": "https://www.lds.org/scriptures/bofm/mosiah/3?lang=spa&clang=tzo",
                "number": 3,
                "name": "Yoxibal Capitulo",
                "summary": [
                    "Ti rey Benjamine sbats’il o ti lo’ile Ti Cajvaltic tsots xu’ yu’une ta x abtej ta viniquetic te ta pac’bilna (tabernaculo de barco) Ti xch’ich’ale ta xloc’ ti te bu ch’obajtic sbec’tal ta sventa tstojbe smul sbejel banamile Ti sbie ja’ no’ox stuc ti ta xc’ot ta sventa coltaele Ti quirisianoetique stac’ xloq’uic jech chac c’u cha’al oyique xchi’uc stac’ spasbaic ta ch’ul vinic ta sventa ti c’u x elan la jyich’ tojel mulile Ti stsatsal svocolic boch’otic chopolique ja’ jech chac c’u cha’al snabil c’oc’ xchi’uc yac’alil."
                ],
                "verses": [
                    "Yan velta ta jc’an cha calboxuc mantal quermanotac vu’un, yu’un oyto ep c’usi ta jc’an cha calboxuc; yu’un ti li’e, oyto c’usi ta jc’an cha calboxuc ta sventa ti c’usi jutuc xa sc’an xtale.",
                    "Ti c’usitic cha xcalboxuque yu’un ja’ la jyalbun jun yabat Riox, jech la jyalbun: juloban; jech te lijulo; ja’ o jech te oy te ta jtojolal.",
                    "Jech la jyalbun: Julovan xchi’uc a’yo ti lo’iletic cha calbote; yu’un jech tal calbot lec ach’ xcuxetel o’ntonal.",
                    "Yu’un ya’yoj ti Cajvaltic a c’opanoje, xchi’uc jech sq’ueloj a talel jech chac c’u cha’al lec tuc’ a pasoj a bae; ta sventa ti c’uxi cuxetuc avo’ntone; xchi’uc ti c’uxi xa bal ta sventa a teclumal ti c’uxi ac’o snojes sbaic ta xcuxetel yo’ntonique.",
                    "Yu’un ti li’ sc’ac’alile ta xtal, mu xa tu jnomuc, ti jech ta stsatsal Cajvaltic ti ech’em stsatsal tspas mantal, ta scotol c’ac’al ta scotol c’ac’al ta xyaltal ta vinajel ta sventa xnich’nab viniquetic, xchi’uc ta xnaqui ta pac’bil na, xchi’uc ta xbat ta stojolal viniquetic chba yac’ ta ilel smuc’tiquil tsatsal, jech chac c’u cha’al tscoltaanan jchameletic, ta xcha’cuxesan animaetic, ta xac’ xanoicuc coxoetic, xchi’uc ma’satetic ac’o sq’uelic osil, xchi’uc boch’o macal xchiquinic ac’o xa’yic c’op, xchi’uc ta xpoxtaic scotol ta chop chameletic.",
                    "Xchi’uc ta sloq’ues pucujetic, ti chopol espirituetic te oy ta yo’ntonic xnich’nab viniquetique.",
                    "Xchi’uc ta xil svocol yu’un pucuj, c’ux cha’ay sbec’tal, vi’nal, taquin o’ntonal xchi’uc lubel, ja’ to ech’em jech chac c’u cha’al vinic ta xil svocol, ti muyuc chcham oe, yu’un ti va’aye, ti xch’ich’ale ta xloc’ ta sbec’tal, jech tu jtsots ta xil svocol ta sventa sbolil xchi’uc ti c’usi mu xtun la spas steclumale.",
                    "Ja’ ta sbiin Jesucristo, xnich’on Riox, ti totil ta vinajel xchi’uc ta banamile, ti boch’o la spas scotol ti c’usitic oy ta sliquebal o no’oxe, ti sme’e ja’ ta sbiin Maria.",
                    "Ja’ jech, ja’ ta xtal ta atojolalic ti c’uxi ac’o xc’ot ta stojolal xnich’nab viniquetic ti coltael ta sventa xch’unolajel yo’ntonic ta sbie, ja’ jech ta ts’acal scotol ti c’usitic va’aye, ta xalic ti ja’ jech chac c’u cha’al vinique, xchi’uc ta xalic ti nojem ta pucuje, xchi’uc ta smajic xchi’uc ta sjoc’anic ta cruz.",
                    "Ta yoxibal c’ac’al ta xcha’cuxi ta scotol animaetic; ja’ jech, ta xac’sba ta sventa tsq’uelbe stalel sbejel banamil, ja’ jech scotol ti c’usitic va’aye ta xc’ot ta pasel ta sventa ti c’uxi ta xac’ jun lequil q’uel talelil ta stojolalic xnich’nab viniquetique.",
                    "Xchi’uc xtoc ti xch’ich’ale ja’ ta stojbe smulic ti boch’otic yalemic ta sventa smul Adane, ti boch’otic chamenic xa ti muyuc la sna’ic ti c’usi tsc’an Riox ta stojolalique, ti jech la spas smulic ta scoj ti yu’un mu sna’ique.",
                    "¡Abul sba, abul sba ti boch’o sna’oj ti jech ta x ilin ta sventa Rioxe¡ yu’un mu ta junuc c’usitic va’ay ti ta xtal coltaele, yu’un ja’ no’ox ta xtal ta sutesub o’ntonil xchi’uc ta xch’unolajel o’ntonil ta sventa Cajvaltic Jesucristo.",
                    "Ti Cajvaltic Rioxe yac’ojtal xch’ul lequil vinictac, ta sventa xnich’nab viniquetic, ta sventa ti c’uxi ac’o yalic ti c’usitic li’ ta sventa scotol jnaclejetic, ta jteclumetic xchi’uc c’opetic, ta sventa ti c’uxi xu’ boch’otic xch’unic ti ta xtal Cristoe, ti c’u x elan xu’ ta xich’ic pasbel pertonal smulic xchi’uc ti oyuc ep xcuxetel yo’ntonique, xchi’uc ti c’uxi yu’un ja’ xa talem ta stojolalic yileluque.",
                    "Ta scotol, Cajvaltic Riox la jyil ti steclumal ti tu jtsots yo’ntonique, ja’ yo jech la jyac’be jun mantal, jech, ja’ ti smantaltac Moisese.",
                    "Jech ep la jyac’ ta ilel stsatsal, xchi’uc laval sba sq’uelubil, xchi’uc sloc’obal ti c’u x elan ta xtale, xchi’uc la jyalic ch’ul lequil viniquetic ta sventa ti c’u x elan ta xtale, ja’ o no’ox jech tsots la spas yo’ntonic xchi’uc muyuc la jya’ybeic lec smelolal ti smantaltac Moisese, yu’un mu xu’ c’usi spas ti me mu ja’uc ta stojbutic jmultic ta xch’ich’ale.",
                    "Xchi’uc jech xu’uc spas smulic, ti ololetique stac’ xcolic, ja’ no’ox ta xcal ti yu’un ja’ yich’ojicto benticione, yu’un jech, jech chac c’u cha’al Adán, jech chac c’u cha’al ono’ox nopen xa’yic chyalic ta mulile, ja’ no’ox jech xtoc ta xch’ich’al Cristo ta xcoltaatic yu’un smulic.",
                    "Xchi’uc, ta xcalbot, ti muyuc xa ta xich’ aq’uel yan biile, xchi’uc beil xchi’uc me ja’uc c’usi yan ti c’uxi xu’ xc’ot ti coltael ta sventa xnich’nab viniquetique, ja’ no’ox ta sventa sbi Cristo, ti ja’ Cajvaltic scotol xu’ yu’une, xchi’uc ja’ no’ox jech ta biil o.",
                    "Xchi’uc ja’ jech, ja’ ta sq’uel talelil, ti meltsanel yu’une ja’ lec, xchi’uc ti ololetic ta xchamic ta yololalique muyuc ta xchamic; ja’uc ti viniquetique ja’ ta xuch’ic ch’ayebal ta sventa xch’ulel stuquic, ja’ xa no’ox ti me la sbic’tajes sbaique xchi’uc ti me tscuy sbaic jech chac c’u cha’al vic’tal ololetique, xchi’uc ti me xch’unic ti coltael o no’ox, xchi’uc ti coltael li’ ta orae, ti ja’ te ta xtal c’u x elan ta stoj mulil ta xch’ich’al Cristo ti ja’ Cajvaltic scotol xu’ yu’une.",
                    "Yu’un ti vinic c’u x elan oye, ja’ scontra Riox, ja’ ono’ox ti c’alal yal ta mulil Adane, xchi’uc ja’ o ta scotol c’ac’al, ja’ xa no’ox ti me ja’ te ta xac’ sba jech chac c’u cha’al ta xal Ch’ul Espíritue, ti me ta sloq’uesba jech chac c’u o no’ox x elan vinique, ti me ta spas sba ta ch’ul vinic ta sventa c’u x elan la stoj mulil Cristo Rioxe, ti me tscuy sba jech chac c’u cha’al olol, jch’unej mantal, manchu, xnijet no’ox, manchuc me sta svocol, lec chc’anban, xchi’uc yalojbe yo’nton tspas scotol ti c’usitic stactalel Cajvaltic ta stojolal jech chac c’u cha’al jun olol ja’ ta spas c’usi chal stote.",
                    "Xchi’uc ta xcalbot xtoc ti ta sta sc’ac’alil ti ta xtanij ta scotol muc’tiquil jteclum, jnaclejetic, c’opetic xchi’uc jteclumetic ti c’usi sna’oj jcoltavaneje.",
                    "Ja’ jech, c’alal me c’ot sc’ac’alile, muyuc boch’otic yantic, ja’ no’ox ti bic’tal ololetic ta xich’ tael muyuc smulic ta stojolal Riox ti me mu ja’uc ta sutesub o’ntonal xchi’uc ta xch’unolajel o’ntonal ta sbi Cajvaltic Riox boch’o scotol xu’ yu’une.",
                    "Jech chac c’u cha’al li’ ta yorail, ti c’alal me la chanubtas xa ox ti li’ ateclumal ta sventa ti c’usi la spasot ta mantal Cajvaltic ti ja’ a Rioxe, ja’ jech oy xa smulic ch ilatic ta sat Riox, ja’ xa co’ol sba jech chac c’u cha’al ca’yej calojbot.",
                    "Ja’ jech laj xa cal ti a’yejetic ti Cajvaltic Riox la spasun ta mantale.",
                    "Ja’ jech ta xal ti Cajvaltique: Te xojoban chc’ot ti c’usi ta xalic ta jamal ta sventa scontra li’ jteclum ti ta sc’ac’alil chq’uelbat stalelique, yu’un ja’ jech ta xich’ic q’uelbel stalelic ti jujun viniquetic jech chac c’u cha’al yabtelique, me lec la spas sbaic me chopol la spas sbaic.",
                    "Ti me chopol la spas sbaique, te ta xich’ic aq’uel batel ta sventa smul stuquic ta chopolil ti jech mu xc’anat ta stojolal Cajvaltic ti ta xich’ aq’uel batel ta uts’intael xchi’uc ta c’usi tu jc’ux ti muyuc slajebale, ti bu mu xa xu’ xcha’ sutic talel yan veltae; ja’ jech, ja’ xa yuch’ojic ti ch’ayebal ta sventa xch’ulel stuquique.",
                    "Ja’ jech yuch’ojic xa ti sbisol sc’ac’al yo’nton Rioxe, ti bu mu xa stac’ naq’uel ta sventa lequilale, jech chac c’u cha’al Adán muyuc stac’ la snac’ ti jech la slo’ ti sat te’ bu albil mu xu’ slo’e, ja’ jech, ti yutsilale mu xa xu’ sc’anbeic ta sbatel osil.",
                    "Ti xc’uxule ja’ jech chac c’u cha’al sna’bil c’oc’ xchi’uc yac’alil, ti stilemale mu stac’ tubel, xchi’uc ti xch’ayilale jech te oy o ta sbatel osil, ja’ jech la spasun ta mantal ti Cajvaltique. Jechuc."
                ]
            },
            {
                "url": "https://www.lds.org/scriptures/bofm/mosiah/4?lang=spa&clang=tzo",
                "number": 4,
                "name": "Xchanibal Capitulo",
                "summary": [
                    "Ti rey Benjamine sbats’il o ti lo’ile Ti coltaele ta xc’ot ta pasel ta sventa c’u x elan la jyich’ tojel mulil Ch’unic Riox ta sventa ti c’uxi xu’ xa colique Ja’uc te oyuc c’uxi xu’ cha colic ta sventa alequilalic Ac’beic c’usi oy avu’nic ti boch’otic abulsbaique Ta lequilal xchi’uc lecuc q’uelbil smelolal xa pasic scotol c’usitic."
                ],
                "verses": [
                    "Ja’ o jech c’ot ta pasel ti c’alal laj yo’nton ta lo’il ti rey Benjamin ta sventa ti c’u x elan la jyich’ albel yu’un yaj abat Cajvaltique, la sq’uel xocontac ti te bu tsobol viniquetique, ja’ o jech yalemic xa ox ta lumtic, yu’un talem xa ox xi’elal Cajvaltic ta stojolalic.",
                    "Jech yilojic xa ox sbec’talic stuquic, ma’uc mati spucucal banamile. Scotolic jech la jyalic ta jmoj: Ac’buncutic avutsilal, xchi’uc ac’buncutic ti xch’ich’al Cristo bu ta tstoj jmulcutic ti c’uxi chquich’cutic pasbel pertonal jmulcutique, xchi’uc ti c’uxi xich’ sacubtasel ti co’ntoncutique; yu’un jch’unojcutic ti Jesucristoe, ti xnich’on Riox ti la spas vinajel xchi’uc banamil xchi’uc ti scotol c’usitic oye, ti boch’o ta xyaltal ta sventa xnich’nab viniquetique.",
                    "Ja’ o jech ta ts’acal ti c’alal laj yo’ntonic ta yalel ti c’usitic va’ay lo’iletique, ti S espíritu Cajvaltique yaltal ta stojolalic, ja’ jech nojic ta xcuxetel yo’ntonic ti c’alal la jyich’ic loq’uesbel smulique, ja’ xa no’ox lec ta snopic ta sventa ti smuc’ul xch’unolajel yo’ntonic ta sventa Jesucristo ta xtale, jech chac c’u cha’al ya’yej ti rey Benjamin la jyich’ic albele.",
                    "Ti rey Benjamine la sjam yan velta ti yee, jech la jyich’ic chi’nel ta lo’il xtoc; jech la jyal: Camicotac xchi’uc quermanotac, cu’tscalal xchi’uc jteclumal vu’un, ta jc’an cha jc’opanoxuc yan velta xtoc, ti c’uxi xu’ xa va’yic xchi’uc xa va’ybeic lec smelolal ti c’uyepal cha jchi’noxuc ta lo’ile.",
                    "Yu’un ti li’e, ti c’usi sna’oj xchi’uc ti slequil yo’nton ti Rioxe, ti li’ ta orae julo xa ta atojolalic ti slo’il a vo’ntonic ta sventa ti mu xa tunic xchi’uc ti muyuc lecoxuque, xchi’uc ti ch’ayemoxuque.",
                    "Ta xcal ti me c’otem ta atojolalic ti c’usi sna’oj xchi’uc slequil yo’nton ti Riox, ti yu’un tu j-ech’em stsatsale, xchi’uc ti c’usi sna’e, ti mu x ilin ta orae xchi’uc ti mu xac’ castico ta ora ta xnich’nab viniquetique; xchi’uc ti c’u x elan ta xich’ tojel mulil ti yich’ o no’ox meltsanel c’alal yich’ pasel banamile, ti c’uxi chc’ot ta stojolalic ti coltael boch’otic ja’ te chac’ sbaic ta stojolal Cajvaltic xchi’uc ti me chch’unic ti smantaltaque, xchi’uc ti me ja’ te tsq’uel sbaic lec ta xch’unolajel yo’ntonic ja’ to c’alal me chame, ja’ chcal ti c’alal me cham ti sbec’tale.",
                    "Ta xcal ti va’ay vinique ja’ ta xich’ coltael ta sventa ti c’u x elan ta xich’ tojel mulil ti jech la jyich’ meltsanel o no’ox c’alal meltsaj banamil ta sventa quirisianoetic ti c’uyepalic ch’iemic o no’ox ti c’alal yal ta mulil Adane, xchi’uc ti c’uyepalic ch’iemictoe, xchi’uc ti c’uyepalic te to chch’iic ta slajebal banamile.",
                    "Ja’ jech x elan ti c’u x elan xu’ ta xtal ti coltaele, muyuc xa yan coltael ta xtal jech cha c’u cha’al la jyich’ alel; xchi’uc muyuc xa yan c’uxi xu’ ta xcol o ti vinique, ja’ no’ox o ti c’u x elan la jcale.",
                    "Ch’unic ti Rioxe, ch’unic ti oy ti stuque, ti la spas scotol ti c’usitic oye, jech chac c’u cha’al ta vinajel xchi’uc ta banamil; ch’unic ti mu xa’ybe smelolal scotol vinic jech chac c’u cha’al Cajvaltic xa’ybe smelolale.",
                    "Xchi’uc ch’unic ti xu’ cha sutes avo’ntonic yu’un amulique, xchi’uc xa comtsanic xchi’uc xa bic’tajes a vaic ta stojolal Riox, xchi’uc xa c’anbeic ta scotol a vo’ntonic ti ac’o spasboxuc pertone; ja’ jech, ti me ach’unojic scotol ti c’usitic va’aye, cha vilic ti cha spasboxuque.",
                    "Yan velta cha calboxuc, jech chac c’u cha’al la jcal ta ba’yuque, jech chac c’u cha’al ti a na’oj xa ti c’u x elan xojobal xchi’uc slequilal ti Rioxe, ja’ jech la na’be xa o ti slequil yo’ntone, xchi’uc a va’yojbe xa ti c’u x elan chc’anbane, xchi’uc a vich’ojic xa ch’aybel ti amulic, ti jech ta xac’be xcuxetel yo’nton a ch’ulelique, ja’ jech ta jc’an ti ac’o xa na’ic xchi’uc ti ja’uc jechuc xa na’ic ta a jolic ti smuc’ul Rioxe, xchi’uc ti apalta a tuq’uique, xchi’uc slequil yo’ntone, xchi’uc ti smuc’ul slequilal ta atojolalic ti vo’xuc muyuc lecoxuque, bic’tajeso a baic ta bats’imelel bic’tajesubbail, xchi’uc xa taic ta na’el sbi Riox ta jujun c’ac’al, xchi’uc ti lecuc tuc’ xa pas abaic ta sventa xch’unolajel a vo’ntonic ta sventa ti c’usi jutuc xa sc’an ta xtal, ti jech la jyich’, alel ta ye abate.",
                    "Jech tana, ta xcal ti me laj a pasic ti c’usitic va’aye, ta xa ta xcuxetel a vo’ntonic, xchi’uc cha nojic ta slequil yo’nton Riox xchi’uc ta xa vich’ic o ch’aybel amulic; xchi’uc cha muq’uibic ta sventa c’usi na’bil o no’ox ta xojobal xchi’uc ta slequilal ti boch’o la spasoxuque, o me ta c’usi na’bil ti ja’ lec xchi’uc ti ja’ ta bats’imelele.",
                    "Muyuc xa bu cha c’an cha vuts’inta abaic ta jujuntal, yu’un lec xa no’ox cha ch’iic o, xchi’uc cha vac’be a baic ta jujuntal ti c’usi oy avu’nique.",
                    "Xchi’uc mu me xa bac’ xvi’naj a nich’nabic, xchi’uc me xt’aniic, xchi’uc mu me xa vaq’uic me mu xch’unic smantaltac Riox, xchi’uc me spasic c’op, me smaj sbaic ta jujuntal, xchi’uc ti ja’uc spasic c’usi tsc’an pucuj, ti ja’ jchanubtasvanej ta sventa mulile, ti chopol pucuj bu yalojic o no’ox jtotique, ti yu’un ja’ yaj contra sbaic xchi’uc lequilale.",
                    "Yu’un ja’ cha chanubtasic ti ja’uc xanoicuc ta be ti bu ja’ ta bats’imelel leque; xchi’uc cha chanubtasic ti ac’o sc’anan sbaique xchi’uc ti ac’o scoltaanan sbaic ta jujuntale.",
                    "Xchi’uc vo’xuc cha coltaic ti boch’o tsc’an coltael avu’nique, xchi’uc chavac’ananbic c’usi oy avu’nic ti boch’otic chtun yu’nique, xchi’uc mu me jecheuc no’ox sc’anbot li’ jc’an limoxnae, ti jech ac’o xich’ loq’uesel ti c’uxi ac’o bat lajuque.",
                    "Ta van xavalic: Ti vinique stuc la jyich’tal ti jech abulsbae, ja’ lec muyuc ta xcac’ jc’ob xchi’uc ta xcac’be jve’el, me ja’uc chcac’be c’usi oy cu’un ti c’uxi mu xchame, yu’un ti svocole lec q’uelbil smelolal.",
                    "Jech ¡vinic! vu’un ta xcalbot, ti boch’o jech ta spase, tsc’an ti ac’o sutes yo’ntone, ti me mu sutes yo’nton ta sventa c’usi spasoje, ta xcham ta sbatel osil, xchi’uc muyuc yavil ta stojolal Riox.",
                    "Yu’un ti li’e ¿me mu jcotolticuc ti jc’an limoxnautique? ¿me mu junuc Jrioxtic jcotoltic? jech, Riox yac’ojbutic scotol ti c’usitic oy cu’untique, jbec’taltic xchi’uc jc’u’tic, xchi’uc jc’anal taq’uintic, xchi’uc jsaquil taq’uintic xchi’uc scotol ta chop jc’ulejaltic oy cu’untique?",
                    "Ja’ jech, tana un cha c’opanic ta sbi, cha c’anbeic ti ac’o spasboxuc pertonal amulique, ¿me oy yac’oj jeche’ c’opojemuxuc ti stuque? mo’oj, ti stuque ja’ yac’oj S espíritu ta atojolalic, xchi’uc ja’ yac’oj ti ac’o xnoj ta xcuxetel yo’nton ti avo’ntonique, xchi’uc ja’ la spas ti ch’an chiuc abeic ti c’uxi mu xu’ epuc xa c’opojique, ja’ jech tu j ep bat ti xcuxetel avo’ntonique.",
                    "Ja’ jech lec tana, ti Rioxe, ti ja’ la spasoxuc xchi’uc ti boch’o yich’oj ta venta a ch’ulelic xchi’uc scotol c’usitic oy avu’nic xchi’uc ti c’uxaelanique, ja’ ta xac’ ep c’usitic lec ti me cha c’an ta xch’unolajel a vo’ntonique, ti me cha ch’un ti cha vich’e ¡jech c’u x elan xu’ cha vac’be abaic ta jujuntal ti c’usi oy avu’nique!",
                    "Ti me cha q’uelbe stalel ti vinic c’alal me cha sc’anbe c’usi oy a vu’un ti c’uxi mu xchame, xchi’uc ti me la vac’ batel ta ch’ayele, ja’ to lec stac’ q’uelel amulic ta sventa ti jech muyuc la vaq’uic ti c’usi oy avu’nique, yu’un mu avu’nicuc, yu’un ja’ yu’un Riox, ti bu ja’ yich’oj ta venta acuxlejalique, xchi’uc ta scotol, ti me muyuc c’usi cha c’ane, xchi’uc ti me muyuc cha sutes a vo’nton ta sventa ti c’usitic la pase.",
                    "Ta xcal: ¡Abul sba ti va’ay vinique, yu’un ti c’usitic oy yu’une ta xcham xchi’uc! ta xcal ti c’usitic va’aye ja’ ta sventa ti boch’otic jc’ulejetic, ta sventa c’usitic oy ta banamile.",
                    "Xchi’uc ta xcal xtoc ta sventa ti boch’otic abul sbaique, vo’xuc ti muyuc c’usi oy avu’nique, ac’o me oy ep avu’nic ti c’uxi xjelo li’ c’ac’al xchi’uc ti yan c’ac’ale, ja’ ta xcalboxuc vo’xuc ti boch’otic mu xa c’anic jc’an limoxna ti yu’un jech muyuc c’usi oy avu’nique; ta jc’an ti ac’o jech xa valic ta avo’ntonique; Muyuc xcac’ yu’un muyuc cu’un, ti oyuc cu’une ta xcac’.",
                    "Ja’ jech lec tana, ti jech cha valic ta avo’ntonique; muyuc amulic chacomic, ti me mu jechuque, cha vich’ic aq’uel batel ta vocolil, yu’un ti avocolique lec q’uelbil smenlolal, yu’un cha pich’o’nta ti c’usi muyuc a vich’ojique.",
                    "Ja’ jech lec tana, ja’ ta sventa slequilal c’usitic c’opojemun ti jech muyuc amul ta jujun c’ac’ al ti c’uxi muyuc amul cha xanoic ta sat Rioxe, ta jc’an ti ac’o xa vac’beic c’usitic oy avu’nic ti boch’otic abul sbaique, ja’ jech chac c’u cha’al c’usi oy avu’nique, ja’ jech xa vac’beic sve’el boch’o chvi’naj, xa vac’beic sc’u’ boch’o t’anal, xa q’uelic jchameletic, xchi’uc xa q’uelic c’uxi xu’ ta xcol, jech chac c’u cha’al ta xch’ulel xchi’uc li’ ta sba banamil, ti c’u x elan ta xtun yu’une.",
                    "Xchi’uc xa q’uelic ti ac’o c’otuc ta pasel scotol ti c’usitic va’aye, lecuc spas sbaic xchi’uc lec q’uelbiluc smelolal tspasic, yu’un mu stac’ sujel jun vinic ac’o anilajuc ep jech chac c’u cha’al bu c’alal stabe yipale, xchi’uc xtoc, ja’ lec ti jch’unej mantaluque, ti c’uxi xu’ sta ti xcuxlejale, ja’ jech scotol ti c’ustic va’aye tsc’an ta xich’ q’uelbel lec smelolal c’uxi ta xich’ pasel.",
                    "Xchi’uc ta jc’an xtoc ti ac’o xa na’ic ti boch’otic oy c’usi ta xch’amanbe spat xocon ta nacleje, tsc’an ti ac’o sutes ti c’usi la xch’amane, jech chac c’u cha’al la jyal, ti me mu jechuc cha pasique, cha sa’ amulic xchi’uc ta van xa vac’be sa’ smul ti a pat a xocon ta nacleje.",
                    "Ti ta slajeb xae, mu stac’ xcal scotol ti c’usitic xu’ cha sa’ic o amulique; yu’un oy ep ta chop ti c’uxi xu’ cha sa’ic o amulic ti yu’un jech mu xu’ xa calboxuque.",
                    "Ti li’e xu’ ta xcal, ti me mu xaq’uel a vaic a tuq’uic, ta sventa c’usi cha nopic, xchi’uc ta ava’yejic, xchi’uc ta c’usi cha pasic, xchi’uc ti memuyuc cha q’uelic ti smantaltac Riox ti me muyuc cha vac’ a vaic ta xch’unolajel a vo’ntonic ta sventa ti c’usi ava’yojic ti jech ta xtal ti Cajvaltique, ac’o me ta slajeb xa acuxlejalic ti jech cha pasique, stac’ cha chamic, jech tana ¡vo’ot vinic! tao me ta na’el mu me xa cham."
                ]
            },
            {
                "url": "https://www.lds.org/scriptures/bofm/mosiah/5?lang=spa&clang=tzo",
                "number": 5,
                "name": "Yobal Capitulo",
                "summary": [
                    "Ti ch’ul viniquetique c’otic ta squeremutic xchi’uc ta stsebetic Cristo ta sventa xch’unolajel o’ntonal Ja’ jech ta xich’ic iq’uel ta sbi Cristo Ti rey Benjamine la jyalbe viniquetic ti ac’o tuq’uicuc xchi’uc ti ac’o tsotsicuc ta spasel ti lequiquil abtelale."
                ],
                "verses": [
                    "Ja’ o jech ti c’alal laj yo’nton ta lo’il ti rey Benjamin ta steclumale, lic sjac’be ta scotolic, yu’un tsc’an tsna’ me chch’unic ti lo’iletic la jyale.",
                    "Scotolic jmoj avanic, jech la jyalic: jech ta jch’uncutic scotol ti lo’iletic la valbuncutique, xchi’uc jna’ojcutic lec xchi’uc ti ja’ ta bats’imelel ta sventa S espíritu Cajvaltic boch’o tsots xu’ yu’une, ti yu’un jech laj xa sjeltauncutic xchi’uc co’ntoncutic ti jech mu xa jc’ancutic chopol c’usi jpascutique, ti jech ja’ xa no’ox ta jpascutic ta scotol c’ac’al ti c’usitic leque.",
                    "Xchi’uc vu’uncutic jtuc cutic, ta sventa slequil yo’nton Riox xchi’uc ti c’u x elan ta xalbuncutic Espíritu, ti jech muc’tic quich’ojcutic ac’bel quilcutic ti c’usi jutuc xa sc’an xtale, ti me yu’un jeche, xu’ ta xcalcutic ta scotol c’usitic oy.",
                    "Ja’ xch’unolajel co’ntoncutic oy ta sventa ti c’usi la jyalbuncutic jreycutic ti jech la jyic’uncutic talel te bu c’usitic lec na’bile, ti bu xcuxet co’ntoncutic ta muc’ta xcuxetel o’ntonale.",
                    "Xchi’uc calojbecutic co’ntoncutic ti ta jch’unbecutic smantal ti Jrioxcutique xchi’uc ta jpascutic ti c’usi tsc’ane, xchi’uc ta jch’unbecutic smantal ta scotol c’usitic oy, ti c’u x elan chi spasuncutic ta mantal ta scotol c’ac’al c’u yepal c’ac’al cuxuluncutic ti c’uxi mu xquich’cutic tal vocolil muyuc slajeb ta jtojolalcutic jech chac c’u cha’al la jyal Abate, ti c’uxi mu xcuch’cutic svasoal sc’ac’al yo’nton Rioxe.",
                    "Lec, ti va’ay lo’iletique, ja’ tsc’an ti rey Benjamine, ja’ o jech la jyal: La valic xa ti lo’iletic c’u x elan ta jc’ane, xchi’uc ti c’usi la valic cha pasique ja’ lec stac’ pasel ta bats’imelel.",
                    "Ja’ jech tana un, ta sventa ti c’usi la valic cha pasique, ja’ xa xnich’onoxuc Cristo, squeremutic xchi’uc stsebetic stuc, yu’un ja’ spasojoxuc ta espíritu; ja’ yo jech chavalic ti la xa sjelta a vo’ntonic ta sventa xch’unolajel a vo’ntonic ta sbie, ja’ yo jech, ja’ te voq’uemoxuc ta stojolal xchi’uc c’otemoxuc xa ta squeremutic xchi’uc ta stsebetic.",
                    "Yu’un, ja’ xa no’ox o jech smelolal ti stac’ xa colique, yu’un jech muyuc xa jech yan smelolal o ti jech xu’ xa colique, muyuc xa yan biil yich’oj aq’uel ti c’uxi xu’ chtal coltaele, ja’ jech ta jc’an ti ac’o xa vich’ic ta atojolalic ti sbi Cristoe, acotolic ti avalojic xa ta stojolal Riox ti cha ch’unbeic smantal c’alalto ta slajebal a c’ac’alilique.",
                    "Chc’ot ta pasel ti boch’o tspas jech va’aye, ta xc’ot ta sbats’i c’ob Riox, yu’un sna’oj ti biil c’u x elan xu’ ta xich’ o iq’uele, xchi’uc ta xich’ iq’uel ta sbi Cristo.",
                    "Chc’ot ta pasel xtoc, ti boch’o mu stsac ta stojolal ti sbi Cristoe, ta o no’ox xich’ iq’uel ta yan biil; ja’ jech, ta xich’ aq’uel ta sts’et c’ob Riox.",
                    "Ta jc’an ti ac’o xa na’ic ti ja’ jech x elan ti biil la jcalboxuc ta xaq’ue, ti bu mu stac’ tubel ta scotol c’ac’al, ti me mu la paych’unic mantale, ja’ jech bijbijanic me, mu me xa paych’unic ti mantale, jech chac c’u cha’al mu xich’ tubel ti biil ta avo’ntonique.",
                    "Ti vu’une ta xcalboxuc: Ta jc’an ti ac’o xa vules ta ajolic ta scotol c’ac’al xchi’uc ti te ts’ibabiluc ti li’ biil ta avo’ntonic ti c’uxi mu xa ac’atic ta sts’et c’ob Rioxe, ja’uc no’ox xa va’yic xchi’uc xa votquinic ti c’u x elan snuq’uilal cha vich’ic iq’uele, xchi’uc ti ta c’u x elan biil cha yic’oxuc ti stuque.",
                    "Yu’un ¿C’u x elan ta xotquin yajval ta abtel jun vinic ti me muyuc abtejem ta yabtele, jech tu jlabal sba cha’ay, xchi’uc tu jnom oy c’usi ta snop xchi’uc ti c’usi ta sc’an tspas ta yo’ntone?",
                    "Xchi’uc xtoc ¿me stac’ snac’be jcot sburro spat xocon ta naclej jun vinic? ti vu’une ta xcal ti mo’oje, me ja’uc jutuc xu’ ta xac’ te ac’o jmoj ve’uc xchi’uc xchijtac, yu’un ta sibtas xchi’uc ta snuts loq’uel. Ja’ jech ta xcal ti ja’ jechoxuc vo’xuc ti me mu xa na’ic ti biil c’u x elan xu’ cha vich’ic iq’uele.",
                    "Jech tana, ta jc’an ti ac’o tuq’uicoxuc xchi’uc lequicoxuque, ti ja’uc xa bolesic ti lequil abtelal ti c’uxi Cristo Cajvaltic Riox scotol xu’ yu’un ac’o xac’ a senyailic ti c’uxi ja’uc yu’ntacoxuque, ta sventa ti c’uxi xu’ xa vich’ic iq’uel batel ta vinajele, xchi’uc ti c’uxi oyuc a colemalic muyuc slajebe, xchi’uc ti c’uxi oyuc a cuxlejalic ta sventa c’usi sna’, xchi’uc stsatsal xchi’uc slequilal ti boch’o la spas scotol ti c’usitic oy ta vinajel xchi’uc ta banamil, ti ja’ Riox ta scotole, Jechuc."
                ]
            },
            {
                "url": "https://www.lds.org/scriptures/bofm/mosiah/17?lang=spa&clang=tzo",
                "number": 17,
                "name": "Svuclajunebal Capitulo",
                "summary": [
                    "Ti Almae la xch’un ti ya’yejtac Abinadie xchi’uc la sts’iba Abinadi la jyil svocol lajel ta c’oc’ La xcholbe sc’oplal chamel xchi’uc lajel ta c’oc’ ta sventa c’u x elan chmilvanic."
                ],
                "verses": [
                    "Ja’ o jech, ti c’alal laj yo’nton ta lo’il ti Abinadi ta va’ay lo’iletique ti reye la spas ta mantal spaletac ti ac’o yiq’uic batel xchi’uc ti ac’o chamuc o yu’nique.",
                    "Ja’ o te oy jun xchi’il ti ja’ sbi Almae, yu’un ja’ snitililtac Nefi ec xtoc, xchi’uc lec querem vinic to ox, la xch’un ti ya’yejtac Abinadi c’u x elan la jyale, yu’un sna’oj xa ono’ox c’u x elan ti bolilil la jyal Abinadi ta stojolalique, ja’ jech te la sc’opan rey ti c’uxi mu x ilin ta stojolal Abinadie, ti jech ac’o yac’ loc’uc batel ta lec no’oxe.",
                    "Jech ti reye ech’em to i ilin, la jyac’ ac’o nutsatuc batel ti Alma ta stojolalique, la stac’ batel yaj abteltac ti ac’o bat xnochpatiic batel ti jech ac’o bat smilique.",
                    "Jech ti stuque jato batel ta stojolalic, xchi’uc la snac’ sba ti c’uxi mu xtaate, ep c’ac’al ti jech snac’oj sbae, la sts’iba scotol ti c’usi la jyal Abinadie.",
                    "Ja’ o jech ti reye la spas ta mantal yaj chabivanejtac ti jech ac’o bat sjoyibtaic ti Abinadi c’uxi xu’ xiq’uic batel ta stojolale, jech la xchuquic xchi’uc la stiq’uic ta chuquel.",
                    "Ta ts’acal ti c’alal jelo oxib c’ac’ale, ti c’alal jech la sjac’be spaletac ti reye la spas ta mantal ti ac’o yiq’uic batel yan velta ta stojolale.",
                    "Jech la jyalbe: Abinadi, oy jtaojcutic mulil ta atojolal, jech xu’ cha cham.",
                    "Yu’un avaloj ti Riox ta xyaltal stuc ta sventa xnich’nab viniquetique; ja’yo jech tana, ja’ ta sventa ti xu’ xa vich’ milele, ja’ xa no’ox ti me cha c’an pertonal ta scotol c’usi chopol c’opojemot ta jventa vu’un xchi’uc ta sventa jteclumale.",
                    "Ti Abinadie, ja’o jech la jyal: Ta xcalbot ti muyuc ta jc’an pertonal ta sventa ti c’u x elan lo’iletic la jcalbot ta sventa li’ jteclume; yu’un ja’ ta bats’imelel; ti c’uxi ac’o xa na’ ti yu’un ja’ ta bats’imelele, ja’ yo jech la jcac’ jba ta ac’obic.",
                    "Jech, jech te xcuch cu’un o ja’ to me li chame, xchi’uc muyuc ta jc’an pertonal ta sventa c’usi caloj, yu’un ja’ te chcom ti c’uxi ja’uc ta xal ta jamal ta sventa c’usi mu xa c’anic vo’xuque, xchi’uc ti me la milicune, cha malic jch’ich’al muyuc smul, xchi’uc xtoc ti va’aye, ja’ ta xcom yal ta jamal ta a contraic vo’xuc ta slajebal c’ac’al.",
                    "Ja’ o jech, ti rey Noee, te xa ox tsc’an la scolta, yu’un te xi’ ta sventa ya’yejtac; jech, yu’un te xi’ me chc’ot ta stojolal ti c’u x elan tsmeltsanvan Rioxe.",
                    "Ja’uc ti paleetique te avanic ta scontra Abinadi, te sjapoic stic’bel smul, jech la jyalic: Ti li’e chopol xa c’opojem ta stojolal rey, ja’ o jech, ti reye te ac’bat sc’ac’al yo’nton yan velta ta stojolal xtoc, te la jyac’ ta c’abal ti c’uxi ac’o bat smilique.",
                    "Ja’ o jech te la jyiq’uic batel xchi’uc la xchuquic, xchi’uc la jyac’beic sbec’tal ta ac’al, jech, ja’ to ti c’uxi cham oe.",
                    "Jech ti c’alal yu’un ja’ o xa xchi’c’at o ti ta yat c’oq’ue, avan ta stojolalic; jech la jyal:",
                    "Jech tana, ti c’u x elan la pasbicune, jech chc’ot ta pasel ta stojolal avalab anich’nabic ti jech ta xac’ ac’o epuc ya’yic xc’uxul jech chac c’u cha’al xc’uxul c’oc’ chca’ay chi cham oe; ti li’e ta xch’unic ti ja’ ta xcolic ta sventa Cajvaltic ti ja’ Srioxique.",
                    "Xchi’uc ta xc’ot ta pasel ti cha vilic scotol ta chop vocolil ta sventa chamele, ti ja’ ta sventa a bolilique.",
                    "Jech, cha yayijesatic ta buyuc no’ox abec’talic, xchi’uc cha vich’ic loq’uesel batel ta buyuc no’ox xa loc’ xa ech’ic, jech chac c’u cha’al chon bolometic ti ta xich’ loq’uesel ta scoralil ti jech ta xich’ aq’uel batel xchi’uc xibal sba chon bolometic ta te’tique.",
                    "Ti va’ay me c’ot sc’ac’alile, cha mil abaic, cha yalic ta sc’ob a vaj contraic; ja’ o jech cha va’yic jech chac c’u cha’al chca’ay vu’un xc’uxul chamel ta c’oq’ue.",
                    "Yu’un ja’ jech ta spac sc’oplal Riox ta sventa ti boch’otic ta soquesbat steclumale, ¡vo’ot Riox ic’bun li’ jch’ulele!",
                    "Xchi’uc ja’ jech, ti Abinadi c’alal la jyal ti va’ay lo’iletique, yal ta lum, ja’ o icham ta c’oc’, jech, jech c’ot ta pasel yu’un muyuc sc’an la smuc ta yo’nton ti smantaltac Rioxe, ja’ jech la jyac’ ta ilel lec ta bats’imelel c’usi la jyal ti jech cham oe."
                ]
            },
            {
                "url": "https://www.lds.org/scriptures/bofm/mosiah/18?lang=spa&clang=tzo",
                "number": 18,
                "name": "Svaxaclajunebal Capitulo",
                "summary": [
                    "Alma la xchol c’op ta mucul La jyalbe sc’oplal ich’um vo’al xchi’uc la jyac’ ich’ vo’ te ta vo’etic yu’un Mormón La sliquesbe xch’ulna Cristo xchi’uc la jyac’be yabtel banquilaletic Ti va’yique ta xve’ic ta yabtel sc’ob stuquic xchi’uc xchanubtasic jteclum Alma xchi’uc steclumal jatoic batel ta stojolal rey Noe batic ta xocol banamil."
                ],
                "verses": [
                    "Ja’ o jech ti Almae, ti boch’o jato loq’uel yu’un yaj abteltac rey Noee, la sutes yo’nton ta smultac xchi’uc sboliltac, jech te bat ta mucul ta jteclumetic, xchi’uc te sjapo chanubtasvanej ta sventa c’u x elan ya’yejtac Abinadi.",
                    "Jech, ja’ ta sventa ti c’usi ta to xc’ot ta pasele, xchi’uc xtoc ti ta xcha’ cuxi animaetic ta sventa c’uxi ta xich’ coltael jteclume, ti ta xich’ pasel ta stsatsal svu’el xchi’uc ti vocoliletic ta xich’ xchi’uc ti ta xcham Cristoe, xchi’uc ti c’u x elan ta xcha’ cuxe, xchi’uc ti c’u x elan ta xbat ta vinajele.",
                    "Ja’ jech ta xchanubtas ti jayibic boch’otic tsc’an ta xa’yic ti ya’yejtaque, jech ta xal ta mucul ti c’uxi mu x och ta xchiquin reye, jech te ep la xch’unic ti ya’yejtaque.",
                    "Ja’ jech ti jayibic boch’otic la xch’unique, batic te ta bu sbiinoj Mormón, ti biil bu yac’ojbe o no’ox rey ti te ta sts’ac muc’ta jteclume, ta baq’uintic, o me ta yorail, oy colemal chonetic.",
                    "Ja’ jech, ti te ta Mormone, sloq’uem lequil vo’ ti tee, ti Almae ja’ te ta xbatilan, yu’un ti te ta nopol vo’e oy jun paraje noj ta vic’tal te’etic, ti te bu ta snac’ sba sbejel c’ac’al ti c’alal ja’ o ta sa’van ti reye.",
                    "Ja’ jech ti jayibic la xch’unique, ja’ te chbatic ti c’uxi chba ya’yic ti ya’yejtaque.",
                    "Ja’ o jech c’ot ta pasel, ti c’alal ep xa ox c’ac’al jeloe, te xa ox ep jutuc stsoboj sbaic ti te ta paraje Mormón ta sventa ti ta xa’ybeic ya’yejtac Almae, jech scotolic ti boch’otic ta xch’unic ti ya’yejtaque, te xa stsoboj sbaic ta xa’yic, te la xchanubtas ti ac’o sutes yo’ntonic yu’un smulic xchi’uc ti c’u x elan ta xich’ic coltael yu’un smulic xchi’uc ti ac’o oyuc xch’unolajel yo’ntonic ta sventa Cajvaltique.",
                    "Ja’ o jech la jyal: Ti li’ vo’etic Mormone, (yu’un ja’ jech sbiinoj) jech ti yu’un cha c’anic cha ochic ta scoral Riox xchi’uc ti jech cha c’anic cha vich’ic iq’uel ta steclumale, xchi’uc ti avalojbe avo’ntonic ti cha vich’be a baic avicatsic ta jujuntal ti c’uxi aniluc chc’ot ta pasele.",
                    "Jech me a valojbe a vo’ntonic cha o’c’ a xchi’uquic ti boch’otic ta x oq’uique, jech, xchi’uc cha patbe yo’ntonic ti boch’otic tsc’an patbel yo’ntonique, xchi’uc ti me cha c’otic ta xtextico Riox ta scotol c’ac’ale, xchi’uc ta scotol c’usitic oy ti buyuc no’ox banamilal oyoxuc ti ja’ to me c’alal la chamic ti c’uxi cha vich’ coltael yu’un Riox xchi’uc ti c’uxi cha vich’ic atael achiquinic boch’otic ba’yuc cha’ cuxiic ta sventa ti c’uxi oyuc a cuxlejalic ta sbatel osile.",
                    "Cha calboxuc li’ ta ora, ti me ja’ jech ti c’usi tsc’an avo’ntonique, ¿c’u yu’un muyuc cha vich’ic vo’ ta sbi Cajvaltic, jech chac c’u cha’al xu’ xa valic ta jamal xchi’uc cha valic ta stojolal ti ja’ cha pasbeic ti yabtel xchi’uc cha ch’unbeic smantaltac ti c’uxi xu’ xa yac’boxuc ep S espíritu ta atojolalique?",
                    "Ja’ o jech, c’alal la jya’yic jech lo’iletic ti jteclume, la spac’ sc’obic yu’un xcuxetel yo’ntonic xchi’uc ja’ o jech avanic: Ti va’aye ja’ tsc’an ma ti co’ntoncutique.",
                    "Ja’o jech c’ot ta pasel, ti Almae la stsac Helam, ja’ ba’yuc och ta yut vo’; ja’ o jech lo’ilaj jech la yal: vo’ot Cajval ac’otal a Espíritu li’ ta sba avaj abtel ti c’uxi xu’ spas ta slequilal yo’nton ti li’ abtele.",
                    "Ti c’alal ja’o jech la jyal ti va’ay lo’iletique, ti S espíritu Cajvaltique, tal ta stojolal, jech la jyal: Helam, jech ti oy xa cu’un ti stsatsal Riox ti tsots xu’ yu’une, ta xcac’ot ta vo’ ta sventa ti c’uxi cha val ta jamal ti yu’un la val xa ta jamal ti cha pasbe yabtel, ti ja’ to me la cham ti jech oy to abec’tal sna’ xchame; jech ac’o yac’bot tal S espíritu Cajvaltic ta atojolal, jech oyuc a cuxlejal ta sbatel osil, yu’un ta stoj amul li’ Cristoe, ti boch’o ja’ la smeltsan o no’ox stuc ti c’alal meltsaj banamile.",
                    "Ti C’alal jech la jyal lo’iletic ti Almae, Alma xchi’uc Helam la smuc sbaic ta vo’ xchibalic, jech te liquic xchi’uc te loq’uic ta vo’ xcuxet no’ox yo’ntonic, yu’un jech yich’ic nojesel ta Espíritu.",
                    "Ja’ jech la stsac yantic xtoc ti Almae, och xchibal velta ta vo’, ja’ jech la jyac’ ta vo’ jech chac c’u cha’al ta ba’yuque, ja’ xa no’ox muyuc la smuc sba yan velta ta vo’ ti stuque.",
                    "Ja’ jech la jyac’ ta vo’ scotolic ti boch’otic te batic ta paraje Mormone, oy van jech yepalicuc chib ciento xchi’uc chanib (204) ch’ulelaletic, jech, la jyich’ic vo’ te ta vo’etic Mormón, jech te nojic ta slequilal Riox.",
                    "Ja’ jech la sbiinic xch’ulna Riox, o xch’ulna Cristo, jech ja’ o no’ox o te lictal ti c’ot ta pasel ti boch’o tsc’an ta xich’ vo’ ta svu’el stsatsal Rioxe, ta xich’ iq’uel ta sventa xch’ulna.",
                    "Jech ti Almae, yich’ojbe ti stsatsal Rioxe, la jyac’be yabtel banquilaletic, jech, jun banquilal ta jujutsopic ta lajlajuneb yoxvinic (50), ta sventa ti ja’uc albaticuc xchi’uc xchanubtasaticuc ta sventa ti c’usitic oy te bu tspas mantal Rioxe.",
                    "Xchi’uc la spas batel ta mantal ti mu c’usiuc yan xchanubtasvanic jech chac c’u cha al chanubtasvan stuc xchi’uc ti c’u x elan yich’oj alel ta yeic ch’ul lequil viniquetique.",
                    "Jech, xchi’uc la spas batel ta mantal, ti mu c’usiuc yan xchanubtasvanic jech chac c’u cha’al c’u x elan xu’ ta sutes yo’ntonic xchi’uc oyuc xch’unolajel yo’ntonic ta Cajvaltic ti boch’o la jyich’ o coltael steclumale.",
                    "Xchi’uc la spas ta mantal ti muyucuc c’op yu’nic ta jujuntale, ti ja’uc no’ox tuc’uc xac’ satic ta ba’yuc be ti bu sq’uelojic batele, ja’uc no’ox oyuc jun xch’unolajel yo’ntonic, xchi’uc jun ich’ vo’, ti jech junuc yo’ntonic ta coman xchi’uc ti sc’anojanuc sbaic ta jujuntale.",
                    "Ja’ jech la spas mantal ti ac’o bat xcholbeic sc’oplale, ja’ jech pasic ta xnich’nab Riox.",
                    "Xchi’uc la spas ta mantal ti ac’o sq’uelic ti sc’ac’alil cuxub o’ntonal ti jech ac’o yich’ic ta muq’ue; xchi’uc xtoc ti ac’o jech stojbeic ta vocol scotol c’ac’al ti Cajvaltic ti ja’ Srioxique.",
                    "Xchi’uc xtoc, la spas ta mantal ti banquilaletic boch’o la jyac’be yabteltaque, ti ac’o abtejicuc ta sc’ob stuquic ti c’uxi xu’ staic ti c’usi chtunyu’nique.",
                    "Te la jyich’ic ac’bel jun c’ac’al ta jujun xemuna ti c’uxi stac’ stsob sbaic ta sventa c’uxi ta chanubtasic ti jteclume, xchi’uc c’u x elan ta xich’ic ta muc’ Cajvaltic ti ja’ Xrioxique, xchi’uc xtoc stac’ stsob sbaic ti jayib velta xu’ yu’nique.",
                    "Ti banquilaletique mu ja’uc chac’ jteclum ti c’usi chtunyu’nique, yu’un ta yabtelic stuquic xu’ ta xich’ic ti slequilal Rioxe, ti c’uxi xu’ ta stsatsubic ta Espíritue, ti jech yich’ojic c’usi sna’oj Riox ti c’uxi xu’ xchanublasvanic ta stsatsal xchi’uc ta svu’el Rioxe.",
                    "Xchi’uc xtoc, ti Almae, la spas ta mantal jteclum sventa ch’ulna ti ac’o yaq’uic c’usi oy yu’nique, jech chac c’u cha’al c’usi oy yu’nic ta jujuntale; jech ti me oy c’usi ep oy yu’une, jech ep ta xac’; xchi’uc ti boch’o muyuc ep c’usi oy yu’une, ja’ no’ox jutuc ta xc’anbat, ti boch’o muyuc c’usi oy yu’une ja’ ta xich’ ac’bel.",
                    "Ja’ jech xu’ xavaq’uic ti c’usitic oy avu’nique, ta avo’nton atuquic xchi’uc ta slequil a vo’nton a tuq’uic, xchi’uc ta slequilal a vo’ntonic a tuq’uic ta sventa Riox, jech chac c’u cha’al boch’o banquilaletic ti me yu’un chtun yu’nique, jech, xchi’uc ta scotol ch’ulelaletic boch’otic t’anajtic yu’un sme’onalique.",
                    "Ti va’aye ja’ jech la jyal stuc ta stojolalic, ti yu’un jech yich’ic pasel ta mantal yu’un Rioxe, ja’ jech tuc’ la spas sbaic ta sat Riox, ti la scoltaanan sbaic ta jujuntal ti li’ ta banamil xchi’uc ta ch’ulelal, jech chac c’u cha’al chtun yu’nic yu’un sme’onalique.",
                    "Jech ti va’aye, scotol la jyich’ pasel ti te ta Mormone, jech, ti te ta xocon vo’etic Mormone, ti te ta te’tic ta xocon vo’etic Mormone, jech, ti te ta paraje Mormone, ta vo’etic Mormone, ta te’tic Mormone, lec alac’ sba c’ot ta sat jpojvanej ti boch’otic te c’otique, jech, lec ts’uiltasbilic, yu’un ta sq’uejintabeic q’uejimoletic ta scotol c’ac’al.",
                    "Jech la jyich’ pasel ti te ta sts’ac muc’ta jteclum ti c’uxi mu xa’ay ti reye.",
                    "Ja’ jech, ja’ o jech ti reye, la jya’ay ti c’u x elan ta xbaq’uic ti jteclume, la stac batel yaj abteltac ac’o bat sq’uelic, ja’ o jech, ja’ sc’ac’alil stsobojsbaic ta xa’yic ti ya’yej Cajvaltique, la jyich’ic tic’bel smulic ta stojolal rey.",
                    "Ti reye la jyal ti ja’ Alma ta spas ta mantal jteclum ti c’uxi ilinicuc ta stojolale; ja’ o jech, la stac’ batel yaj soltarotac ti ac’o bat smilique.",
                    "Ja’ jech ti Alma xchi’uc ti steclumal Cajvaltique, la jya’yic ti ta xbat yaj soltarotac reye; ja’ jech la stsaquic snaic ta poc’ xchi’uc snailalic, batic ta xocol banamil.",
                    "Oy to’ox jech yepalic ta atael, chanib ciento xchi’uc lajuneb yoxvinic (450) ch’ulelaletic."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/alma?lang=tzo",
        "id": "alma",
        "full_localized_name": "Alma",
        "has_chapters": true,
        "chapters": [
            {
                "url": "https://www.lds.org/scriptures/bofm/alma/5?lang=spa&clang=tzo",
                "number": 5,
                "name": "Yobal Capitulo",
                "summary": [
                    "Ti c’uxi ta xich’ tael coltaele, tsc’an ta sutes yo’ntonic ti viniquetique xchi’uc tsc’an ta xch’unic ti mantaletique, chvoq’uic ta ach’, ta sacubtas sc’u’ic ta sventa xch’ich’al Cristo, ta spas sbaic ta lec, ta sloq’ues sbaic ta stoyubbailic xchi’uc ta x-it’ix o’ntonalic xchi’uc tspasic ti tuq’uil abtelale—Ti lequil jchabi chije ta xic’ ti steclumale—Ti boch’otic tspasic chopol abtelale ja’ic xnich’nab pucuj—Ti Almae ta xal ta jamal ta sventa ti slequil mantale xchi’uc ta spas ta mantal viniquetic ti ac’o sutes yo’ntonique—Ti sbiic boch’otic lequique ta xich’ ts’ibael ta slibroal cuxlejal."
                ],
                "verses": [
                    "Ja’ o jech, ti Almae sjapo xcholbel sc’op Riox ta jteclum, ba’yuc te ta sbanamil Zarahemla, te lic sjapo c’alalto ta scotol banamil.",
                    "Ja’ jech x-elan ti lo’iletic sna’oj stuc la jyalbe jteclum ta sventa ch’ulna ti te oy ta muc’ta jteclum Zarahemlae, jech la jyal:",
                    "Vu’un Almaun ti jech ts’uiltasbilun yu’un jtot Alma, ti vu’nucuc banquilalucun yu’un banquilaletic ta sventa xch’ulna Rioxe, ti yu’un ja’ yich’ojbe ti svu’el xchi’uc ti stsatsal Riox ta sventa ti c’uxi xu’ jech spase, ja’ jech ti li’e, ta xcal, ti ja’ sjapo sliquesel jun ch’ulna ti te oy te ta banamil sts’aquinoj Nefie, jech, ti banamil ja’ to’ox sbiinoj sbanamil Mormone, jech, xchi’uc la jyac’ ta vo’ yermanotac ta vo’etic Mormón.",
                    "Ja’ jech, ta xcal ti ja’ jech la jyich’ic pojel ta sc’ob steclumal Noe, ta slequilal xchi’uc ta stsatsal Rioxe.",
                    "Ta ts’acal ti va’aye, ja’ o jech, yich’ic tiq’uel ta chuquel ta sc’ob JLamanitaetic ta xocol banamil; jech ta xcal ti te to ox tiq’uilic ta chuquele xchi’uc ti jech yich’ic coltael yanvelta yu’un Cajvaltic ta tsatsal ya’yeje; xchi’uc ti jech la jyic’utic tal li’ ta banamile, xchi’uc ti li’ ta jliquesbetic spasel ti xch’ulna Rioxe xchi’uc ti ta scotol banamil xtoque.",
                    "Li’ ta nae, ta xcal, vu’un quermanotac ti vo’xuc ac’anojic xa ti li’ ch’ulnae, ¿me la comtsan ta ajolic lec ti c’u x-elan la jyich’ic tiq’uel ta chuquel ti atotique? jech, ¿xchi’uc me la comtsan ta ajolic ti c’u x-elan slequil xchi’uc smuc’ul ti Riox ta stojolalique? xchi’uc xtoc, ¿me la comtsan lec ta ajolic ti ja’ la sloq’uesbe xch’ulelic ta c’atinvaque?",
                    "Ja’ jech, ja’ la sjeltabe yo’ntonic; jech, xchi’uc la sjulubtasanan ti bu oyic ta epal vayele, jech juloic ta sventa Riox ja’ jech oyic ta o’lol ic’al osil, muc’ta jaluc, ti xojobal muyuc slajeb ya’yeje yich’ic sacubtasbel xch’ulelic, jech yu’un chuculic to’ox ta xch’ojonal chamel xchi’uc ta scarenail c’atinvac, ti ja’ ta xich’ic malael yu’un vuq’uesbel sventa sbatel osile.",
                    "Jech ta jac’ tana, quermanotac vu’un, ¿me la jyich’ic vuq’uesel? jech tana, ta xcal ti mo’oje; muyuc la jyich’ic.",
                    "Xchi’uc ta jac’ xtoc: ¿Me yich’ tuch’el ti xch’ajunal chamele, xchi’uc me yich’ jitunel ti scarenail c’atinvac bu chuculic oe? ta xcal ti jech la jyich’ic jitunele, ti xch’ulelique muq’uibic, xchi’uc la sq’uejintaic ta scotol yo’ntonic ti ac’o yich’ic coltaele. Xchi’uc ta xcal ti la jyich’ic coltaele.",
                    "Jech ta jac’boxuc tana: ¿C’u x-elan ti xu’ cha vich’ic coltaele? jech, ¿c’uxi la jyich’ liqueseltal ti jech ta jmalatic ti coltaele? ¿xchi’uc c’u x-elan smelolal ti jech la jyich’ic coltael ta xch’ojonal chamele, jech, xchi’uc ti ta scarenail c’atinvac xtoque?",
                    "Ja’ jech, xu’ ta xcal: ¿me mu yuc’ la xch’un jtot Alma ti ya’yej jech chac c’u cha’al la jyal ta ye Abinadie? ¿xchi’uc me mu ja’uc ch’ul lequil vinic? ¿me muyuc xc’opoj ta ya’yejtac Riox ti jech la xch’un jtot Almae?",
                    "Jech chac c’u cha’al xch’unolajel yo’ntone, yu’un jech muc’no’ox jelbat li’ yo’ntone, ja’ jech, ta xcal scotol ti c’usitic va’aye ja’ ta bats’imelel.",
                    "Ja’ o jech, la xchol ti c’opetic ta jtotique, jech ti yo’ntonique muc’ no’ox ijel ec xtoc, xchi’uc la sbic’tajes sbaic, xchi’uc la jyac’ yo’ntonic ti ta Riox ta bats’imelel cuxule, xchi’uc xtoc lec tuc’ la spas sbaic c’alalto ta slajebal, ja’ jech la jyich’ic coltael.",
                    "Ja’ jech ta jac’ tana quermanotac vu’un ta sventa ch’ulna; ¿me voq’uemoxuc lec ta espíritu ta sventa Riox? ¿Me ja’ avich’ojic c’u x-elan stuc ta a satic? ¿me a na’ojic lec c’u x-elan smuc’ul ti jelbil avo’ntonique?",
                    "¿Me cha bac’ ta ilel xch’unolajel a vo’ntonic ta sventa c’uxi cha sloq’uesoxuc ti boch’o la spasoxuque? ¿cha vilic ta ts’acal ta sat xch’unolajel a vo’ntonic ti li’ abec’talic sna’ xchame, ta xich’ liquesel yan velta jech mu xa sna’ xcham o, ti c’usi muyuc leque ta spas ta lec, ta sventa ti c’uxi xu’ xa vich’ic iq’uel batel ta stojolal Rioxe, jech chac c’u cha’al avabtelic la pasic ti c’alal oy to ox a sbec’talic sna’ xchame?",
                    "Ta xcalboxuc: ¿Me stac’ xa nop ta ajolic c’u x-elan cha va’ybeic ya’yej ti Cajvaltic ta baq’uin, ti jech ta xal: La’ic ta jtojolal, cha vich’ic benticion, yu’un ti avabtelique ja’ lec tuq’uil abtelal ta sba banamil?",
                    "¿Me tavan xa bal ti xu’ cha nopic ti c’usi cha valic ta stojolal Cajvaltic ta baq’uine, ti me jech cha valbe: Cajval, ti cabtelcutique lec la jpascutic ti ta sba banamile; me ja’ xa jech cha scoltaoxuc o ti stuque?",
                    "Ja’ jech xtoc ¿me xu’ xa vules ta ajolic c’u x-elan ti c’alal cha vich’ic iq’uel batel c’alal ta sq’uelboxuc a talelic ti Riox ti me a ch’ulelic nojem ta mulil xchi’uc ta at o’ntonale, xchi’uc ti te sna’oj o scotol ti c’u x-elan amulique, jech, xchi’uc sna’oj o lec ti c’u x-elan abolilique, jech, xch i’uc sna’oj o lec ti c’u x-elan mu la ch’unic ti smantaltac Rioxe?",
                    "Ta xcal: ¿Stac’ xa q’uelic Riox ta baq’uin me lec sac a vo’ntonic xchi’uc me lec sac ac’obique? ¿stac’ xa toy a satic ti me te tsacal ta a satic sat Rioxe?",
                    "Jech chacalboxuc ¿Me stac’ xa nopic ti ta xa colic ti c’alal me te oyoxuc ta stojolal pucuje?",
                    "Ta xcal, ti ta baq’uine stac’ xa na’ic ti mu stac’ xa colique, yu’un muyuc boch’o xu’ xich’ coltael ti me muyuc chuc’bil sc’u’ ja’ to ti c’uxi lec sac oe; jech, yu’un ti ac’u’ique tsc’an lec sacubtasbil ja’ to ti c’uxi lec sac o ta scotol yic’ubale, ti ja’uc ta sventa xch’ich’al ti boch’o yalojic o no’ox jtotic ti ta xtal sloq’ues steclumal ta smultaque.",
                    "Ja’yo jech ta jac’ tana quermanotac vu’un; ¿C’uvan x-elan cha’ay boch’ouc junucal avu’nic, ti c’alal me te oy ta xq’uelbat stalelic yu’un Riox, ti me yatinoj ch’ich’ sc’u’ic xchi’uc ta scotol ta chop muliletique? jech tana, c’usivan ta xal ta jamal ta scotol c’usitic va’ay ta a contraic vo’xuc?",
                    "Ja’ jech, ¿Me mu ja’uc ta xal ta jamal ti yu’un jmilvanejoxuque, jech, xchi’uc xtoc ti yu’un oy amulic ta scotol ta chop bolililetique?",
                    "Ja’ jech quermanotac vu’un, ¿me cha nopic ti yu’un bats’i quirisiano oyuc yabil xu’ xchoti ti bu tspas mantal Rioxe, xchi’uc Abraham, xchi’uc Isaac, xchi’uc Jacob, xchi’uc xtoc scotol ch’ul lequil viniquetic, ti jech lec sac sc’u’ique xchi’uc ti muyuc jlec’uc yic’ubalic, lequic xchi’uc saquique?",
                    "Ta xcal ti mu jechuque: Ja’ xa no’ox ti me la cuyic ta j-epal c’op ta sliquebal ti boch’o la spasoxuque, o me chavalic ti epal c’opojem ta sliquebal ono’oxe, mu stac’ xa nop ti yu’un oy yabil ti quirisiano te bu spasubil mantal ta vinajele, yu’un ta xich’ic taquel loq’uel, yu’un ja’ic nich’onil bu ta spas mantal pucuj.",
                    "Tana jech ta xcal: Quermanotac vu’un, ti me ava’yojic xa ti jelbil a vo’ntonique, xchi’uc ti me ava’yojic ti cha c’an cha q’uejinic ta q’uejimoletic ta xch’unolajel a vo’ntonic c’u x-elan cha scoltaoxuque, ta jc’an cha jac’boxuc: ¿me stac’ xa va’ay ti c’usi va’ay li’ ta orae?",
                    "¿Ti jech cha xanoic, muyuc c’usi xa na’ic ta sat Rioxe? xchi’uc ti yu’nuc xa cha cham ti li’ ta orae, ¿Me stac’ xa val ta yut a vo’ntonic, ti yu’un tu j-ech’em lecoxuque? ¿Xchi’uc ti ac’u’ique yich’oj xa chuq’uel xchi’uc lec xa sacubtasbil ta sventa xch’ich’al Cristo, ti ta xtal scolta steclumal ta smultaque?",
                    "Jech tana, ¿me a loq’uesoj abaic ta toyubail? ti me mo’oje, vu’un ta xcal ti muyuc to lec a meltsanoj a baic ti c’uxi xu’ cha c’otic ta stojolal Rioxe; tsc’an me lec cha meltsan abaic ta oratic no’ox; yu’un ti c’u x-elan ta xich’ pasel mantal ta vinajele jutuc xa me sc’an xnopajtal: Yu’un ti boch’o muyuc lec smeltsanoj sbae muyuc me xcuxlejal sbatel osil.",
                    "Jech tana, ta xcal, ¿Me oyto boch’o avu’nic ti muyuc sloq’uesoj sba ta it’ix o’ntonale? ta xcal ti va’aye muyucto lec smeltsanoj sba; ta sc’an ti ac’o smeltsan sba ta oratic no’oxe, yu’un ti yoraile jutuc xa me sc’an, yu’un mu jnatic baq’uin chc’ot ti sc’ac’alile, ti c’uxi mu bat xchi’uc smul ti va’ay quirisianoe;",
                    "Xchi’uc xtoc ta xcalboxuc ¿Me oyto boch’o avu’nic ti ta to sna’le xchi’ile o me ta xac’be c’usi tsots ta stojolale.",
                    "Abul sba ti boch’o jech va’aye, yu’un muyuc to lec smeltsanoj sba; ti sc’ac’alil c’uxi xu’ ta sutes yo’ntone nopol xa me tal, me mo’oje mu stac’ xich’ coltael!",
                    "Jech, ¡abul abaic a cotolic ti boch’otic chapasic bolililetique! suteso me a vo’ntonic, yu’un Cajvaltic Riox yaloj!",
                    "Ja’ jech, ti stuque ta xalbe scotol viniquetic, ti scotolicuc ac’o xbech sc’obic ta lequilale, ti stuque jech ta xal: Suteso a vo’ntonic, ja’ jech ta xquic’oxuc.",
                    "Jech la jyal ti stuque; la’ic ta jtojolal, ja’ jech cha vich’ic ti li’ sat te’ sventa cuxlejale, jech cha ve’ic xchi’uc cha vuch’ic ta lequilal ti pan xchi’uc ti vo’ sventa lequilale.",
                    "Jech, la’ic ta jtojolal xchi’uc aq’uic ta ilel ti alequil abtelic, ti c’uxi mu xa vich’ic aq’uel xchi’uc xa vich’ic jipel batel ta c’oq’ue.",
                    "Yu’un ti li’e, ti sc’ac’alile jutuc xa me sc’an, scotolic ti boch’otic mu xac’ lec satic o me boch’otic mu x-abtejic ta lequil abtelale, oyvan rason yu’un ti jech ta x-abane xchi’uc ti jech ta x-oq’ue.",
                    "¡Abul sbaic ti boch’otic la spasic bolililetique, vo’xuc ti la toy abaic ta sventa c’usi mu xtun ta banamile, vo’xuc ti la valic xa votquinic ti be lec tuq’ue, ma’uc lec atojic, yu’un ja’ jechoxuc jech chac c’u cha’al chij muyuc xchabiel, ac’o me oy jun jchabi chij yic’ojoxuc, xchi’uc jech ta to xa yic’oxuc, ti vo’xuque mu xa c’an xa va’ybeic ti ya’yeje,",
                    "Ja’ jech ta xcal ti lequil jchabi chije ta xic’oxuc; jech ta xic’oxuc ta sbi stuc, jech chac c’u cha’al sbi Cristo, ti me mu xa c’an xa bac’ a chiquinic ti ta ya’yej lequil jchabi chije, ti ta biil c’u x-elan xu’ xa vich’ic iq’uele, ja’ jech mu xu’ xa c’otic ta xchij lequil jchabi chij.",
                    "Ti me mu ja’ucoxuc xchij lequil jchabi chije, ¿C’usi chijaloxuc un cha’e? ja’ jech, ta xcal ti ja’ pucuj ta xchabioxuque, ti vo’xuque ja’ xchijoxuc, ja’ jech tana, ¿boch’o xu’ ta smuculta? ja’ jech, ta xcal ti boch’o ta smucultae ja’ j-epal c’op xchi’uc ja’ xnich’on pucuj.",
                    "Yu’un ta xcalboxuc, scotol ti c’usitic leque ja’ te talem ta Riox, xchi’uc scotol ti c’usitic chopole ja’ ta pucuj talem.",
                    "Ja’ jech, ti me jun vinic ja’ ta spas lequil abtelale, ja’ ta xa’ybe ya’yej lequil jchabi chij ja’ te ta xbat ta stojolal, ti boch’o ja’ ta spas chopol abtelale, ja’ ta spas ta xnich’on pucuj, yu’un ja’ ta xa’ybe ya’yej xchi’uc ja’ ta xchi’in batel.",
                    "Ti boch’o jech ta pas va’aye, ja’ te ta xich’ stojol ta stojolal; ja’ jech, ti stojole ja’ ti chamele, scotol ti c’usitic ja’ ta sventa lequilale, ja’ jech chamen xa ta sventa lequil abtelal.",
                    "Ja’ jech tana, quermanotac vu’un, ta jc’an ti ac’o xa va’ybicun jc’ope, yu’un chi c’opoj ta scotol spersa jch’ulel, yu’un, ti li’e, lec stac’ ay’el, c’opojemun ta sventa ti c’uxi mu xa vovijique, ja’ jech c’opojemun jech chac c’u cha’al smantaltac Riox.",
                    "Yu’un vu’un albilun ti jech x-elan chi c’opoje, jech chac c’u cha’al ch’ul lequil q’uelbil yu’un Riox, ti te oy ta Cristo Jesuse, jech, ta xquich’ pasel ta mantal ti ac’o xi lic xchi’uc ti ac’o xcal ta jamal ta sventa li’ jteclum ti c’usitic la jyalic jtotic ta sventa ti c’usi jutuc xa sc’an xtale.",
                    "Ti li’e mu ja’uc scotoluc, ¿Mu xa valic ti me yu’un jech jna’ ta jtuc no’ox ti c’usitic va’aye? ja’ jech, ta xcal ta jamal ti vu’un jna’oj ti c’usitic caloje ti ja’ ta bats’imelele, xchi’uc ¿C’uxi xu’ cha na’ic ti me vu’un jna’oj ta sventa slequilale?",
                    "Ja’ jech, ta xcal ti xch’ul Espíritu Riox la jyac’bun jna’e. Ja’ jech, quictaoj quixim xchi’uc jpasoj oracion epal c’ac’al ta sventa ti c’uxi xu’ jna’ ta jtuc no’ox ti c’usitic li’e, ja’ jech tana, jna’oj ta jtuc no’ox ti ja’ ta bats’imelele; yu’un Riox la jyalbun ta xch’ul Espíritu; ti li’e ja’ ti Espíritu ta xalbun ca’ay ti oy ta jtojolale.",
                    "Xchi’uc xtoc, ta xcal ti ja’ jech x-elan la jquich’ ac’bel quil, ti ya’yejtac jtottactic c’opojemic ti ja’ ta bats’imelele, jech chac c’u cha’al espíritu yich’oj alel oy ta jtojolale, xchi’uc xtoc ti c’u x-elan ta xal xch’ul Espíritu Rioxe.",
                    "Vu’un ta xcal ti jna’oj ta jtuc vu’une, ti c’alal ta xcal ti c’usi ta xtale ja’ ta bats’imelel, xchi’uc ta xcal xtoc ti jna’oj ti Jesucristo ta xtale, jech, ti ja’ sba xnich’on stuc totile, nojem ta lequilal, c’uxul o’ntonal xchi’uc ta bats’imelel, xchi’uc ja’ ti boch’o ta xtal sloq’uesbe smul banamile, jech, ti smultac scotol viniquetic ti boch’o chch’un ta bats’imelel ta sbie.",
                    "Jech tana ta xcal ti ja’ jech x-elan ti mantaletic c’u x-elan albilune, jech, ti c’u x-elan ta jcholbe sc’oplal ta quermanotac lec jc’anoje, ta scotol ti boch’otic nacajtic ta sba banamile; jech, ta jcholbeic scotolic, ta moletic me ta queremutic, ta mosoiletic me ta colemic; jech, ta boch’o ep xa sjabilalic xchi’uc boch’otic o’lol sjabilalic xchi’uc ti boch’otic ja’ to xch’iictale; jech ta xcalbeic ti tsc’an ac’o sutes yo’ntonique xchi’uc ti chvoq’uic ta ach’e.",
                    "Jech, ti Espíritue jech ta xal: Suteso a vo’ntonic a cotolic vo’xuc, ta sti’iltac banamil, yu’un ti c’u x-elan ta spas mantal ti vinajele jutuc xa sc’an, jech, ti xnich’on Rioxe ta xtal ta xojobal xchi’uc slequilal, ta spersa, ta smuc’ul stsatsal, ta svu’el xchi’uc ta stsatsal stuc, jech, quermanotac ti vu’un lec jc’anojoxuque, ta xcal ti Espíritu jech ta xale: Jech tana ti xojobal xchi’uc slequilal ti rey ta scotol banamile; xchi’uc ti rey ta vinajel xtoque jutuc xa sc’an xac’ xojobal ta scotol xnich’nab viniquetic.",
                    "Xchi’uc ta xalbun xtoc ti Espíritue; jech tsots ta sc’opanun tajmec, jech ta xal: batan xchi’uc albo ti li’ jteclume: Suteso avo’ntonic, yu’un ti me muyuc cha sutes o avo’ntonique, muyuc c’uxi xu’ xa ochic ta spasubil mantal ta vinajel.",
                    "Xchi’uc xtoc, ta xcal ti Espíritue jech ta xal: Jech tana, ti eq’uele ac’bil ta yibel ti te’e; yu’un, scotol te’etic me mu xaq’uic lec satique, ta xich’ic sebel xchi’uc ta xich’ic aq’uel ta c’oc’; ja’ jun c’oc’ ti muyuc slajebe, jun c’oc’ ti mu stac’ tubele, ja’ jech, te me oyuc ta avo’ntonic ti c’usi la jyal ch’ul vinique.",
                    "Jech tana ta xcal; quermanotac ti vu’un lec jc’anojoxuque, ¿me stac’ xcuch avu’nic ti li’ lo’iletique? jech ¿me stac’ mu xa ch’un ti c’usitic li’i xchi’uc me stac’ cha pech’ ta teq’uel ta avacantac ti Ch’ul Riox ta Israele? jech, ¿me stac’ xa nojes aba ta stoyubbail a vo’ntonic? jech, ¿me cha c’an ja’ cha tunesic o ti c’uil toyolic stojole xchi’uc me ja’ te cha bac’ avo’ntonic o ti ta c’usi muyuc stu ta banamil, xchi’uc ti ta ac’ulejalique?",
                    "Jech ¿me ja’ te cha c’an cha vac’ abaic o ti cha valic ti ja’ ech’em alequilalic jech chac c’u cha’al yantique? jech, ¿me ja’ te cha c’an cha vac’ a vaic o ti cha nutsic ti a vermanoic ti boch’o sbic’tajesoj sbaic xchi’uc ti ta xanoic jech chac c’u cha’al xch’ul mantal Rioxe, jech chac c’u cha’al ochemic li’ ta ch’ulnae, ti jech yich’ojic ts’uiltasel ta Ch’ul Espíritu xchi’uc ti ta spasic lequil abtelal ta sventa sutesub o’ntonale?",
                    "Jech ¿me ja’ te cha c’an cha vac’ a vaic ti ta xa vac’be ava’lupatic ti boch’o a’bul sbaic xchi’uc ti boch’o muyuc c’usi oy yu’nicuque, xchi’uc ti mu xa vac’beic ti c’usi oy avu’nique?",
                    "Ta slajeb xae, a cotolic vo’xuc ti cha c’an te oyoxuc o ti ta abolilique, ta xcal ti va’aye, ja’ ti boch’otic ta xich’ic aq’uel xchi’uc jipel batel ta c’oq’ue, ja’ xa no’ox ti me la sutes yo’ntonic ta aniltic no’oxe.",
                    "Acotolic vo’xuc ti cha c’anic cha ts’aclinic ya’yej ti lequil jchabi chije, jech tana ta xcal: Loq’ues abaic ta stojolalic ti boch’otic chopolique, xchi’uc voc’o abaic, xchi’uc mu xa piquic ti c’usi mu xtun ta banamile, yu’un jech tana ti sbitaquique ta xich’ic tupbel, ti c’uxi mu xich’ic ich’bel ta muc’ sbiic ti boch’otic chopolic xchi’uc sbiic boch’otic lequique, ti c’uxi chc’ot ta pasel ti c’usi yaloj ti Riox, ti jech ta xal: ti sbiic ti boch’otic chopolique muyuc ta xich’ capel ta sbiic boch’otic ja’ic jteclumal.",
                    "Yu’un ti sbiic boch’otic lequique ta xich’ic tsacbel ta vun te ta slibroal cuxlejal, ti va’yique ta xich’ic ac’bel yavilic ta jtojolal jech tana quermanotac vu’un ¿c’usi xu’ cha val ta scontrainel ta sventa ti va’aye? ta xcal ti me chopol la c’opojic ta stojolale, muyuc boch’o sventa; yu’un ti ya’yej Rioxe stac’ xc’ot ta pasel.",
                    "Jech ¿boch’o jech jchabi chij avu’nic ti me oy ep xchij ti mu xchabi c’uxi mu x-och oq’uil chonetic xtal ti’atuc xchijtaque? jech tana, ti me jun oq’uil chon och ta o’lol xchijtaque, ¿me muyuc ta snuts loq’uel? jech xchi’uc ti ta slajeb xae, stac’ ta smil, ja’ jech ta spas.",
                    "Xchi’uc tana, jech ta xcal, ti lequil jchabi chije ta x-ic’ban, ti me cha va’ybeic ti ya’yeje, ta xac’oxuc ta scoral xchi’uc ja’ xa xchijoxuc; xchi’uc ja’ ta spasoxuc ta mantal ti ac’o mu xa vaq’uic ochuc oq’uil chon ta atojolalic ti c’uxi mu xa vich’ic soquesele.",
                    "Ja’ jech lec tana, ti vu’un Almaune, ta jpasoxuc ta mantal, ta ya’yejtac ti boch’o la spasun ta mantal vu’une, ti ac’o xa baq’uic persa xch’unel ti a’yejetic c’u x-elan c’opojemune.",
                    "Ta xi c’opoj ta sventa mantaletic ta atojolalic ti vo’xuc oyoxuc xa ta sventa ch’ulnae; xchi’uc xtoc ta xquic’oxuctal ta ca’yej ti boch’otic mu ja’ucoxuc toe, ta xcal: la’ic xchi’uc ich’ic vo’ ta sventa sutesub o’ntonal, ta sventa ti c’uxi xu’ xa vich’ic ti sat te’ sventa cuxlejale."
                ]
            },
            {
                "url": "https://www.lds.org/scriptures/bofm/alma/11?lang=spa&clang=tzo",
                "number": 11,
                "name": "Svuluchibal Capitulo",
                "summary": [
                    "Ta xich’ aq’uel ta otquinel c’u x-elan ti staq’uinic nefitaetique—Amulek la stsac sbaic ta lo’il xchi’uc Zeezrom—Ti Cristoe mu scolta ti boch’otic oy smulique—Ja’ic no’ox ta xcolic ti boch’otic ta staic bu pasubil mantal ta vinajele—Scotolic viniquetic ta xliquic ta mu xa sna’ xchamic—Muyuc xa o lajel ta ts’acal ti c’alal oy cha’ cuxesele."
                ],
                "verses": [
                    "Jech lec tana, ti te ta smantal Mosíahe ta xal scotolic ti boch’o chc’otic ta Juez ta sventa mantaletique, xchi’uc ti boch’otic ta xich’ic t’ujel ta Juez, ta o no’ox xich’ic stojolic jech chac c’u x-elan c’ac’al ta x-abtejic, ta sventa tsq’uelbeic stalelic boch’otic ta xich’ic ic’bel batel ta sventa ta sq’uelbeic stalele.",
                    "Ja’ jech, ti me jun vinic oy to ox yil yu’un yan, ti me muyuc tstoj ti yile, ta sc’anic parteal ta stojolal Juez; jech ta xchan spasel ti yabtele xchi’uc ta stac’ batel yaj abtel ti c’uxi ac’o yiq’uic batel ta stojolal ti boch’o oy yile, ti stuque ta sq’uelbe stalel ti vinic jech chac c’u cha’al mantal xchi’uc ti c’u x-elan chtabat smule, xchi’uc ja’ jech ta xich’ sujel ac’o stoj ti boch’o oy yile, me mo’oje ta xich’ pojbel c’usi oy yu’un, o me ta xich’ jipel batel ta viniquetic xchi’uc ta xich’ cuyel ta epal c’op xchi’uc ta j-elec’.",
                    "Ti Juece, jech ta xich’ stojol jech chac c’u cha’al abtej: jun senine c’anal taq’uin ta c’ac’al, me mo’oje jun senum saquil taq’uin, ti ja’ co’ol sba xchi’uc jun senine c’anal taq’uine, ti va’aye ja’ jech chac c’u cha’al mantaletic yich’oj ono’ox aq’uele.",
                    "Li’e ja’ sbitac ti c’u x-elan ta chop sc’anal taq’uinic xchi’uc saquil taq’uinic xchi’uc jech chac c’u cha’al stojole; xchi’uc ti sbitaquique ja’ te talemic ta Nefitaetic, yu’un ma’uc jech x-elanic jech chac c’a cha’al Judioetic ti te ox oyic ta Jerusalene; me ja’uc sbisvanic jech chac c’u cha’al tspasic Judioetic, yu’un jelel ti c’u x-elan ta x-otolajique xchi’uc ti ta sbisvanique, jech chac c’u cha’al ta sc’anic xchi’uc c’u x-elan tsnopic ti jteclum ta jujucoj ch’iique, ja’ to ti c’alal la spasic ajvalilal Jueces ti Rey Mosiah la jyaq’ue.",
                    "Ja’ jech lec tana, ti c’u x-elan pasbile, ja’ jech x-elan: jun senine c’anal taq’uin, jun seon c’anal taq’uin, jun shum c’anal taq’uin, xchi’uc jun limna c’anal taq’uin;",
                    "Jun senum saquil taq’uin, jun amnor saquil taq’uin, jun ezrom saquil taq’uin xchi’uc jun onti saquil taq’uin.",
                    "Jun senum saquil taq’uine ja’ co’ol sba xchi’uc jun senine c’anal taq’uin, yu’un ti yan xchi’uc yane xtoj o jun sbisol trigo, xchi’uc xtoj xtoj o jun sbisol c’usiuc no’ox ts’unubil.",
                    "Ja’ jech tana, stojol ti jun seon c’anal taq’uine, ja’ chibvelta xtoj o jun Senine;",
                    "Ti stojol jun shum c’anal taq’uine ja’ chib xa ox velta stojol jun seon;",
                    "Xchi’uc ti jun limna c’anal taq’uine, co’ol jech yepalic ta scotol.",
                    "Xchi’uc ti jun amnor saquil taq’uine co’ol stojol chib senume;",
                    "Xchi’uc ti jun ezrom saquil taq’uine co’ol stojol xchi’uc chanib semunes;",
                    "Ti jun ontie co’ol jech yepalic scotolic o ta scotol.",
                    "Jech tana, ti li’e ja’ jech yepal stojolic ti c’u x-elan biq’uitic ta xal stuquic ta x-otolajique.",
                    "Jun shiblon ja’ o’lol stojol jun senum; ja’ jech, ti jun shiblone xtoj o o’lol sbisol trigo.",
                    "Ti jun shiblume ja’ o’lol stojol jun shiblon.",
                    "Ti jun leahque ja’ o’lol stojol jun shiblum.",
                    "Ti li’e ja’ ti c’u x-elan yepal ti staq’uintaquic jech chac c’u cha’al ta x-otolajic stuquique.",
                    "Ti jun antion c’anal taq’uine, co’ol stojol xchi’uc oxib shiblon.",
                    "Ja’ jech tana, ti c’usi xa no’ox la sbalinique, ja’ ti jech la yich’ic tojel jech chac c’u cha’al yabtelique, ti ja’ ta xalbeic ti viniquetic ac’o spasic c’op xchi’uc c’usi chopoliletic ti c’uxi oyuc ep yabtelic ta sventa ti c’uxi xu’ staic o ep taq’uine, jech chac c’u cha’al xu’ spasic c’op yich’ojic albele; ja’ jech la sujic ti jteclum ta scontrainel Alma xchi’uc Amuleke.",
                    "Ti sbiinoj Zeezrome la svocolta Amulek, jech la jyalbe: ¿me cha tac’bun ti c’usi ta jac’bote? yu’un ti Zeezrome ja’ jun vinic ti jbijuben ta sventa pucuj ti c’uxi xu’ soques ti c’usi leque, ja’ yo jech la jyalbe ti Amuleke, ¿me cha tac’bun ti c’usi ta jac’bote?",
                    "Ti Amuleke ja’ jech la jyal: Tana me ja’ co’ol sba xchi’uc S-espíritu Cajvaltic jech chac c’u cha’al oy ta jtojolale; yu’un muyuc c’usi yan xu’ ta xcal me mu ja’uc co’ol sba xchi’uc S-espíritu Cajvaltique, ti Zeezrome ja’ jech la jyal: jech tana, vaquib onties saquil taq’uin cha cac’bot ti me mu xa val ti oy jun jch’ul totique.",
                    "Ja’o jech la jyal ti Amuleke, ¡vo’ot xnich’onot c’atinvac! ¿c’uyu’un ti cha bac’ jpas mulile? ¿me yu’un mu xa na’ ti boch’otic lequique mu xu’ spasic muliletique?.",
                    "¿Me cha c’uy ti muyuc Rioxe? vu’un ta xcalbot; mo’oj, vo’ote a na’oj ti oy jun Rioxe, ti vo’ote ja’ ech’em a c’anoj taq’uin jech chac c’u cha’al Rioxe.",
                    "Jech tana, epal c’opojemot ta stojolal Riox, yu’un vo’ot la valbun: ta xcac’bot vaquib onties saquil taq’uin ti yu’un ja’ tu j-ep stojole, ac’o me ta avo’nton ti mu xa c’an xa vaq’ue; yu’un ja’ no’ox cha c’an ti ac’o mu xcal ti oy Riox ta bats’imelel xchi’uc ti cuxule, ti c’uxi xu’ xa milune, ja’ jech tana, ta sventa ti c’usi tu j-ech’em chopole cha ta amoton.",
                    "Ti Zeezrome jech la jyal: ¿avaloj vo’ot ti oy jun Riox ta bats’imelel xchi’uc ti cuxule?.",
                    "Ti Amuleke jech la jyal: jech oy jun Riox ta bats’imelel xchi’uc ti cuxule.",
                    "Ti Zeezrome jech la jyal:¿me oy ep jech cha c’u cha’al jun Riox?",
                    "Ti stuque jech la stac’: Mo’oj (Muyuc)",
                    "Ti Zeezrome jech la jyalbe yan velta: ¿C’uxi xa na’ ti c’usitic va’aye?",
                    "Ti stuque jech la jyal: Jun abat yalojbun.",
                    "Ti Zeezrome jech la jyal yan velta: ¿Boch’o ti ta to xtale? ¿me ja’ xnich’on Riox?",
                    "Ti stuque jech la stac’be: ja’",
                    "Ti Zeezrome, jech la jyal yan velta: ¿Me ta scolta steclumal ta smultac? Ti Amuleke la stac’ jech la jyal: Ta xcalbot ti mo’oje, yu’un mu stac’ ti mu xal ta jamal sc’ope.",
                    "Ti Zeezrome ja’ o jech la jyalbe ti jteclume: Q’uelic xchi’uc vuleso ta ajolic ti c’usitic li’e, yu’un la jyal ti muyuc ep jech chac c’u cha’al jun Rioxe, xchi’uc xtoc la jyal ti ta xtal xnich’on Riox, ti jech muyuc ta scolta steclumale, xco’laj xchi’uc ja’ oy svu’el ta spasel ta mantal ti Rioxe.",
                    "Ti Amuleke ja’ o jech la jyal yan velta: jech tana, ti vo’ote la epal c’opoj xa; yu’un cha val ti li c’opoj jech chac c’u cha’al ti vu’un oy jvu’el ya’eluc ta spasel ta mantal Riox, ti yu’un jech la jcal ti muyuc ta scolta steclumal ta smultaque.",
                    "Xchi’uc ta xcalbot yanvelta ti mu stac’ scolta ta sventa smultaquique; yu’un ti vu’une mu stac’ jnac’be ti ya’yeje, yu’un ja’ yaloj stuc ti mu junuc boch’o muyuc lec xu’ x-och ti ta slequilal vinajele, yu’un jech, ¿c’uxi xu’ cha coltaatic ti me mu xu’ xa ochic ti ta slequilal vinajele? ja’ yo jech mu xu’ xa coltaatic ta sventa amultaquic.",
                    "Ja’ o jech ti Zeezrome la sjac’ yan velta: ¿Me ja’ ti xnich’on Riox ta bats’imelel totil ta sbatel osile?",
                    "Jech la jyal ti Amuleke: Ja’, ja’ stuc ti totil ta sbatel osil ta vinajel xchi’uc ta banamile, xchi’uc ti ta scotol c’usitic oy ta stojolalique, ti ja’ ta sliquebal xchi’uc ta slajebal, ti ta ba’yuc xchi’uc ta ts’acale.",
                    "Ta xtal ta banamil ti c’uxi chtal scolta steclumale, xchi’uc ta stsac ta jech no’ox ti c’u x-elan mu la xch’unic mantal ti boch’otic ta xch’unic sbie; ti va’yique ja’ic ti boch’otic oy xcuxlejalic ta sbatel osile, jech muyuc xa bu yan xu’ chtal o ti coltaele.",
                    "Ja’ jech ti boch’otic chopolique, te ta xcomic jech chac c’u cha’al muyuc bu loq’uesbil smulic yileluc, ja’ xa no’ox ti me tuch’ yu’nic ti xch’ajunal chamele; ja’ o ta xtal ti sc’ac’alil c’alal ta xliquic ti c’u x-elan chamenique xchi’uc ti scotolic ta xc’otic ta sat Riox, ti ja’ jech ta xich’ic q’uelbel stalelic jech chac c’u cha’al yabtelic spasojique.",
                    "Jech tana, oy jun lajel ti ja’ sbi lajel ta bec’talile; ti c’u x-elan ta xcham Cristoe ja’ ta sjitunbe xch’ajunal ti va’ay lajel ta bec’talile, ti c’uxi ac’o xcha’ liquicuc scotolic ti ta va’ay lajele.",
                    "Ti ch’ulelil xchi’uc ti bec’talile ta stsob sbaic yan velta jech chac c’u cha’al o no’ox oyique, ti bec’talil xchi’uc baquetique ta xich’ pasel jech chac c’u cha’al o no’ox oy, jech chac c’u cha’al oyutic li’ ta orae, jech ta xquich’tic iq’uel batel ta stojolal Riox, ta xcotquintic scotol ti jmultic jech chac c’u cha’al xcotquintic li’ ta orae.",
                    "Ja’ jech tana, ti va’ay liquesel ta ach’e ta xtal ta jtojolaltic jcotoltic, jech chac c’u cha’al moletic xchi’uc queremutic, mosoiletic xchi’uc boch’otic colemic viniquetic xchi’uc antsetic, jpas muliletic xchi’uc boch’otic lequic, xchi’uc muyuc ta xch’ay jbejuc stsotsil sjol. Yu’un scotol ta xich’ liquesel jech chac c’u cha’al o no’ox oy bec’talil jech chac c’u cha’al li’ ta orae, ta xich’ic iq’uel xchi’uc ta xich’ic aq’uel te ta bu tsmeltsanvan Cristo ti ja’ nich’onile, xchi’uc Riox ti ja’ totile, xchi’uc Ch’ul Espíritu ti ja’ic junic Riox ta sbatel osil, ti c’uxi ta xich’ic q’uelbel stalelic jech chac c’u cha’al yabtelic me lec me chopole.",
                    "Jech tana, ta jc’opanot ta sventa c’u x-elan chamel sventa bec’talil li’ ta banamil xchi’uc ta sventa liquesel ta ach’ sventa bec’talil ta banamil, Ta xcalbot ti li’ bec’talil sventa banamile ta xlic jech cha c’u cha’al mu sna’ xcham, ja’ chcal, ti ta chamele, jech, ti ba’yuc chamel ta cuxlejale, ti c’uxi mu xa xu’ xcham yan veltae, yu’un ti xch’ulelique chbat sta sbaic xchi’uc sbec’talic ti c’uxi mu xa xich’ voq’uel yan veltae; yu’un ti la stsob sbaique ja’ ta Espíritu xchi’uc mu xa sna’ xcham o, ti c’uxi mu xa xu’ sq’uel chopolile.",
                    "Jech tana, ti c’alal la jyal jech lo’iletic ti Amuleke, ti jteclume ch’ayel c’ot yo’ntonic yan velta, ti Zeezrome te sjapo t’elquinajel ec xtoc, ja’ jech laj ti ya’yejtac Amuleke, xchi’uc ja’ jech yepal o ti c’usi la jyich’ ts’ibaele."
                ]
            },
            {
                "url": "https://www.lds.org/scriptures/bofm/alma/12?lang=spa&clang=tzo",
                "number": 12,
                "name": "Slajchabal Capitulo",
                "summary": [
                    "Alma la stsac sbaic ta lo’il xchi’uc Zeezrom—Ja’ no’ox ta xich’ aq’uel ta otquinel ta boch’otic lequic ti c’usitic tsc’an Rioxe—Ti viniquetique ta xich’ q’uelbel stalelic jech chac c’u cha’al c’usi tsnopic, ta xch’unic, ya’yejic xchi’uc yabtelic—Ti boch’otic chopolique ta xchamic ta ch’ulelal—Ti li’ cuxlejal ta banamile ja’ no’ox ta xich’ pasel ta poroval ti c’u x-elan albil sc’oplal sventa coltaele ja’ no’ox ta xc’ot ta pasel ta sventa cha’ cuxesel xchi’uc, ta sventa ch’unolajel o’ntonal, xchi’uc ta c’u x-elan ta xich’ ch’ayel mulil—Ti boch’otic ta sutes yo’ntonique xu’ ta sta lequilal ta sventa Ba Nich’onil."
                ],
                "verses": [
                    "Ja’ o jech ti Almae, la jyil ti ya’yejtac Amulek ti jech muyuc xa la stac’ o ti Zeezrome, jech la jyil Amulek ti c’u x-elan ch-epal c’opoj xchi’uc ti jech ta sc’an xch’ayes oxe, la jyil Zeezrom ti yu’un jech ti smultaque, ja’ yo jech sjapo t-elquinajel, Ti Almae la sjam ye la xcha’ albe lec smelolal ti ya’yejtac Amuleke, xchi’uc la jyalbe lec smelolal ti c’usitic va’aye, xchi’uc ech’emto la jyalbe smelolal ts’ibiletic jech chac c’u cha’al spasoj Amuleke.",
                    "Ti ya’yejtac Alma la jyalbe Zeezrome, la jya’yic ec ti viniquetic boch’otic te oyic ta xocontaque, yu’un epic ti te tsobolique, ja’ jech x-elan sba la yal chac’ li’e.",
                    "Lec oy Zeezrom, ti jech vinaj xa ti a vepal c’op xchi’uc ti apucujile, jech ma’uc no’ox epal c’opojemot ta viniquetic, yu’un c’alal ta Riox epal c’opojemot, jech tana, ti stuque xotquin scotol ti c’usi cha nope, xchi’uc la vil xa ti c’usitic cha nope, laj xa quich’cutic albel ta sventa Espíritu.",
                    "Xchi’uc aviloj xa ti jna’ojcutic c’usi cha c’an cha pase, ti lec a nopoj c’u x-elan xu’ cha pas, jech chac c’u cha’al spucujil li’ pucuj, ti c’uxi xa valbe epal c’op xchi’uc xa lo’la ti li’ jteclum ta sventa ti c’uxi x-ilinic ta jtojolalcutic xchi’uc ti c’uxi xi jyutuncutic xchi’uc ti c’uxi snutsuncutic loq’uele.",
                    "Ti li’e ja’ snopoj tspas ti a vaj contrae, xchi’uc ja’ yac’oj stsatsal ta a tojolal. Tana un, ta jc’an ti ac’o xa na’ ti c’usi cha calbot vo’ote, ta xcal ta a cotolic,",
                    "Ja’ jech tana, ta xcal ta acotolic ti ja’ jun yoquil (pets’il) yu’un caj contratique, ti ja’ yac’oj ti c’uxi xyal ta yoquil (pets’il) ti li’ jteclum, ti c’uxi ja’uc xi spasutic ta mantal stuque, ti c’uxi xi xchucutic ta scarenataque xchi’uc ti ja’uc chuculuticuc o ta carena sventa ch’ayebal ta scotol c’ac’ale, jech chac c’u cha’al svu’el xchuquinabe.",
                    "Ja’ jech, ti c’alal c’opoj jech ta lo’iletic ti Almae, ti Zeezrome ech’emto it’elquinaj tajmec, yu’un tsots ta xa’ybe smelolal ti stsatsal Rioxe, xchi’uc laj xa sna’olec ti Alma xchi’uc ti Amulek lec sna’ojic ta sventae, xchi’uc laj sna’olec ti yu’un ch-ilbat ti c’usi ta snop xchi’uc ti c’usi tsc’an tspas ta yo’ntone; yu’un ac’bilic stsatsalic ti c c’uxi xu’ sna’ic ti c’usitic va’ay jech chac c’u cha’al Espíritu ta xale.",
                    "Ti Zeezrome sjapo sjac’bel lec smelolal ta sventa ti c’uxi xu’ sna’be lec smelolal ti bu tspas mantal Rioxe, ja’ jech la jyal Alma: ¿C’usi tsc’an xal ti c’usitic yaloj Amulek ta sventa ti chcha’ cuxiic animaetique, xchi’uc ti scotolic chliquic ta animaetique, boch’otic lequic xchi’uc boch’otic muyuc lequic, xchi’uc ti ta xich’ic iq’uel batel ta stojolal Riox ti c’uxi chba yich’ic q’uelbel stalelic jech chac c’u cha’al yabtelique?",
                    "Ti Almae sjapo yalbel lec smelolal ti c’usitic va’aye, jech la jyal: Ep boch’o stac’ sna’ic ti c’usitic sna’oj Rioxe, jech un, ta xich’ic ac’bel jun tsatsal mantal ti muyuc bu ta spuquic jech chac c’u cha’al yepal sbevoj ya’yej ti ja’ ta xac’ stuc ta xnich’nab viniquetique, jech chac c’u cha’al me chc’uxubinic xchi’uc me tsq’uelic c’uxi chbol yu’nique.",
                    "Ja’ jech, ti boch’o stsatsubtas yo’ntone ja’ jutuc ta xich’be ya’yej, ti boch’o muyuc stsatsubtas yo’ntone ja’ ep ta xich’be ya’yej; ja’ to ti c’uxi xich’ ac’bel yil ti c’usitic tsc’an Rioxe, xchi’uc ja’ to me la jyotquin o scotole.",
                    "Ti boch’otic tstsatsubtas yo’ntonique ja’ jutuc ta xich’ic ac’bel ya’yej xchi’uc muyuc ta sna’ic c’usi tsc’an Riox, ja’ ta xich’ic iq’uel batel ta chuquel yu’un pucuj xchi’uc ja’ ta xich’ic ac’bel tspasic jech chac c’u cha’al tsc’an stuc c’alal to ta lajebal, ti va’aye ja’ tsc’an xal ti scarenail c’atinvaque.",
                    "Ti Amuleke lec stac’ a’ybel smelolal ti c’usi la jyal ta sventa lajel xchi’uc ti ta xich’ liquesel jbec’taltic ti jech sna’ to xcham ti ta spas ta mu xa sna’ xchame, xchi’uc ti ta xquich’tic iq’uel batel ta stojolal Riox ta xba yich’ q’uelel jtaleltic jech chac c’u cha’al cabteltique.",
                    "Ja’ jech, ti me tsots spasoj sba ti co’ntontique, jech, jech ti tu jtsots co’ntontic ta scontrainel ya’yejtac ti c’uxi mu xu’ x-och ta jtojolaltique ti vu’tique lec tsots chc’ot o ti jvocoltique, yu’un ta xquich’tic aq’uel batel ta ch’ayel.",
                    "Yu’un ca’yej jtuctic ta xac’utic batel ta ch’ayel, jech, scotol cabteltic ta xac’utic batel ta ch’ayel, muyuc bu muyuc quic’ubaltic, xchi’uc xtoc ta xac’utic batel ta ch’ayel ti c’usi jnopojtique, ti va’ay c’u x-elan vocolile muyuc xa bu ta jc’an ta jq’ueltic Riox, ja’ xa no’ox ta jc’an ta jpastic ta mantal tonetic xchi’uc amaltic ti ac’o yaluctal ta jbatic ti c’uxi ac’o snac’utic ta stojolale.",
                    "Ti va’aye mu stac’ xc’ot ta pasel; yu’un ta o no’ox xi jbat chbat cac’ jbatic ta stojolal stuc ti te bu oy xojobal xchi’uc slequilale, ta svu’el, ta stsatsal, ta scotol c’usitic ja’ yu’un, xchi’uc xotquin ti jq’uexlaltic ta sbatel osile, yu’un ja’ bats’ilec ti c’u x-elan ta smeltsanvane, yu’un ti stuque bats’ilec scotol ti yabteltaque, xchi’uc c’ux ta yo’nton ti xnich’nab viniquetique, xchi’uc oy stsatsal scotol ta scoltael scotol viniquetic ti boch’o chch’unic sbi xchi’uc ti me lec chac’ ta ilel yabtelic ta sventa sutesub o’ntonale.",
                    "Jech tana, ta xcal ti ta xtal jun lajele, jech, ti ja’ xchibal velta lajel ti ja’ lajel ta sventa ch’ulelale. ja’ o ti boch’o laj xchi’uc smule, ti lajel ta sventa bec’talile, jech ta xcham ta sventa ch’ulelal xtoc; jech, ja’ ta chcham o ta sventa ti c’u x-elan ta xal sventa lequilale.",
                    "Ja’ to te o ti c’alal ta xich’ic bocoliletic ta snabil c’oc’ xchi’uc yac’alile, ti tsanal o ta sbatel osil ti stilemal xchi’uc ja’ to te o ti ta xchuquiic ta sbatel osil vocolil jech chac c’u cha’al stsatsal xchi’uc xchuquinab pucuje, ti yu’un ja’ xa ta spas o mantal jech chac c’u cha’al tsc’ane.",
                    "Ja’ jech ta xcal, ti ja’ jech chc’otic jech chac c’u cha’al muyuc yich’ojic coltael yileluque, yu’un muyuc ta xich’ic coltael jech chac c’u cha’al lequilal yu’un Riox, xchi’uc mu xu’ xchamic, yu’un muyuc ta xich’ aq’uel ti oyuc lajebale.",
                    "Ja’ o jech ti c’alal laj yo’nton ta yalel ti va’ay lo’iletic Almae, ti viniquetique ech’emto ixi’ic.",
                    "Jech ja’o te oy jun Antiona sbi, ti ja’ banquilal ajvalil yu’nique, te va’i ta ba’yuc be xchi’uc jech la jyal: ¿C’usi ti va’ay la bal ti vinic ta xcha’ cux ta animaetic xchi’uc ti ta xich’ jelel jech chac c’u cha’al oy li’ ta ora ti sna’ to xcham ti jech ta spas ta mu xa sna’ xchame, xchi’uc ti ch’ulelal jech mu sna’ xcham ta sbatel osile?",
                    "¿C’usi tsc’an xal ti ts’ibiletic ti ta xal Riox la jyac’ abatetic xchi’uc jun machita tsanal ti te ta stuq’uil sloq’uem c’ac’al ta nichimaltic Edene. Manchuc ti ba’yuc jtotic jme’tic ochic xchi’uc la slo’ic ti sat te’ sventa cuxlejale me cuxulic o ta sbatel osil ti jechuque?",
                    "Ja’ jech la jyal Alma; ti va’aye ja’ ti ta xa ox chcalbe smelolale, ta xquiltic ti Adán yal ta mulil ti jech la slo’ ti sat te’ bu mu xu’ slo’ jech chac c’u cha’al ya’yejtac Rioxe; yu’un ja’ jech xu’ ta xquiltic ti yu’un ja’ ta sventa yaltal mulil, ti jech scotol quirisianoetic c’otic ta ch’ayemal xchi’uc ta bajemal jteclume.",
                    "Ja’ jech, ta xcalbot ti yu’nuc muyucuc o no’ox slo’ Adán ti va’ay sat te’ sventa cuxlejale, muyuc jech chi jcham, xchi’uc ti a’yejetique jeche’ no’ox o ti jechuque, xchi’uc yu’un j-epal c’op jechuc ti Rioxe, yu’un ti stuque jech o no’ox yaloj: Ti me la lo’e, ta bats’imelel cha cham.",
                    "Jech chquiltic ti lajel te ta xtal ta sbaic ta jujucoj quirisianoetique; jech, ti lajel la jyal Amuleke, ja’ ti lajel li’ ta sba banamile, ja’ jech la jyich’ ac’bel c’uyepal c’ac’al ti vinic c’uxi xu’ sutes yo’ntone, ja’ yo jech ti li’ cuxlejale ja’ jech c’ot ti ta xich’ q’uelbel stalele, ja’ c’uyepal c’ac’al tal smeltsan sba ti c’uxi xu’ ta xc’ot ta stojolal Rioxe, ja’ c’uyepal c’ac’al tal smeltsan sba ta sventa ti va’ay cuxlejal muyuc slajeb calojcutique, ti ta xtal ta ts’acal c’alal me cha’ cuxi animaetique.",
                    "Ja’ jech, ti manchuc o no’ox jech la snop coltael ti Riox ti jech yich’oj ono’ox pasel ta sliquebal banamile, ti jechuque muyuc stac’ oyuc cha’ cuxesel yu’un animaetic ti jechuque, ja’ jech la jyac’ jun coltael ti ta xc’ot ta pasel ta sventa cha’ cuxesel sventa animaetic ti c’ux x-elan yich’oj ono’ox alele.",
                    "Ja’ jech, ti manchuc o no’ox la slo’ic ba’yuc jtotic jme’tic ti te’ sventa cuxlejale, ti jechuque t’u’tutic ta sbatel osil ti jechuque, xchi’uc muyuc c’uxi xu’ ta jmeltsan o jbatic, ja’ yo jech ti c’u x-elan coltaele, jeche’ ech’, xchi’uc ti sc’op Rioxe muyuc stu c’ot xchi’uc muyuc c’usi chtun o ti jechuque.",
                    "Ja’ yo jech, mujechuc c’ot ta pasel; ba’yuc la jyich’ pasel ti jech ta xcham vinique; ta tsacal ti c’alal jech chamenoxuc xae stac’ xa c’otic ti c’uxi xu’ xa vich’ic q’uelbel atalelique, jech ja’ ti meltsanel c’u x-elan calojcutic ti ja’ xa slajebe.",
                    "Ta ts’acal ti c’alal Riox la jyal ti c’usitic va’ay ac’o taluc ta sbaic viniquetique, ja’ o jech, la jyil ti yu’un tsots sc’oplal ti ac’o sna’ic ta sventa ti c’usitic stuc yac’oj ta ilele.",
                    "Ja’ o jech, la stactal abatetic ti c’uxi ac’o lo’ilajicuc xchi’uquique, ja’ jech c’ot ta pasel, ti viniquetique la jyilic ti xojobal xchi’uc slequilal Rioxe.",
                    "Jech un, ti viniquetique sjapoic sc’opanel ta sbi, ja’ o jech, ti Rioxe lo’ilaj ta stojolalic xchi’uc la jyich’ic ac’bel sna’ic ti coltael yich’ meltsanel o no’ox c’alal meltsaj banamile, ti va’aye ja’ stuc la jyich’ic o albel jech cha c’u cha’al xch’unolajel yo’ntonic c’u x-elan sutesoj yo’ntonic xchi’uc xch’ul abtelic.",
                    "Ja’ jech, la jyac’ mantaletic ta viniquetic, ja’ jech ti c’u x-elan la xpaych’unic ti va’ay ba’yuc mantaletic ti ja’ ta sventa sba banamile, jech c’otic jech chac c’u cha’al Riox, ti xotquinic c’usi lec xchi’uc c’usi chopole, ac’bilic, o me la jyich’ic aq’uel ta sventa ac’o spasic jech chac c’u cha’al tsc’an stuquic xchi’uc ti c’usi lec cha’yique, me ja’ ta spasic ta sventa c’usi chopol, me ja’ ta spasic c’usi lec,",
                    "Ja’ o jech, ta ts’acal ti c’alal laj xa ox yich’ic ac’bel sna’ic ti c’u x-elan coltaele, Riox la jyac’ mantal ti ac’ouc mu spasic bolililetique, yu’un ti vocolil ta xich’ique ja’ ti lajel xch’ibal veltae, ti ja’ jun lajel ta sbatel osil jech chac c’u cha’al ta sventa bu lec tuq’ue; yu’un ti li’ c’u x-elan coltaele mu xu’ oyuc stsatsal, ja’ jech chac c’u cha’al smuc’ul slequil yo’nton Rioxe, yu’un ti abtelal ta sventa lequilale mu stac’ xich’ soquesel.",
                    "Ti Rioxe la jyic’ viniquetic ta sbi xnich’on (ti va’aye ja’ ti coltael la jyich’ aq’uele,) jech la jyal: Ti me cha sutes avo’ntonic xchi’uc ti me muyuc cha tsatsubtas avo’ntonique, ja’ jech oy xc’uxul co’nton ta atojolalic ta sventa sbi sba jnich’on.",
                    "Ja’ jech, ti boch’o ta sutes yo’nton xchi’uc ti me muyuc ta stsatsubtas yo’ntone, xu’ c’usi sc’an ta sventa xc’uxul co’nton ta sventa sba jnich’on; ti c’uxi xch’aybat smulique, ti va’yique xu’ ta x-ochic te bu ta jcux co’nton.",
                    "Ti boch’o ta stsatsubtas yo’nton ti me ja’ tspas muliletique, ja’ jech, ta xcal ta jamal ti mu xu’ ch-ochic te bu ta jcux co’ntone.",
                    "Ja’ jech tana quermanotac vu’un, ti li’e ta xcal ti me cha tsatsubtas avo’ntonique, muyuc cha ochic ti bu ta xcux yo’nton Cajvaltique, yu’un ti a bolilique chopol ta xa’ay ti c’alal ja’ stuc ta xac’ sc’ac’al yo’nton ta atojolalic jech chac c’u cha’al ta ba’yuc chopol la jya’aye, jech, jech chac c’u cha’al ta ya’yej ta slajeb chopol la jya’ay xchi’uc jech chac c’u cha’al ta ba’yuc, ta sventa sbatel osil milel ta a ch’ulelique; ja’ jech, jech chac c’u cha’al ya’yej ta slajeb milel, jech chac c’u cha’al ta ba’yuque.",
                    "Ja’ jech cha’e, quermanotac vu’un, jna’ojtic xa ti c’usitic va’aye, xchi’uc ti yu’un ja’ ta bats’imelele, ac’o jsutestic li’ co’ntontique xchi’uc mu jtsatsubtastic ti co’ntontic ti c’uxi mu chopoluc xa’ay ti Cajvaltic ti ja’ Jrioxtic c’uxi mu xac’tal sc’ac’al yo’nton ta jtojolaltic ta sventa va’aye, ti xchibal smantaltac yac’ojbutique; ja’ lec ochcutic ti ta xcuxubil o’n tonal li’ yac’oj Rioxe, ti jech meltsanbil jech chac c’u cha’al ya’yeje."
                ]
            },
            {
                "url": "https://www.lds.org/scriptures/bofm/alma/32?lang=spa&clang=tzo",
                "number": 32,
                "name": "Slajchabal Xcha’vinic Capitulo",
                "summary": [
                    "Ti Almae ta xchanubtas me’onetic, ti yu’un ta yatel yo’ntonic la jyich’ic ilbel sbic’talique—Ti xch’unolajel o’ntonale ja’ patub o’ntonal ta sventa ti c’usitic mu xvinaj buoye xchi’uc ti yu’un jech ta bats’imelele—Ti Almae la jyal ta jamal ti ta abatetic ta xq’uelatic viniquetic, antsetic, xchi’uc ololetique—Ti Almae ta scuy ta bec’ ts’unubil ti lo’ile—Ti li’e ta sc’an ta xich’ ts’unel xchi’uc ta xich’ ac’bel xyaxal—Ja’ jech ta xch’i ja’ to ti c’uxi ta spas ta muc’ta te’ jech chac c’u cha’al xu’ ta xich’ tabel sat ta sventa cuxlejal sbatel osile."
                ],
                "verses": [
                    "Ja’ jech loq’uic batel xchi’uc sjapoic xcholel sc’op Riox ta jteclum, ochic ta snail tsobumbailetic xchi’uc ta naetic, jech, xchi’uc la xcholic c’op ta calletic.",
                    "Ja’ o jech ti c’alal ep xa ox abtejic ta stojolalique, te staic ep xcuxetel yo’ntonic ta sventa c’u x-elan sme’onalic; ja’ o jech, ti va’aye te la jyich’ic loq’uesel ta snail tsobumbailetic ta sventa sme’onal sc’u’ic.",
                    "Ja’ jech, mu xich’ic otesel ta snail stsobumbailic ti c’uxi xu’ xba yich’ic ta muc’ Rioxe, yu’un ta xich’ic cuyel ta c’usi muyuc stuic, ja’ jech, me’onic, jech ti xchi’iltaquique ta scuyic jech chac c’u cha’al ta c’usi muyuc xa stu; ta sventa ti yu’un sme’onalic ta sventa c’usitic oy ta banamile, xchi’uc xtoc ti me’onic ta yo’ntonique.",
                    "Jech ti c’alal ja’ o xchanubtasvan xchi’uc chlo’ilaj ti Alma ta jteclum te ta ba vits Onidae, te tal ta stojolal epal viniquetic ti ja’ic ti boch’otic calojtic xa o no’oxe, ja’ ti boch’otic me’onic ta yo’ntonic ta c’usitic oy ta banamile.",
                    "Te c’otic ta stojolal Alma; ti boch’o banquilal yu’nique jech la jal: ja’ jech, ¿c’usi tspasic, ti li’ quermanotac vu’une? yu’un yich’ojic bajel ta scotol viniquetic ta sventa sme’onalic; jech, xchi’uc xtoc c’alal ta boch’otic banquilal cu’uncutic, yu’un la stacuncutic loq’uel ta snail jtsobumbailcutic, ti bu tsots li abtejcutic ta spasel ta jc’ob jtuc-cutique, jech la snutsuncutic loq’uel ta sventa jme’onalcutic, jech muyuc bu xu’ ta xquich’cutic ta muc’ ti Jrioxcutique, ja’ jech ¿c’usi xu’ ta jpascutic?.",
                    "C’alal la jya’ay ti va’ay Almae, la sjoybin sat ta stuq’uil buoy, la sq’uel ta xcuxetel yo’nton; yu’un la jyil ti jech sbic’tajesoj sbaic ta sventa vocoliletique, xchi’uc ti yalojbe yo’ntonic ta xa’yic ti lo’iletique.",
                    "Ja’ o jech, muyuc xa c’usi la jyal ta yantic, ja’ no’ox la xbech sc’ob xchi’uc jech la jyalbe ti boch’otic te sq’uelojic ti boch’otic sutesoj yo’ntonic ta bats’imelele, jech la jyalbeic:",
                    "Chquil ti lec manchu a vo’ntonique, ti me ja’ jeche, cha vich’ic benticion.",
                    "ja’ jech, ti avermanoique ja’ jech yaloj: ¿c’usi xu’ ta jPascutic? yu’un quich’ojcutic nutsel loq’uel ta snail jtsobumbailcutic, ti c’uxi mu xu’ xquich’cutic ta muc’ Jrioxcutique,",
                    "Ja’ jech, vu’un jech ta xcal: ¿Me yu’un chavalic ti mu xa xu’ bu yan xu’ xavich’ic ta muc’ a Rioxic jech chac c’u cha’al ta snail atsobunbailique?",
                    "Xchi’uc xtoc ta jc’an cha jac’boxuc: ¿me yu’un chavalic ti me mu xu’ xa vich’ic ta muc’ a Rioxic jtenuc ta jun xemunae?.",
                    "Ti vu’une ta xcal ti yu’un ja’ lec ti jech la vich’ic loq’uesel ta snail atsobumbailic, ti c’uxi xu’ xa pas a vaic ta lec xchi’uc ti c’uxi xu’ xa chanic c’usitic leque; yu’un ja’ lec tsc’an ti tsc’an cha chanic spasel abaic ta leque; yu’un ja’ ta sventa ti jech la vich’ic loq’uesele, jech ti a vermanoique sna’ojic ti ame’onalique, ti jech c’otemoxuc xa ta me’one, ja’ yo ja’ jech tsc’an ti yu’nuc c’otanic ta me’one,",
                    "Yu’un cha vich’ic sujel ti jechuc me’onoxuque, chavich’ic benticion; yu’un ta baq’uintic, ti jun vinic me ta xil ti me jech sujbil ta sme’onale, ta st’un sutesub o’ntonal; ta bats’imelel, ti boch’o ta sutes yo’ntone ta sta slequilal; ti boch’o ta sta slequilal xchi’uc ti me tsq’uel sba lec c’alalto ta slajebale, ta xich’ coltael.",
                    "Jech chac c’u cha’al caloj xa, ta sventa ti jech la vich’ic xa sujel ti jech me’onoxuque, la vich’ic ts’uiltasel ¿mu xa valic xtoc ti me vo’xuc xa ep ts’uiltasbiloxuc, jech chac c’u cha’al boch’otic ta sbic’tajes sbaic ta bats’imelel ta sventa a’yejetique?.",
                    "Jech, ti boch’o ta bats’imelel ta sbic’tajes sba xchi’uc ti ta sutes yo’nton ta sventa smultaque, xchi’uc ti me tsq’uel sba lec c’alalto ta slajebal c’ac’ale, ta xich’ ts’uiltasel; jech ech’em to ta xich’ic ts’uiltasel jech chac c’u cha’al boch’otic ta xilic sujbilic yu’un sme’onalic ta sventa sme’onalic.",
                    "Ja’ jech, ts’uiltasbilic ti boch’otic ta sbic’tajes sbaic ti ma’uc to uts me ta xich’ic sujel ta sventa me’onale, me ja’ lec xcaltic, ta yan c’op, ts’uiltasbil ti boch’o ta xch’unic ya’yej Rioxe, xchi’uc ti me la jyich’ vo’ ta scotol yo’ntonic, jech me muyuc bu sujbiluc ti la jyotquin a’yejetique, ja’ chcaltic ti me mu sujbilicuc ta sna’el ti c’alal tsc’an to’ox xch’une.",
                    "Jech, oy epic ti jech ta xalique; me cha vac’buncutic sq’uelubil li’ vinijele, ta bats’imelel ti ja’ te ta jna’cutic ta orae, xchi’uc ti ta jch’uncutique.",
                    "Ti vu’une jech ta jac’: ¿me ja’ xch’unolajel o’ntonal ti va’aye? ja’ jech ti vu’une ta xcal ti ma’uque, yu’un ti ne jun vinic oy jun c’usi sna’e, mu xa persauc ta xch’un, yu’un sna’oj xa.",
                    "Ja’ jech, ¿ja’ ep to tu jchopol ti boch’o xotquin Riox xchi’uc ti me mu la xch’une, ti boch’o ja’ no’ox ta xch’un, xchi’uc ti me jech yal ta mulile?",
                    "Lec tana, ti c’usitic va’ay a’yejetique vo’xuc cha q’uelbeic stalel. Ja’ jech, vu’un ta xcal ti yu’un co’ol sba jech chac c’u cha’al yan xchi’uc ta yan xtoque, xchi’uc ta scotol viniquetic ta xc’ot ta pasel jech chac c’u cha’al yabtelic.",
                    "Ja’ jech tana, jech chac c’u cha’al la jcal ta sventa xch’unolajel o’ntonal: Ti xch’unolajel o’ntonale ma’uc yu’un oy c’usi jna’ojtic ta bats’imelel ta sventa c’usitic; ja’ no’ox ti me oy xch’unolajel a vo’ntonique, apatoj a vo’ntonic yu’un ti c’usi mu xvinaje, xchi’uc ti yu’un ja’ ta bats’imelele.",
                    "Xchi’uc ja’ jech tana, ta xcal, ta jc’an ti ac’o xa na’ic ti Riox oy xc’uxul yo’nton ta stojolalic scotolic ti boch’otic ta xch’unbeic sbie; ja’ jech, ti stuque tsc’an ta scotol ti ac’ouc xa ch’unique, jech, te ta ya’yejtac.",
                    "Xchi’uc ja’ jech, tana, ti stuque ta xaltal ya’yejtac ta viniquetic ta abatetic; jech, ma’uc no’ox ta viniquetic, yu’un c’alal ta antsetic ec xtoc, Ti va’aye mu ja’uc o scotol; yu’un ep ta velta yich’ojic ac’bel a’yejetic ta sventa ololetic ti ta socbeic sjol boch’otic bijic xchi’uc ti boch’otic ep c’usi sna’ique.",
                    "Jech tana, quermanotac ti vu’un lec jc’anojoxuque, ti jech cha c’an cha na’ic ta jtojolal ti c’usi cha c’an cha pasique, yu’un cha vat a vo’ntonic xchi’uc nutsbiloxuc loq’uel, ta jc’an ti mu xa nopic me yu’un ta jc’an ta jq’uel atalelique, ja’ no’ox ti c’usi ja’ ta bats’imelele.",
                    "Yu’un mu jc’an cha calboxuc ti me a cotolic vo’xuc ti jech ac’biloxuc persa ta me’onale, yu’un ta bats’imelel jna’oj vu’un ti oy boch’o avu’nic ti jech ta sbic’tajes sbae, te xa tspas o svocolic ti c’u x-elan oyique.",
                    "ja’ jech chac c’u cha’al la jcal ta sventa xch’unolajel o’ntonal, ti ma’uc ti c’usi otquinbil ta bats’imelele, ja’ jech xtoc ti ta sventa ca’yejtaque. Mu xu’ avu’un xa na’ ta sliqueb c’u x-elan ti lecubtasel ta sventa c’u x-elan ta bats’imelel ta xale, ja’ jech chac c’u cha’al ch’unolajel o’ntonal ti ma’uc c’usi otquinbil ta bats’imelele.",
                    "Jech tana, ti me la juloic xchi’uc ti me chabijubtas ajolic xchi’uc ja’ to me va’ybeic lec smelolal ti ca’yejtaque, xchi’uc ti me la vac’ ta ilel jutuc xch’unolajel a vo’ntonique, jech, ac’o me mu epuc jech chac c’u cha’al cha c’an cha ch’un, ac’o abtejuc ta atojolalic ti c’u x-elan cha c’ane, jech, ja’ to ti c’u x-elan xu’ cha va’ay ti cha va’ay ti ca’yejtaque.",
                    "La’ jcuytic lo’il jech chac c’u cha’al jun bec’ ts’unubil, jech tana, ti me cha vac’ ts’unluc jun bec’ ts’unubil ta a vo’ntonique, ja’ jech, ja’ jun bec’ ts’unubil ta bats’imelel o me lequil ts’unubil, jech mu xa jip loq’uel ta sventa a boliltac, xu’ xcuch avu’un ti S-espíritu Cajvaltique, ja’ jech, te ta sjapo ch’iel ta a vo’ntonic; ti c’alal cha va’yic ta avo’ntonic ti c’u x-elan ta xch’ie, ta xa japoic yalel ta a vo’ntonic a tuq’uic: yu’un van ja’ ti lequil bec’ ts’unubile, o me ja’ ti lequil c’ope, yu’un ta xa sjapo muq’uibel ti jch’ulele, jech ta xa sjapo sacubel ti jbijubele, jech ta xa sjapo lecubel ta jtojolal.",
                    "Ja’ jech; ¿me mu tsmuq’uimtas xch’unolajel co’ntontic ti va’aye? ta xcal ti tanae; ti va’aye, muyuc to lec otquinbil o lec ti va’aye.",
                    "Ja’ jech, chjelo ti bec’ ts’unubile ta situb xchi’uc ta xjulinaj xchi’uc ta sjapo ch’iel, ja’ o jech xu’ xa bal ti yu’un ja’ lec ti bec’ ts’unubile, ja’ jech, ta situb xchi’uc ta xjulinajtal xchi’uc ti ta xa sjapo ch’iele. Xchi’uc, ja’ jech, ti va’aye me muyuc ta stsatsubtas xch’unolajel avo’ntonic, ti va’aye? Jech, ta stsebtac xch’unolajel avo’ntonic, yu’un jech cha valic, jech jna’oj ti ja’ lequil ts’unubil ti li’e, yu’un, ja’ jech, ta xjulinaj xchi’uc ta sjapo ch’iel.",
                    "Jech tana, ¿me a na’oj xa lec tana ti ja’ jun lequil ts’unubile? ta xcal ti jeche; yu’un scotol ts’unubil ta xac’ jech chac c’u cha’al sts’unubal.",
                    "Yu’un jech, ti me jun ts’unubil ta xch’ie, yu’un ja’ lequil ts’unubil, ti me mu xch’ie, yu’un mu ja’uc lec; ja’ jech mu xich’ c’anel.",
                    "Ja’ jech, ti me la pas xa avil xchi’uc ti me la ts’un xa ti ts’unubile, yu’un ti li’e ta situb, xchi’uc ta xjulinaj xchi’uc ta sjapo ch’iel, jech te cha na’o ta bats’imelel ti ja’ lequil ts’unubil ti ts’unubile.",
                    "Jech tana, ¿Me lec ta bats’imelel ti c’usi xa na’ique? jech, ti c’usi xa na’ique lec ta bats’imelel ti ta c’usitic va’aye, ti xch’unolajel a vo’ntonique muyuc xa oyuc stu, yu’un ti va’ye a na’ojic xa, xchi’uc xa na’ic xa ti lo’iletic la smuq’uimtas a ch’ulelique, xchi’uc xtoc xa na’ic xa ti yu’un ch’iem xae, yu’un ti abijilique ta xa sjapo sacubel xchi’uc ti c’u x-elan ta xa va’ybeic smelolale ta xa sjapo muq’uibel.",
                    "Jech ¿me ma’uc lec ti va’aye? ta xcal ti ja’e, yu’un ja’ xojobal; yu’un ti c’usi ja’ xojobale, ja’ lec, yu’un stac’ q’uelbel lec smelolal; ja’ jech xu’ xa na’ o ti yu’un ja’ leque; tana un, ¿me lec scotol c’usi xa na’ic ti jech laj xa ava’ybeic lec ti va’ay xojobale?",
                    "Jech tana, ta xcal ti mo’oje, yu’un mu stac’ xa comtsan ta jot o ti xch’unolajel a vo’ntonique, yu’un ja’ no’ox la bac’ ta ilel xch’unolajel a vo’ntonic ti jech la ts’unic ts’unubile, ti c’uxi xu’ xa pas avilic me ja’ lec ti ts’unubile.",
                    "Jech tana, ti c’alal ta sjapo xchi’el ti te’e, ta xa valic: la’ jq’ueltic lec ta c’unc’un ti c’uxi xu’ xac’ lec yisime, xchi’uc ti c’uxi xch’ie xchi’uc ti c’uxi xu’ xi yac’butic lec sate, ja’ jech, ti me lec la q’uelic ta c’unc’une, ta xac’ yisim, xchi’uc ta xch’i, xchi’uc ta xac’ sat.",
                    "Jech ti me muyuc la tuc’ulanic ti te’e, xchi’uc ti me muyuc la q’uelic leque, ja’ jech, muyuc ta xac’ yisim; xchi’uc ti c’alal chc’ot xq’uixnal c’ac’ale, ta xtaquij, yu’un muyuc yisim, ja’ o jech cha vul xchi’uc cha jip loq’uel.",
                    "Ti va’aye, muyu’nuc mu ja’uc lec ti ts’unubile, xchi’uc me yu’un mu ja’uc lec ti sate, yu’un ja’ abanamil chopol xchi’uc mu xa c’an xa vac’be lec xyaxal ti te’e, ja’yo ja’ jech mu xu’ xa tabeo sat.",
                    "Ja’ no’ox jech xtoc, ti me mu xa q’uel lec ti lo’iletique, me cha q’uel ta ba’yuc be xchi’uc sat xch’unolajel o’ntonal ta stuq’uil sate, mu xu’ xa tambe sat ti te’ ta sventa cuxlejale.",
                    "Ti me cha q’uel lec ti lo’iletique, jech, xchi’uc ti me cha vac’be lec xyaxal ti te’ c’alal nacato tsjapo ch’iele, ta sventa xch’unolajel avo’ntonic xchi’uc ta c’unc’un xchi’uc ta nacastal cha q’uelic ta ba’yuc be ti sate, ta xac’ yisim, xchi’uc ja’ jech, chc’ot ta jpets te’ ti ja’ te chloc’ cuxlejal sventa sbatel osile.",
                    "Ta sventa ti me cha q’uelic lec ta c’unc’un, ta sventa xch’unolajel a vo’ntonic ta c’unc’un xchi’uc ta nacastal ta sventa lo’iletique, cha q’uelic lec ti c’uxi xac’ yisim ta atojolalique, ja’ jech cha tambe sat ta baq’uin, ti yu’un ja’ cu’pil sba tajmeque, xchi’uc ti yu’un ja’ ech’em xchi’il ta scotol c’usitic chi’ique, xchi’uc ti sac ta scotol c’usitic saque, jech, ti yu’un ja’ lec ta scotol c’usitic lequique, ti c’alal cha lo’ic ti li’ sat te’e ta xa nojic o yu’un, ti c’uxi mu xa xavi’najic xchi’uc mu xa xtaquij avo’ntonique.",
                    "Ja’ jech, quermanotac vu’un, ta xa ta amotonic ta sventa xch’unolajel a vo’ntonic, xchi’uc ti c’u x-elan cha pasic ta c’unc’un xchi’uc ta nacastal, xchi’uc alequilalic ti jech cha malaic xac’ sat ti te’e."
                ]
            },
            {
                "url": "https://www.lds.org/scriptures/bofm/alma/34?lang=spa&clang=tzo",
                "number": 34,
                "name": "Xchanlajunebal Xcha’vinic Capitulo",
                "summary": [
                    "Amulek la jyal ta jamal ti ja’ te oy lo’iletic ta Cristo ta sventa coltaele—Ti muyucuc ta xich’ pasel jun tojel mulile, scotol quirisianoetic stac’ xchamic—Scotol ti smantaltac Moisese ja’ ta xac’ ta ilel c’u x-elan ta xac’ ta matanalil snich’on Riox—Ti c’usi yaloj ta sventa sbatel osil coltaele ja’ te ta xtal ta ch’unolajel o’ntonal xchi’uc ta sutesub o’ntonal—Jc’opantic Riox sventa benticion li’ ta banamil xchi’uc ta sventa ch’ulelal—Ti cuxlejal li’ ta orae ja’ ti c’uxi xu’ smeltsansba vinic c’uxi xu’ chbat ta stojolal Rioxe—Tsc’an chi jxi’utic xchi’uc chi jnicutic ta sa’el ti cuxlejaltique."
                ],
                "verses": [
                    "Ja’ o jech, ta ts’acal ti c’alal laj yo’nton ta yalel Alma ti va’ay lo’iletique, te choti ta lumtic, ti Amuleke ja’ lic xchi’uc sjapo xchanubtaselic, jech la jyal:",
                    "Quermanotac vu’un, mu jch’un ya’el ti me mu xa na’ic ti c’usitic la jyich’alel ta sventa c’u x-elan ta xtal Cristoe. Ti boch’o la jcalcutic ti ja’ xnich’on Rioxe, jech, vu’un jna’oj ti jech cha vich’ic albel lec smelolal ti c’usitic li’ ti c’alal jech muyuc xa va’ybuncutic lec smelolale.",
                    "Ja’ jech chac c’u cha’al a c’anojbe ti quermano vu’un lec jc’anoje, ja’ jech xu’ xa yac’boxuc a na’ic ti c’usi xu’ cha pasique, ta sventa yatel a vo’ntonic; ja’ la spas jutuc c’uxi xu’ smeltsaj ti ajolique; jech, xchi’uc yalojboxuc ti ac’o oyuc xch’unolajel avo’ntonic xchi’uc a c’unilic ta spasele.",
                    "Jech ti ac’o oyuc ep xch’unolajel a vo’ntonic ta sts’unel ti a’yej ta avo’ntonique, ti c’uxi xu’ xa va’ybeic me lec ti slequil yo’ntone.",
                    "Xchi’uc quilojcutic ti c’usi ep c’opetic ochem ta ajolic ti me ja’ ti a’yejetic ti te oy ta xnich’on Rioxe, o me muyuc Cristo.",
                    "Xchi’uc avilojic xa ti li’ quermano la xa jyac’ ta ilel ep ta velta, ti lo’iletic te oy ta Cristo ta sventa coltaele.",
                    "Ti quermanoe ja’ c’opojem ta ya’yejtac Zenós, ti coltaele ja’ te ta xtal ta sventa xnich’on Riox, xchi’uc ta ya’yejtac Zenós xtoc; xchi’uc yaloj ta sventa Moisés ti c’uxi stac’ jq’ueltic ti me ja’ ta bats’imelele.",
                    "Jech tana, ti li’e ta to xcal ta jamal vu’un jtuc ti yu’un ja’ ta bats’imelel ti c’usitic li’e, jech tana, ta xcalboxuc ti vu’un jna’oj ti Cristo ta xtal ta stojolal xnich’nab viniquetic ti c’uxi chtal stsac ta jech no’ox stuc ti c’u x-elan yalic ta mulil steclumale, xchi’uc ti ta stojbe smultac sbejel banamile, yu’un ja’ Cajvaltic Riox yaloj.",
                    "Yu’un ja’ lec ti ac’o xich’ pasel ti jech oy boch’o ta stoj mulile, jech chac c’u cha’al sc’anoj stuc Riox ta sbatel osil. ti jech ac’o c’otuc ta pasel ti jech oy boch’o ta stoj mulile, ti me mu jechuque scotol viniquetic mu xu’ xcolic ta lajel; jech, scotolic spasoj sbaic ta tsots, jech scotolic yalemic ta lum xchi’uc ch’ayemic, xchi’uc manchuc ti ja’ lec ti ta xtal coltaele, ti jechuque stac’ xchamic.",
                    "Yu’un ja’ lec ti jech oyuc jun muc’ xchi’uc ti jech oyuc slajeb matanalile, jech, ma’uc matanalil yu’un vinic, xchi’uc me ja’uc chon bolom, xchi’uc me ja’uc jcotuc mutetic; yu’un ma’uc matanalil yu’un vinic, yu’un ja’ jun matanalil muyuc slajeb ta sbatel osil.",
                    "Xchi’uc muyuc boch’o jech vinic ti xu’ xac’ ta matanal xch’ich’al stuc ti jech xu’ stojbe smul yan xchi’ile, yu’un ti me milvan jun vinique, ja’ jech, ¿me ta xal jmantalcutic, ti ja’ lec ta sventa xch’ulel-yermanoe? ta xcal ti mo’oje.",
                    "Yu’un ti mantaletique ja’ ta sc’anbe xcuxlejal ti boch’o milvaneme, ja’ jech yu’un muyuc c’usi ti manchuc coltael ta sventa sbatel osil ti xu’ ja’ stojbe smul sbejel banamile.",
                    "Ti c’uxi ja’ lec ti oyuc junuc muc’ xchi’uc ti slajeb matanalile, ja’ jech ta xich’ aq’uel, o me ja’ lec ti ta xich’ aq’uel slajeb ti jech ta smalic ch’ich’e, ti va’aye ja’ jech ta xich’ ch’unel o ti smantal Moisese, jech, scotol xa c’ot ta pasel o, muyuc xa bu tsc’an jlec’uc xchi’uc me jutebuc, xchi’uc muyuc c’usi ta ach’ay.",
                    "Jech tana, ti li’e ja’ smelolal ta scotol ti mantale, scotol c’usi juteb ta xac’ ta ilel ti va’ay muc’ta slajeb matanalile, ti va’ay muc’ta slajeb matanalile ja’ ti snich’on Rioxe, jech, ti muyuc slajeb ta sbatel osile.",
                    "Ja’ jech ja’ ta xich’tal coltael ta sventaic ti boch’otic ta xch’unbat sbie, ti yu’un ja’ jech smelolal ti li’ slajeb matanalil ta xich’ abtelanel ti c’usi oy ta yut yutsilale, ti ja’ ta suj lequilal xchi’uc ti ja’ ta xac’be viniquetic ti c’uxi xu’ oyuc xch’unolajel yo’ntonic ta sventa xu’ sutes yo’ntonique.",
                    "Ja’ jech ti yutsilale stac’ sta ti c’usi tsc’an lequilale, xchi’uc ta stsinbe sc’ob viniquetic ta sventa c’uxi tsotsuc oyic, ti c’alal me muyuc to ta xac’ ta ilel ti xch’unolajel yo’nton ta sventa sutesub o’ntonale, ja’ te ta xcom ti ta c’u x-elan tsc’an mantalile xchi’uc ti c’u x-elan yaloj ta sbatel osil lequilale; ja’ jech, ja’ no’ox ti boch’o oy xch’unolajel yo’nton ta sventa ta sutes yo’ntone ja’ te ta xac’utic ta sbatel osil coltael.",
                    "Ja’ jech quermanotac vu’un, Riox ta xac’ ac’o xlic avaq’uic ta ilel xch’unolajel avo’ntonic ta sventa sutesub o’ntonal ti c’uxi xu’ xlic ac’anbeic ta xch’ul bi, ti c’uxi oyuc yutsilal ta atojolalique.",
                    "Jech, c’anbeic yutsilal, yu’un ja’ tsots xu’ yu’un ta xcoltavan.",
                    "Jech bic’tajes abaic xchi’uc ja’uc no’ox oyanic ta sc’opanel ta stojolal.",
                    "Ja’ c’opanic stuc ti c’alal te oyoxuc ta a vosilique, jech, ta sventa scotol a chon a bolomic.",
                    "Ja’ c’opanic stuc ta sventa anaic, jech, ta scotol ti c’usitic oy ta anaique, jech chac c’u cha’al ta sob xchi’uc ta o’lol c’ac’al xchi’uc ta bat c’ac’al.",
                    "Jech ja’ xa c’opanic stuc ta sventa ac’o sloq’uesoxuc ta stsatsal a baj contraic.",
                    "Jech, ja’ xa c’opanic stuc ta scontra pucuj, ti yu’un ja’ scotrainoj c’usi ja’ lequilale.",
                    "Ja’ xa c’opanic stuc ta sventa c’usi ats’unojic ta avosilic, ti c’uxi xu’ lecuque.",
                    "Xa c’opanic ta sventa achon abolomic ti c’uxi xu’ epajuque.",
                    "Ti va’aye ma’uc o scotol; tsc’an cha puclin ach’ulel ta ana, xchi’uc ti ta avosil bu xa na’ ta avo’ntone, xchi’uc ti bu tu jnome.",
                    "Jech ti c’alal me muyuc cha c’opan ti Cajvaltique, ac’o sc’opan ti avo’ntonique, ja’uc xa vac’ abaic ta sc’opanel ta stojolal ta sventa alequilalic, ja’ jech chac c’u cha’al slequilalic ta c’usi joybiloxuc oe.",
                    "Ja’ jech quermanotac ti vu’un lec jc’anojoxuque, ta xcalboxuc ti mu xa nopic ti me yu’un ja’ xa scotol oe, yu’un ti me jech ta ts’acal ti c’alal ti me la pasic scotol ti c’usitic va’aye, me la vac’beic avalupatic ti boch’o muyuc staq’uin xchi’uc ti boch’o t’anale, xchi’uc ti me muyuc xa vu’lanic jchamel xchi’uc boch’o ta xat yo’ntone, xchi’uc ti me muyuc xavaq’uic c’usitic oy avu’nic ti me oy avu’nic ti boch’otic ta xtun yu’nique, jech ta xcalboxuc, ti me muyuc xa pasic junucal ti c’usitic va’aye, ja’ jech, ti c’u x-elan cha c’opanique muyuc stu xchi’uc muyuc jlec’uc c’usi val, xchi’uc ti me ja’ jechoxuc jech chac c’u cha’al boch’o lec sna’oj scuyoj sba ti jech chopol c’usi ta spas ti jech mu xac’ ta ilel xch’unolajel yo’ntone.",
                    "Ja’ jech ti me mu xa c’an xa c’uxubin a xchi’ilique, ja’ jechoxuc jech chac c’u cha’al bic’tal ac’al ti jech ta sjip loq’uel ti boch’o ta sq’uele, (Ti jech muyuc o stue) xchi’uc ti jech ta xich’ pech’el ta teq’uel yu’un viniquetique.",
                    "Jech tana quermanotac vu’un, ta ts’acal ti jech la vich’ic xa ti c’u x-elan ep albil ta jamale, ti yu’un jech ta xal ta jamal ti ch’ul ts’ibiletic ti c’usitic va’aye, vu’un ta jc’an ti ac’o xatalic xchi’uc ti ac’o xa vac’ a satic ta sventa sutesub o’ntonale.",
                    "Jech ta jc’an ti ac’o xa talique xchi’uc ti mu ech’emuc xa tsatsubtas ti a vo’ntonique, yu’un ti li’e, tana no’ox xchi’uc ja’ li’ ta ora ti sc’ac’alil chi jcolutique, ja’ jech; ti me cha sutes xchi’uc ti me muyuc cha tsatsubtas ti avo’ntonique, ta anil no’ox ta x-abtej ta atojolalic ti c’u x-elan yaloj Riox ta sventa coltaele.",
                    "Yu’un ti li’e, ja’ ti c’uxi xu’ tsmeltsan sba ti vinic c’uxi xu’ chc’ot ta stojolal Rioxe, jech, ti sc’ac’alil c’uxi li’ cuxule, ja’ sc’ac’alil ti c’uxi xu’ tspas yabteltac ti vinique.",
                    "Jech chac c’u cha’al la jcal ta ba’yuc, ti jech ep xa ataoj ti c’usi a na’oj ta bats’imelele, jech ta jc’an tana, ti ac’o mu xjalij sc’ac’alil ti c’u x-elan cha sutes avo’ntonic c’alalto ta slajebal c’ac’ale, yu’un ta ts’acal ti c’u x-elan c’ac’al cuxulutic li’e, ja’ ac’bilutic ti c’uxi xu’ jmeltsan jbatic ta sventa cuxlejal ta sbatel osile, jech tana, ti me muyuc jmeltsantic lec ti jc’ac’aliltic c’u yepal c’ac’al li’ to cuxulutique, ja’ o ta xtal ti bats’i ic’al ac’ubal ti bu mu xa c’usi xu’ xich’ pasel j-ech’eluque.",
                    "Mu xa c’usi stac’ xa bal ti c’alal oyot xa ta muc’ta tsatsal vocolile, ta jsutes co’nton, xchi’uc ta xi sut ta stojolal Jriox mu xa stac’ jech xa val o ti va’aye, yu’un ja’ stuc espíritu ti te to ox oy ta jbec’taltic ti jech chloc’ batel ti c’u x-elan li’ to cuxulutique, ti va’ay espiritue ja’ xa oy stsatsal ta x-och ta jbec’taltic ti te ta banamil sbatel osile.",
                    "Ti me tu j-ech’en jalij ti sc’ac’alil cha sutes avo’ntonique, jech ja’ to me la chamique, ja’ jech, ti me ja’ te la bac’ abaic ta S-espíritu pucuj ti yu’un ja’ ta xac’ a senyailic ta sventa yu’ntaque; ja’ jech, ta chloc’ ta atojolalic ti S-espíritu Cajvaltique, xchi’uc muyuc yavil ta atojolalic; yu’un pucuj oy stsatsal ta atojolalic; ti va’aye, ja’ xa te ta xlajic o ti boch’otic chopolique.",
                    "Jech jna’oj ti va’aye, yu’un Cajvaltic la jyalbun ti mu xu’ xnaqui ta templo bu oy yic’ubale, ja’ no’ox xu’ ta xnaqui ta yo’ntonic boch’otic lequic, jech, xchi’uc yaloj xtoc ti ta xchotiic te bu ta spas mantal ti boch’otic lequique, ti jech mu xa xu’ xloq’uic yan veltae, xchi’uc ti sc’u’ique ta xich’ sacubtasel ta xch’ich’al xch’ium chij.",
                    "Jech tana, quermanotac ti vu’un lec jc’anojoxuque, ta jc’an ti ac’o xa vules ta ajolic ti c’usitic li’e, xchi’uc ti ac’o xa xi’ic ti Riox ta sventa c’u x-elan xu’ cha colique, xchi’uc mu xa naq’uic ti c’u x-elan ta xtal Cristoe.",
                    "Xchi’uc mu xa chopoluc xa c’opojic ta sventa Ch’ul Espíritu, ja’ no’ox xa vich’ic xchi’uc xa tsaquic ta atojolalic ti sbi Cristoe, xchi’uc ac’o xa bic’tajes a vaic c’alalto ta spucucal xchi’uc ja’ xa vich’ic ta muc’ Riox, ta buyuc no’ox oyoxuc, ja’uc ta Espíritu xchi’uc c’usi ta bats’imelel; xchi’uc ac’o xa ch’iic ta tojvocolil ta jujun c’ac’al ta sventa yu’un ep slequilal xchi’uc sbenticion ti yu’un ja’ stuc ta xac’ ta atojolalique.",
                    "Jech, xchi’uc tsots ta xcalboxuc xtoc, quermanotac vu’un, julovanic xchi’uc c’opanic ta jujuliquel ti c’uxi mu xa vich’ic iq’uel batel ta c’u x-elan smantaltac pucuje, xchi’uc ti c’uxi mu xa vich’ic lo’laele, xchi’uc ti c’uxi ma’uc xa oyiic ta stsatsal ta slajebal c’ac’ale, yu’un ti stuque muyuc ta xac’ lequil matanal.",
                    "Jech tana, quermanotac ti vu’un lec jc’anojoxuque, ta jc’an tsots cha calboxuc ti oyuc alequilalic ta smalaele, xchi’uc cuchuc avu’nic ti scotol ta chop vocolile; xchi’uc mu chopoluc xa c’opojic ta stojolalic ti boch’otic sbajojic a sme’onalique, mu me ja’uc o jech xa c’otic ta jmulavil jech chac c’u cha’al stuquic;",
                    "Ja’uc no’ox me oyuc a slequilalic ta smalael xchi’uc cuchuc avu’nic ti at o’ntonale, ja’uc no’ox xa na’ic lec ti yu’un cha cux avo’ntonic ta baq’uin ta sventa scotol o c’u x-elan la vich’ic o vocolile."
                ]
            },
            {
                "url": "https://www.lds.org/scriptures/bofm/alma/39?lang=spa&clang=tzo",
                "number": 39,
                "name": "Sbalunlajunebal Xcha’vinic Capitulo",
                "summary": [
                    "Ti mulil c’u x-elan ta xmulivajic vinic antse ja’ jun chopolil—Ja’ ta sventa smultac Corianton ti muyuc la jyich’ic lo’iletic Zoramitaetique—Ti c’u x-elan la sloq’ues mulil Cristoe ja’ lec ta sventa c’u x-elan coltael yu’nic boch’otic lequic ti jech o no’ox la jyich’ic albele."
                ],
                "verses": [
                    "Jnich’on vu’un, oy to cusi ep cha calbot, jech chac c’u cha’al la jcalbe a banquile, yu’un tana, ¿me muyuc aq’ueloj ti c’u x-elan ta spas ti a banquil ti lec tuc’ xchi’uc ti lec ta c’unc’un ta spas ti smantaltac Rioxe? ja’ jech, ¿me muyuc yac’ojbot ta ilel c’usi lec ta pasel?.",
                    "Yu’un ti vo’ote muyuc bu ep la vich’ ta muc’ ca’yejtac ta sventa steclumal Zoramitaetic jech chac c’u cha’al la spas a banquile. Ti va’aye ja’ chopol chca’ay ta a tojolal; Yu’un vo’ot la pas a tuc’ ta a persa xchi’uc ti c’usi xa na’e.",
                    "Ti va’aye ma’uc o scotol jnich’on vu’un, Vo’ot la pas ti c’usi q’uexlal sba chca’ay vu’une, yu’un la comtsan ti meltsanubbaile xchi’uc ti la bat ta spat jmulavil ants Isabel te ta sbanamil Siron ta sts’ac xchi’uc Lamanitaetique.",
                    "Jech ti ja’ ep la slo’laanbe yo’ntonic viniquetique, ti va’aye muc’ chopoluc a va’ay, jnich’on vu’un. Ti jechuque vo’ot la q’uel jechuc ti meltsanubbail ac’bilot ta a tojolale.",
                    "¿Me mu xa na’ vo’ot jnich’on vu’un, ti c’usitic va’ay ja’ chopol ta sat Cajvaltique; jech, ti ja’ ech’em chopol ta scotol muliletic jech chac c’u cha’al ta xich’ malbel xch’ich’al boch’o muyuc smul xchi’uc ti me ja’ mu xich’ alel ta jamal Ch’ul Espíritue?",
                    "Yu’un ti li’e, me mu xa val ta jamal ti Ch’ul Espíritu ti c’alal me te xa oy ta a tojolale, xchi’uc ti me xa na’ a tuc ti yu’un cha muc ta alele, ja’ jech, ja’ jun mulil ti muyuc pertonal yu’une; jech, ti boch’o ta xmilvan ta sventa xojobal xchi’uc ti c’usi sna’oj Rioxe, mu aniluc ta xich’ pasbel perton; jech, jnich’on vu’un, ta xcalbot ti mu c’unuc ta sta pertonale.",
                    "Jech tana, jnich’on vu’un, ja’ lec ti me mu epuc amul ta sventa muc’tiquil mulile. Mu xcuch cu’un yalel ti amultac ti c’uxi xu’ xat yo’nton a ch’ulele, ti manchuc yu’un ja’ ta sventa a lequilale.",
                    "Jech tana, ti vo’ote mu stac’ xa nac’ ti amultac ta Rioxe, ti me muyuc cha sutes a vo’ntone, ta xlic jech chac c’u cha’al ta xich’ alel ta jamal ta acontra vo’ot ta slajebal c’ac’al,",
                    "Jinich’on vu’un, ta jc’an ti ac’o xa sutes avo’nton xchi’uc ti ac’o xa comtsan ti amultaque, xchi’uc ac’o mu xa yic’batel ti c’usi lec chil a sate, ja’ no’ox ac’o xa pajes aba ta scotol ti c’usitic va’aye, ti me la pas ti c’usi va’aye, mu c’uxi xu’ xa tabe ti bu tspas mantal Rioxe, jech na’ome, xchi’uc albo me a vo’nton, xchi’uc mu me xa pas ti c’usitic va’aye!",
                    "Xchi’uc ta jpasot ta mantal ti ac’o xa jac’be a banquiltac ta sventa ti c’usi mu xa na’e, yu’un ti li’e, queremot to, cha c’anto tsatsubtasel yu’un a banquiltac. Xchi’uc ac’o xa va’ybe ti smantaltaquique.",
                    "Xchi’uc mu me xa vac’ a ba ta iq’uel batel ta c’usiuc no’ox mu xtun o me ja’uc no’ox c’usi muyuc lequic, mu me xa vac’ ochuc pucuj yan velta ta a vo’nton ta sventa ti jmulavil antsetique. Ja’ jech, jnich’on vu’un, mulil la vich’tal ti ta sventa Zoramitaetique; yu’un ja’ la jyilic ti a talele, ja’yo jech muyuc sc’an la xch’unic ti ca’yejtaque.",
                    "Ja’yo jech tana, ti S-espíritu Cajvaltique jech ta xalbun: Paso ta mantal a nich’nab ac’o spasic ti c’usi leque, mu me ja’uc soquesbeic yo’ntonic li’ epal yantique, xchi’uc ti me jech soquesatic oe, ja’ jech jnich’on vu’un, ta jpasot ta mantal ta xi’el Riox, xchi’uc ac’o xa pajes aba ti ta a sboliltaque.",
                    "Ac’o xa sutes aba ta stojolal Cajvaltic ta scotol a jol, avu’el xchi’uc a tsatsal; mu xa vac’ bac’uc yo’ntonic yantic ta spasel c’usi chopol, ja’ no’ox ja’ jech, suteso avo’nton ta stojolalic xchi’uc ac’o xa votquin lec ti c’usitic chopol apasoje xchi’uc ti muliletic a pasoje.",
                    "Mu xa t’un cuxlejal xchi’uc c’usi mu xtun li’ ta banamil, yu’un ti li’e, mu stac’ xa vich’ batel achi’uc.",
                    "Ja’ jech tana, jnich’on vu’un, ta jc’an cha calbot ta sventa ti c’u x-elan ta xtal Cristoe, ja’ jech cha calbot ti ja’ stuc ta bats’imelel ta xtal sloq’uesbe ti smultac sbejel banamile; jech, ja’ stuc ta xtal yalbe lec smelolal ta steclumal ti c’u x-elan slequil ti ach’ coltaele,",
                    "Ti li’e, jnich’on vu’un, ja’ ti meltsanel c’u x-elan laj avich’ ac’bele, ti c’uxi chtal avalbe smelolal ach’ cuxetel o’ntonal ta sventa li’ jteclum, ti c’uxi ac’o smeltsanic lec sjolic; o me ja’ chcaltic ti c’uxi xu’ chtal ta stojolalic ti coltaele, ta sventa ti c’uxi xu’ smeltsanbeic lec sjol xnich’onic ti c’uxi xu’ xa’ybeic ya’yej ti c’alal me sta sc’ac’alil ta xtale.",
                    "Jech tana un ta jlecubtas jutuc ajol ta sventa ti c’usitic li’e, ja’ jech, cha nop ti c’uyu’un stac’ ta xich’ na’el ba’yuc ti c’usitic va’ay ti jech sc’antoe, ja’ jech cha calbot ¿me mu ja’uc lec alac’ sba ch’ulelal ta sventa Riox ti li’ ta ora, jech chac c’u cha’al chc’ot me sta sc’ac’alil ta xtale?",
                    "¿Me mu ja’uc tsots sc’oplal ti ta xich’ aq’uel ta otquinel li’ ta ora ta jteclum ti c’u x-elan coltael albile, xchi’uc jech chac c’u cha’al xnich’nabique?",
                    "¿Me mu c’unuc cha’ay Cajvaltic stac talel yabat li’ ta ora ti c’uxi chtal yalbe lec smelolal ti li ach’ xcuxetel o’ntonal, jech chac c’u cha’al ta vu’tic xchi’uc jech chac c’u cha’al ta jnich’nabtic, xchi’uc jech chac c’u cha’al me sta sc’ac’alil chtale."
                ]
            },
            {
                "url": "https://www.lds.org/scriptures/bofm/alma/40?lang=spa&clang=tzo",
                "number": 40,
                "name": "Xcha’vinical Capitulo",
                "summary": [
                    "Cristo ta xc’ot ta pasel yu’un ti cha’ cuxesel ta scotol viniquetique—Ti animaetic boch’otic lec la spas sbaique ta xbatic ta slequilal Riox (paraíso) ti boch’otic chopolique ta ic’al osil xchi’uc ta amac’ ta smalaic sc’ac’alil cha’ cuxesele—Scotol ta xich’ liquesel ta ach’ jech chac c’u cha’al o no’ox oy xchi’uc lec ta xich’ cha’ cuxesel."
                ],
                "verses": [
                    "Jech tana, jnich’on vu’un, ja’ jech oy to c’usi ep ta jc’an cha calbot; yu’un ta xquil ti ep ta snop a jol ti ta sventa cha’ cuxesel yu’un animaetique.",
                    "Ja’ jech, ta xcalbot ti muyuc cha’ cuxesele, o me ja’ xcaltic ta yan a’yejetic, ja’ ta jc’an ta xcal ti c’u x-elan li’ cuxulutique mu xu’ xc’ot ta mu sna’ xcham, ti li’ c’usi leque, mu xu’ xich’ pasel ta muyuc lec, ja’ to ta ts’acal ti c’alal me tal Cristoe.",
                    "Ja’ jech, Ja’ ta spas ti cha’ cuxesel sventa animaetique, ep to jech tana, jnich’on vu’un, ti cha’ cuxesele muyuc to c’otemuc. tana un, ta xcalbot jun a’yej ti c’usi mu to xa na’e, jech tana, yu’un oy ep a’yejetic ti jech nac’al toe, muyuc boch’o sna’oj ja’ no’ox sna’oj stuc Riox. Tana ta xcalbot jun c’usi yan ti jech jac’ojbe ta c’unc’un Riox ti c’uxi xu’ jna’ lec ti ta sventa cha’ cuxesele.",
                    "Jech tana, ac’bil ta ilel baq’uin ti ta xliquic scotolic animaetique, jech me sta ti sc’ac’alile, muyuc boch’o ta sna’; ja’uc ti Rioxe sna’oj ti baq’uin yorail albile.",
                    "Tana un, ta sventa ti me c’ot ta pasel jten, me cha’ ten me oxten ti baq’uin viniquetic ta xcha’ cuxiic ta sventa c’u x-elan chamenique, muyuc ta alel; yu’un Riox sna’oj scotol ti c’usitic va’aye, xu’ no’ox o chca’ay ti laj xa jna’ ti c’usitic va’aye; ti oy ac’bil sc’ac’alil ti jech scotolic ta xliquic ti animaetique.",
                    "Tsc’an oyuc, jun boch’o ta o’lol me sta sc’ac’alil sventa c’u x-elan lajel xchi’uc ta sventa cha’ cuxesele.",
                    "Jech tana ta jc’an ta jac’: ¿c’usi chc’ot ta pasel ta sventa xch’ulel viniquetic ti li’ ta ora chchamic xchi’uc ti c’alal me sta sc’ac’alil ti cha’ cuxesel albile?",
                    "Jech tana, muyuc ta alel, me oy ep ta velta sc’ac’alil albil ti c’u x-elan xu’ xcha’ cuxiic ti viniquetique, yu’un mu scotolicuc ta xchamic ta jten no’ox, ti va’aye muyuc ta alel; yu’un scotol jun no’ox c’ac’al cha’ay ti Rioxe, ja’ no’ox ta sventa viniquetic ti jech bisbil sc’ac’alile.",
                    "Ja’ jech albil ta sventa viniquetic ti jech oy jun sc’ac’alil ti ta xcha’ cuxiic ta sventa animaetique; oy jun boch’o ta o’lol ti ta sc’ac’alil lajel xchi’uc ta sventa cha’ cuxesele, xchi’uc tana, ti ta sventa c’u yepal c’ac’al li’ c’usi chc’ot ta pasel ti ta sventa xch’ulelic viniquetique, ja’ ti jac’ojbe ta c’unc’un Cajvaltic ti c’uxi xu’ ta jna’oe; ja’ ta sventa va’ay ti jna’oje.",
                    "C’alal me c’ot sc’ac’alil ti c’alal scotol ta xcha’ cuxiique, ja’ to te ta sna’ic ti Riox xotquin scotol ti c’ac’aliletic c’u x-elan albil ta sventa vinique.",
                    "Jech tana, ti ta sventa ch’ulelal ta sventa anima xchi’uc ti ta sventa cha’ cuxesele, ja’ jech, ja’ jun yabat Riox la jyac’bun jna’ ti xch’ulel scotol viniquetic ti c’alal ta sboc’ sba ti li’ ta bec’talil sna’ to xchame, jech, ti xch’ulelic scotol viniquetique, manchuc me lequic o me chopolic, te ta xich’ic iq’uel batel ta stojolal Riox ti boch’o ac’batic o xcuxlejalique.",
                    "Ta xc’ot ta pasel ti xch’ulelic boch’otic lequique te ta xich’ic iq’uel ta bu oy lec xcuxetel o’ntonal ti ja’ sbi slequilal Rioxe (paraíso); ja’ jun bu stac’ xcuxic, ja’ jun bu lec oyuc yo’ntonic, ti bu xu’ ta xcuxic ta scotol c’u x-elan vocolile, xchi’uc ta scotol q’uelel lec xchi’uc q’uexlal.",
                    "Ja’ jech ta xc’ot ta pasel ti xch’ulelic boch’otic chopolique, jech, ti boch’otic chopolique—ja’ jech, muyuc tstabeic S-espíritu—Cajvaltic, yu’un ja’ la st’ujic ti chopolil abtelal jech chac c’u cha’al leque, ti yu’un ja’ och ta stojolalic ti s-espíritu pucuje xchi’uc ti ja’ la jyac’ sba ta snaique, ti va’yique ta xich’ic jipel loq’uel ta ac’ubaltic, ja’ to te ta x-oq’uic xchi’uc ch-avanic xchi’uc ta xc’ux stanal yeic; ti va’aye ja’ ta sventa sbolil stuquic, yu’un la jyich’ic iq’uel batel ta chuquel ta sventa c’u x-elan tsc’an yo’nton pucuj.",
                    "Ti va’aye ja’ ti c’u x-elan bu ch-oyiic xch’ulelic boch’otic chopolique; jech ta ic’al osil, te ch-oyiic ta chopolil xchi’uc ta xibalsba te tsmalaic ti c’u x-elan sc’ac’al yo’nton Riox ta stojolalique; xchi’uc ja’ jech te oyic o ti ta c’u x-elan va’aye, ja’ jech chac c’u cha’al te oyic boch’otic lequic te ta slequilal Riox (paraíso), ja’ to c’alal me sta sc’ac’alil ti cha’ cuxesele.",
                    "Jech tana, oy boch’o ya’yojic ti va’ay c’u x-elan cuxetel o’ntonal xchi’uc ti vocolil ta ch’ulelale, ti c’alal sc’an to’ox ti cha’ cuxesele, ja’ sliqueb cha’ cuxesel. Jech, ta xcac’ ac’o sbiin cha’ cuxesel, ti va’ay c’u x-elan ta xjelo Espíritu o me ch’ulelale, ti ta xich’ic aq’uel ta lequilal o me ta chopolile ja’ jech chac c’u cha’al a’yejetic la jyich’ alel.",
                    "Ja’ jech, jech ti c’u x-elan la jyich’ alel ba’yuc cha’ cuxesele, ja’ jun cha’ cuxesel ta scotolic boch’otic ch’iic, ch’iemic xchi’uc boch’otic ta to xch’iic, ja’ to c’alal me cha’ cux Cristo ta scotol animaetic.",
                    "Jech tana, mu xu’ xcaltic ti li’ ba’yuc cha’ cuxesel yich’oj alel ta va’ay lo’iletique, yu’un van ja’ cha’ cuxesel ta sventa ch’ulelaletic xchi’uc c’uxi ta xich’ic aq’uel ta xcuxetel o’ntonal o me ta chopolil, mu xu’ xa bal me yu’un ja’ jech sc’an ta xal.",
                    "Ja’ jech, ta xcalbot ti mo’oje, ja’ no’ox tsc’an ta xal ti yu’un tstsob sbaic ch’ulelal xchi’uc sbec’tal ti boch’otic ch’iic o no’ox ta sc’ac’alil c’alal ich’i Adán xchi’uc ti c’alalto mecha’ cuxi Cristoe.",
                    "Jech ti xch’ulelic xchi’uc sbec’talic ti boch’otic laj xa caltique ta xich’ic tsobel scotolic ta jmoj no’ox, jech chac c’u cha’al boch’otic chopolic xchi’uc boch’otic lequic, muyuc ta xcal, xu’ no’ox o chca’ay ti chcal scotolic ta xliquique, o ja’ jech chcaltic, ti c’u x-elan ta xcha’ cuxiique ta xc’ot ta pasel c’alal sc’an to xchamic ti boch’otic ja’ic ta ts’acal xa me cha’ cuxi Cristoe.",
                    "Muyuc ta xcal, jnich’on vu’un, ti cha’ cuxesele, ta xtal ta sc’ac’alil c’uxi xcha’ cuxi Cristo, xchi’uc ja’ jech, ta xcal jech chac c’u cha’al jrason, ti xch’ulelic xchi’uc ti sbec’talic ti boch’otic lequique ta xich’ic tsobel c’alal me cha’ cuxi Cristo, xchi’uc ta xmuy ta vinajel.",
                    "Jech ti me jech c’ot ta pasel ta sc’ac’alil o me ta ts’acal c’alal ta xcha’ cuxi stuque, muyuc ta xcal; tana ti li’e ja’ ta xcal; oy c’uyepal c’ac’al ch’acbil ta sventa chamel xchi’uc cha’ cuxesel yu’un bec’talil, ja’ tsta xcuxetel yo’nton o me ta sta vocolil ch’ulelal, ja’ to c’alal me sta sc’ac’alil c’u x-elan yaloj Riox ti c’uxi xu’ ac’o liquicuc animaetique, xchi’uc ti me la stsob sbaic ch’ulelal xchi’uc bec’talile, xchi’uc ti ta xich’ic iq’uel batel ta stojolal Riox ti jech ta xich’ic q’uelbel stalelic jech chac c’u cha’al yabtelique.",
                    "Jech ti va’aye ta xc’ot ta pasel ti cha’ cuxesel c’u x-elan la jyal ta yeic lequil viniquetique.",
                    "Ti ch’ulelale ta xich’ aq’uel yan velta ta bec’talil, ti bec’talile ta ch’ulelal, jech, scotol sbaquiltac xchi’uc scotol c’usitic oy yu’un ta xich’ tsobel xchi’uc sbec’tal, jech, me jbejuc stsotsil sjol ta xch’ay, yu’un ta xich’ pasel jech chac c’u cha’al o no’ox ta bats’imelel oy.",
                    "Jech tana jnich’on vu’un, ja’ ti va’ay cha’ cuxesel yalojic ta yeic lequil viniquetique.",
                    "Jech ti boch’otic lequique te ta xbatic bu ta spas mantal Riox.",
                    "Xchi’uc ja’ jech tana, jun tsatsal chamel ta xtal ta stojolalic ti boch’otic chopol c’usi la spasique; yu’un ta xchamic ta sventa c’usitic te oy ta lequilal; yu’un muyuc saquic; yu’un mu xu’ x-och c’usi muyuc sac ti bu ta spas mantal Rioxe, yu’un ta xich’ic loq’uesel xchi’uc ja’ ch-ac’batic yich’ic ti sat yabtelique o ti c’usi abtelal la spasique, ti me chopol c’usi la spasique, ta xuch’ic ti xchopolil ch’ail bise."
                ]
            },
            {
                "url": "https://www.lds.org/scriptures/bofm/alma/41?lang=spa&clang=tzo",
                "number": 41,
                "name": "Jun Yoxvinic Capitulo",
                "summary": [
                    "Ti ta cha’ cuxesele, ti viniquetique ta xcha’ cuxiic ta buoy cuxetel o’ntonal muyuc slajeb o me ta vocolil muyuc slajeb—Ti c’usi chopole muyuc o no’ox van baq’uin xac’ cuxetel o’ntonal—Ti viniquetic jech oyicto ta bec’talile muyuc Xrioxic ti li’ ta banamile—Ti c’alal ta xich’ cha’ aq’uel yanveltae, scotolic quirisianoetic ta xich’ic ti c’u o no’ox x-elanique xchi’uc ti c’u x-elan to ox oyic ti c’alal li’ to ox oyic ta banamile."
                ],
                "verses": [
                    "Jech tana, jnich’on vu’un, oy to c’usi cha calbot ta sventa ti cha’ cuxesel yich’oj alele; yu’un ti li’e, oy boch’otic sjeltaojbeic smelolal ti ts’ibiletique xchi’uc nom yac’oj sbeic ta sventa ti c’usitic va’aye, Ta xquil ti ajole ta xat yo’nton ta sventa ti c’usitic va’ay lo’ile, jech tana un ta xcalbot lec smelolal.",
                    "Ta xcalbot, jnich’on vu’un, ti c’u x-elan albil ti ta sventa cha’ cuxesele ja’ lec ta sventa slequilal Riox, yu’un ja’ lec ta scotol c’usitic oy ti jech ta xich’ cha’ liquesel jech chac c’u cha’al o no’ox oye, ja’ jech, ja’ jech tsc’an xchi’uc ja’ lec jech chac c’u cha’al stsatsal cha’ cuxi Cristo, ti xch’ulel vinic xu’ ta sut ta sbec’tale, xchi’uc ti bec’talile ac’o xich’ cha’ pasel jech chac c’u cha’al c’usitic ono’ox oy yu’une.",
                    "Xchi’uc ja’ lec ta sventa Riox ti ta xich’ic q’uelbel stalelic viniquetic jech chac c’u cha’al yabtelique. Ti me lec la spas yabtelic ti c’uxi li’ to cuxulique, xchi’uc ti me lec c’usi la sc’an yo’ntonique ja’ jech ta xich’ic aq’uel batel ta lequilal sbatel osil.",
                    "Me chopol ti c’usi la spasique ta xich’ic cha’ pasel ta chopol, ja’ jech, scotol ti c’usitic oye ta xich’ cha’ pasel jech chac c’u cha’al o no’ox oyic, ta jujuntal ti c’usitic oyique jech chac c’u cha’al o no’ox pasbilic, ti chamele ta xich’ liquesel ta mu sna’ xcham o ta sbatel osil; ti c’usi sna’ xlaje ta spas ta mu sna’ xlaj, ta xcha’ lic ta sventa xcuxetel o’ntonal muyuc slajeb ti c’uxi xu’ tstabe ti bu smeltsanvan Rioxe. O me ja’ te buoy vocolil muyuc slajeb ti ja’ te tstabeo bu tspas mantal pucuje; yu’un ti c’usi oy ta jote jech yan xa o ta jot.",
                    "Ti june ta xcha’ cuxi jech chac c’u cha’al tsc’an oy xcuxetel yo’nton, o me ja’ ta c’usi lec, jech chac c’u cha’al tsc’an yo’nton ta sventa lequilale, xchi’uc ti yane ta sventa chopolil jech chac c’u cha’al tsc’an yo’nton ta sventa-chopolil, yu’un jech ti c’uxi la sc’an yo’nton tspas c’usi chopol sbejel c’ac’ale, ja’ me jech ta xich’ stojol ti c’alal me tal ac’ubale.",
                    "Ja’ jach chc’ot ta pasel ti ta jote, Jech ta sutes yo’ntonic yu’un smulic xchi’uc ta sc’anic lequilal c’alalto ta slajeb sc’ac’alilic, ja’ jech un ta xich’ stojolic ta sventa lequilal.",
                    "Ti li’ique ja’ic ti boch’otic yich’ic coltael yu’un Cajvaltique, jech, ja’ic ti boch’otic colemic xae, ti boch’otic la jyich’ic loq’uesel ta ic’al ac’ubal muyuc slajebe, ja’ jech oyic ta lequilal o me ta chopolil; jech tana, yu’un ja’ stuc ta st’ujic ti c’usi tsc’an tspasique, me ja’ tspasic c’usi lec o me ja’ tspasic c’usi chopol.",
                    "Ti c’usi chal Rioxe mu stac’ jeltael, ja’ jech, ac’bilic sbeic scotolic ti boch’otic ta sc’anique, stac’ xano ta stojolal xchi’uc stac’ xcol.",
                    "Jech tana, jnich’on vu’un, mu xa suj aba ta yutel Riox ta sventa ti c’usitic va’ay mantaletique, jech chac c’u cha’al li’ ta ora a sujoj aba ta spasel muliletique.",
                    "Mu stac’ xaval, c’uyu’un yich’oj alel ti ta sventa cha’ cuxesel, ti jech cha vich’ cha’ aq’uel ta sventa mulil o me ta sventa xcuxetel o’ntonale. Ja’ jech, ta xcalbot ti c’usi chopole muyuc o no’ox baq’uin oy cuxetel o’ntonal.",
                    "Ja’ jech, jnich’on vu’un, scotolic viniquetic ti jech oyic jech chac c’u cha’al te oyique, o ja’ lec ta xcal, ti jech oyto sbec’talique, ja’ to te oyic ta vocolil xchi’uc ta xch’ajunal vocoliletic; xchi’uc muyuc Xrioxic ta banamil xchi’uc tspasic ti c’usi mu sc’an Rioxe, ja’ jech, xchi’uc ja’ te oyic ti ta c’usi ma’uc sventa xcuxetel o’ntonale.",
                    "Ja’ jech, ¿ti smelolal lo’il cha’ cuxesele ja’ ti c’usi ta xich’ tsaquel jech chac c’u cha’al o no’ox oy ti jech ta xich’ aq’uel ta mu sna’ xchame, o me mu xa jechuc ta xich’ aq’uel jech chac c’u cha’al o no’ox oye?",
                    "Jech jnich’on vu’un, ti va’aye mu jechuc smelolal; yu’un smelolal ti lo’il cha’ cuxesel ta ach’e ja’ ti ta xcha’ sut ta ach’ ti chopol ta chopole, ti bec’talil xchi’uc bec’talile, ti pucuj xchi’uc pucuje; ti lec xchi’uc lequilale ti tuc’ xchi’uc c’usi lec tuq’ue, ti tuc’ o’ntonal xchi’uc tuc’ o’ntonale, ti jech xchi’uc c’usi jeche.",
                    "Ja’ jech jnich’on vu’un, ac’o lec xa pas aba ta stojolal a chi’iltac, lec xa pas ta lequilal, lec tuc’ xa chapan van, xchi’uc mu x-ech’ a vo’nton ta spasel c’usi lec, ti me la pas scotol ti c’usitic va’aye, cha ta a tojol; jech, ti c’uxubinele ta xa vich’ ac’bel yanvelta ta ach’, xchi’uc ti lequilale ta xa vich’ ac’bel yanvelta; ta xa vich’ q’uelbel lec a talel yan velta, xchi’uc cha vich’ tojel ta ach’ ta sventa lec.",
                    "Yu’un ti c’usi ta xloc’ ta atojolale, te ta sut yanvelta ta atojolal, te ta xa vich’ ac’bel yanvelta, ja’ jech, ti lo’il liquesel ta ach’e ta xac’ batel ta vocolil scotol ti jmulavil, jech muyuc xa boch’o xu’ ta xich’ pojel."
                ]
            },
            {
                "url": "https://www.lds.org/scriptures/bofm/alma/42?lang=spa&clang=tzo",
                "number": 42,
                "name": "Xchibal Yoxvinic Capitulo",
                "summary": [
                    "Ti viniquetic c’u x-elan oyic li’ ta banamile ja’ sventa ta xich’ic pasel ta poroval ta sventa ta sutes yo’ntonic xchi’uc ta spasbeic yabtel Riox—Ti c’u x-elan yal ta mulil Adane ja’ la jyic’tal lajel li’ ta banamil xchi’uc ta ch’ulelal ta scotolic quirisianoetic—Ti coltaele ja’ ta xc’ot ta pasel ta sventa sutesub o’ntonal—Ja’ stuc Riox ta stojbe smul ti smultac sbejel banamile—Ti c’uxul o’ntonale ja’, ta sventaic boch’otic ta sutes yo’ntonique—Ti c’uxubinele ta xtal ta sventa c’u x-elan ta xich’ tojel mulil—Ja’ no’ox ta xcolic ti boch’otic ta sutes yo’ntonic ta bats’imelele."
                ],
                "verses": [
                    "Xchi’uc ja’ jech tana, jnich’on vu’un, ta chca’ay ti oyto c’usi ep tsnop ti ajole, ja’ ta sventa ti c’usi muto xa va’ybe lec smelolale, ta sventa ti c’u x-elan meltsanel yu’un Riox ta sventa vocolil yu’un jmulavil, yu’un cha nop me muyuc lec ti jmulavil ta xich’ aq’uel batel ta bu’oy vocolile.",
                    "Ja’ jech, jnich’on vu’un, ta xcalbot lec smelolal ti li’e, ja’ jech ta ts’acal ti Cajvaltic Rioxe la snuts loq’uel ti ba’yuc jtotic jme’tic ta nichimaltic Edene, ja’ c’uxi xabtelanic ti banamil bu la jyich’ic liquesele, jech, la sloq’ues ti vinique, xchi’uc la jyac’ ta stuq’uil sloq’uem c’ac’al nichimaltic Eden, abatetic xchi’uc jun machita tsanal ti xbalc’uj sutbij no’ox tajmec, ti c’uxi ta snac’ ti te’ sventa cuxlejale.",
                    "Chquiltic chi ti vinic jech c’ot jech chac c’u cha’al Riox ti xotquin c’usi lec xchi’uc c’usi chopole; xchi’uc ti muyuc bu ta xbech sc’ob xchi’uc ti stsac ti te’ sventa cuxlejal ti jech tslo’ xchi’uc ti jech chcuxi ta sbatel osile, Cajvaltic Riox la jyac’ abatetic xchi’uc machita tsanal, ti c’uxi vinic mu xu’ tslo’be sat ti te’e.",
                    "Xchi’uc jech chquiltic ti jech la jyich’ ac’bel jayibuc c’ac’al ti vinic c’uxi xu’ sutes yo’ntone, jech, jayib c’ac’al ta xich’ pasel ta poroval, jayib c’ac’al xu’ ta sutes yo’nton, xchi’uc tal abtejuc ta sventa Riox.",
                    "Yu’un ja’ jech, ti lajuc o no’ox xbech sc’ob Adán ta anile, xchi’uc ti la slo’uc ti sat te sventa cuxlejale, ich’i ta scotol c’alal ti jechuque, jech chac c’ucha’al ya’yej jtotic Riox, jech muyuc oyuc jayibuc c’ac’al xu’ sutes yo’nton, jech xchi’uc jeche’ ech’ ya’yej Riox ti jechuque, xchi’uc muyuc stu jechuc ti c’usi la jyal ta sventa coltaele.",
                    "Jech ti li’e, la jyich’ albel vinic ti jech ta xchame–ja’ jech, jech chac c’u cha’al la jyich’ic ch’aquel te ta te’ sventa cuxlejale, ja’ jech ta xich’ic ox ch’aquel ta sba banamil. Ti vinique la jyil ti ch’ay o ta sbatel osile; jech, liquic ta bajemal viniquetic.",
                    "Tana un, chavil ti jech smelolal ti jech la jyich’ic ch’aquel ta stojolal Cajvaltic ti ba’yuc jtotic jme’tique, jech chac c’u cha’al li’ ta ora xchi’uc jech chac c’u cha’al ta ch’ulelal, xchi’uc ja’ jech chquiltic ti viniquetic ja’ la spasic ti c’usi tsc’an yo’nton stuquique.",
                    "Ja’ jech, muyuc o no’ox lec ti yu’nuc yich’ coltael ti vinic ta chamel jayib no’ox c’ac’ale, yu’un ti va’aye ja’ ta soques ti c’usi albil sventa cuxetel o’ntonale.",
                    "Ja’ jech, ti ch’ulelale mu sna’ xcham ta sbatel osil, yu’un ti c’uxi yal ta mulil Adane, ja’ te tal ti lajel ta ch’ulelale, jech chac c’u cha’al jayib no’ox c’ac’al li’ ta sba scotol viniquetic, ja’ xcaltic, ti la jyich’ic loq’uesel ta stojolal Cajvaltique, yu’un ja’ lec c’ot ti viniquetic jech ta xich’ic coltael li’ ta sventa lajel ta ch’ulelale.",
                    "Ja’ jech, ti jech pasic xa ta bec’talile, ta spasic ti c’usi tsc’an yo’ntonique xchi’uc ti spucujilic c’u x-elan nopen xa’yique, ti c’u x-elan li’ ta xich’ic q’uelbel stalelique la jya’ay stuquic ti yu’un ja’ li’ ta ora xu’ c’uxi xchanic leque; ja’ jech c’ot ta sventa c’uxi chchanic o lec.",
                    "Te me a na’ojuc o lec, jnich’on vu’un, ti manchuc c’usi la jyich’ alel ta sventa coltaele, (jcomtsantic ta jot o) ti xch’ulelique ta xich’ic vocolil ti c’alal me chamique, ja’ ta sventa ti yu’un ch’acalic ta stojolal Cajvaltique.",
                    "Xchi’uc mu xa c’uxi stac’ coltael viniquetic ti c’alal jech bajemique, yu’un stuc la spas ta sventa mu la xch’un c’usi la jyich’ albel.",
                    "Ja’ jech, jech chac c’u cha’al ti meltsanel, ti c’u x-elan albil sventa coltaele mu stac’ xc’ot ta pasel ti me mu ja’uc co’ol sba xchi’uc sutesub o’ntonal c’alal li’ to ta xq’uelat talelile, jech, ti c’u x-elan li’ ta smeltsan sbaique; ti me mu ja’uc jech ti c’u x-elan va’aye, ti lequilale mu xu’ xac’ ep stsal, ja’ xa no’ox me tsoquesbe yabtel ti meltsanele. Ti yabtel meltsanele mu stac’ o no’ox xich’ soquesel; me jeche, Ti Rioxe mu xa ja’uc o Rioxe un bi.",
                    "Ja’ jech chquiltic ti scotol quirisianoetic bajemique, xchi’uc ti oyic ta sc’ob meltsanele, jech, ti meltsanel yu’un Riox, ti jech ta xjipatic loq’uel ta sbatel osil ti jech bevelic o ta stojolale.",
                    "Jech tana, ti li’e mu stac’ xich’ pasel ti c’usi albil ta sventa lequilal ti me muyuc xc’ot ta pasel ti ta xich’ tojel jmultique, ja’ jech, Riox stuc ta stoj ti smul sbejel banamile, ti c’uxi xu’ xc’ot ta pasel ti c’usi albil ta sventa lequilale, ti c’uxi xc’ot ta lequil Riox ti Rioxe, tuc’ yo’nton xchi’uc lec yutsilal xtoc.",
                    "Ti sutesub o’ntonale, mu stac’ xc’ot ta viniquetic ti me muyuc ta xich’ aq’uel vocolile, ti jech muyuc slajeb sbatel osil jech chac c’u cha’al-cuxlejal ta sventa ch’ulelale, ti ja’ mu co’oluc sba xchi’uc cuxlejal albil ta sventa xcuxetel o’ntonal, ti jech muyuc slajeb jech chac c’u cha’al cuxlejal ta ch’ulelale.",
                    "Xchi’uc ¿C’uxi xu’ jun vinic ta sutes yo’nton ti me muyuc ta spas smule? ¿c’uxi xu’ ta spas smul, ti muyucuc mantale? xchi’uc ¿c’uxi xu’ oy mantal ti me muyucuc vocolile?.",
                    "Jech la jyac’ vocolil, xchi’uc la jyac’ jun mantal lec q’uelbil smelolal, ti c’uxi la jyich’ic tal xi’el ta yo’ntonic li’ vinique.",
                    "Jech tana, ti muyucuc yich’oj aq’uel mantal ta sventa vinic boch’o chmilvan ti stac’ ta xchame. ¿me ta van xi’ jechuc me chcham ti jech ta xmilvane?",
                    "Xchi’uc xtoc, ti muyucuc mantaletic ta scontra li’ mulile, ti viniquetique muyuc ta xi’ic jechuc ta spasel ti smulique.",
                    "Ti muyucuc o no’ox yich’oj aq’uel junuc mantale, ¿c’usi xu’ ta spas meltsanel ta viniquetic me spas smulique? ¿ o me lequilal? yu’un mu stac’ c’usi xu’ spasic ta stojolal li’ vinique.",
                    "Jech yich’oj aq’uel jun mantal, xchi’uc yich’oj aq’uel jun vocolil, xchi’uc yich’oj aq’uel jun sutesub o’ntonal, ti ja’ yutsilal ta sujvane, yan ti meltsanele ja’ ta spas ta mantal viniquetic ti ac’o spasic ti mantale, ti mantale ja’ ta xac’ ti vocolile, ti me mu jechuque, ti yabteltac meltsanele ta xich’ soquesel, xchi’uc ti Rioxe mu xa ja’uc Riox o.",
                    "Pero ti Rioxe muyuc slajeb ti jech Riox oe, xchi’uc ti slequilale ta xalbe ti boch’o ta sutes yo’ntone, xchi’uc ti slequilale te ta xtal ta sventa tstojbutic jmultic; ti tstojbutic jmultique ja’ te ta xtal ti c’u x-elan ta xcha’ cuxiic animaetique; ti ta xcha’ cuxiic animaetique ja’ ta xic’ sutel viniquetic ta stojolal Riox, ja’ jech ta xich’ic pasel ta ach’ ta stojolal, ti c’uxi xu’ ta xich’ic q’uelbel stalelic jech chac c’u cha’al smantaltac meltsanele.",
                    "Yu’un ti li’e, ti meltsanele ta spas scotol ti c’usi xu’ spase, xchi’uc ti lequilale ta xal scotol ti bu c’alal ja’ yu’une; ja’ jech, muyuc boch’o xu’ ta xcol ti me mu ja’icuc boch’otic ta sutes yo’ntonic ta bats’imelele.",
                    "¡C’usi! ¿Me yu’un chaval vo’ot ti me xu’ ta xelc’an meltsanel ti lequilale? ta xcalbot ti mo’oje, me jlec’uc, ti me yu’un jeche, ti Rioxe mu xa ja’uc Riox un bi.",
                    "Ti c’u x-elan va’aye ja’ jech x-elan ta spas Riox ti muc’tic ta sbatel osil c’usi tsc’ane, ti jech yich’ o no’ox pasel c’alal la pas banamile, xchi’uc ja’ jech chc’ot ta pasel ti coltael xchi’uc ti loq’uesel ta viniquetique, xchi’uc xtoc ti soquesel xchi’uc vocolile.",
                    "Ja’ jech, jnich’on vu’un, ti boch’o tsc’an chtale, stac’ xtal yuch’ ti lequil vo’etic sventa cuxlejale; xchi’uc ti boch’o mu sc’an xtale, muyuc ta xich’ sujel ac’o xtal, ja’ no’ox ti ta slajeb c’ac’ale ta xich’ ac’bel ta ach’ ti c’u x-elan yabtele.",
                    "Me ja’ la sc’an la spas ti chopole, xchi’uc ti me muyuc sutes yo’nton c’u yepal sc’ac’alile, ja’ jech chopol ta xich’ ac’bel ta yan velta, jech chac c’u cha’al ta xac’ ta ach’ Riox,",
                    "Tana un, jnich’on vu’un, ta jc’an ti ac’o mu epuc xa soquesic ti c’usitic li’e, xchi’uc ja’ no’ox xa nop, xa bat a vo’nton yu’un ti a multaque, ti c’u x-elan va’aye ja’ no’ox ta xic’ot ta sutesub o’ntonal.",
                    "¡Jnich’on vu’un, ta jc’an ti ac’o mu epuc xa jalan ti meltsanel yu’un Rioxe! mu xa me xa nop jlec’uc ti amultaque, ti jech cha jalan ti meltsanel yu’un Rioxe, ja’ te xa va’ay ti c’u x-elan tsmeltsanban Rioxe, xchi’uc ti slequilale xchi’uc ti smuc’ule ja’uc tsots spas ti ta avo’ntone; xchi’uc ac’o xa vac’ ti ja’uc sbic’tajes sba c’alal to ta spucucale.",
                    "Ja’ jech lec tana, jnich’on vu’un, ic’bilot yu’un Riox ti c’uxi cha cholbe sc’op li’ ta jteclume, batan jnich’on vu’un, alo ta bats’imelel xchi’uc ta lequilal ti lo’iletique, ti c’uxi xu’ xa vic’el ch’ulelaletic ta sventa sutesub o’ntonal, ti c’uxi oyuc yabil ta stojolalic ti yutsilal c’usi yaloj ono’oxe xchi’uc ja’uc Riox ta sq’uelot jech cha c’u cha’al ca’yejtaque. Jechuc."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/hel?lang=tzo",
        "id": "hel",
        "full_localized_name": "Helaman",
        "has_chapters": true,
        "chapters": [
            {
                "url": "https://www.lds.org/scriptures/bofm/hel/13?lang=spa&clang=tzo",
                "number": 13,
                "name": "Oxlajunebal Capitulo",
                "summary": [
                    "Samuel jlamanita vinic la xcholbe sc’oplal ti ta xich’ic vuq’uesel nefitaetic, ti me muyuc ta sutes yo’ntonique—Ti va’yic xchi’uc sc’ulejalique ta xich’ic utel—Mu sc’anic xchi’uc ta xac’beic ton lequil viniquetic, ta sjoyibtaic pucujetic xchi’uc ta sc’an ta sq’uelic tspas bolililetic."
                ],
                "verses": [
                    "Ja’ o jech c’ot ta pasel ti ta sjabilal vaquib yo’vinic (86) jabil ti jech te to tspasic c’usi chopol ti nefitaetique, jech, muc’ta bolilil, ti c’alal Lamanitaetic ta xa xaq’uic tsots persa spasel ti smantaltac Riox, jech chac c’u cha’al smantal Moisese.",
                    "Ja’ o jech ti ta sjabilale jun vinic ja’ sbi Samuel, ja’ jlamanita vinic, te c’ot ta steclumal Zarahemla xchi’uc te sjapo xcholbel c’op ti jteclume, Jech c’ot ta pasel, epal c’ac’al la xchol c’op ta sventa sutesub o’ntonal ta jteclum, jech la snutsic loq’uel, xchi’uc te xa tsc’an tsut batel ta steclumal stuc.",
                    "Ja’ o jech, tal ta stojolal ya’yej Cajvaltic ti ac’o sutuc batel yanveltae xchi’uc ti ac’o xcholbe c’op ti jteclum ta scotol c’usitic ta xtal ta yo’ntone.",
                    "Ja’ o jech muyuc xaq’uic ochuc ti ta muc’ta jteclume; ja’ jech, bat xchi’uc muy ta sba scoral tonil jteclum, la xbech sc’ob xchi’uc tsots avan, xchi’uc la xcholbe jteclum scotol ti c’usitic la jyich’ albel yu’un Cajvaltic ta yo’ntone.",
                    "Jech la jyalbeic: Jech tana, vu’un Samuelun, jun jlamanita vinicun, ta xcal ti ya’yejtac Cajvaltic ti ja’ ta xac’bun ta co’ntone, ja’ jech, ja’ la jyac’bun ta co’nton ti ac’o xcal li ta jteclum ti machitail sventa lequilale ta xnichin ta stojolalic, xchi’uc muyuc xa chjelo chanib ciento (400) jabil ti jech ta xyal ta stojolalic ti machitail sventa lequilale.",
                    "Jech, jun muc’ta tsatsal vuq’uesel ta smalaic ti boch’otic li’ ta jteclume, jech ta bats’imelel ta xtal, xchi’uc muyuc boch’o xu’ ta xcol li’ ta jteclum ti me mu ja’uc ta sventa sutesub o’ntonal xchi’uc ta xch’unolajel o’ntonal ta sventa Cajvaltic Jesucristoe, ti ta bats’imelel ta xtal ta banamile, xchi’uc ti ta xil ep svocole xchi’uc ti ta xcham ta sventa steclumale.",
                    "Ja’ jech jun yabat Cajvaltic yalojbun ca’ay, xchi’uc ja’ la jyac’bun ach’ cuxetel o’ntonal ta jch’ulel. Xchi’uc ja’ jech, la jquich’ taqueltal ta atojolalic ti c’uxi tal calboxuc ec xtoque, ti c’uxi xu’ xa vich’ic ti lequil ach’etique; ja’ jech tana un, mu xa c’an xa ch’amicun.",
                    "Ja’ jech, ja’ jech ta xal ti Cajvaltique: Jech chac c’u cha’al tsots yo’ntonic ti steclumal nefitaetique, ti me muyuc ta sutes yo’ntonique, ta jloq’uesbeic ti ca’yejtaque, xchi’uc ta jloq’uesbeic ti J-espiritue, xchi’uc muyuc ta jts’icbeic epal c’ac’al, xchi’uc ta jsutesbe yo’ntonic yermanotaquic ta scontra stuquic.",
                    "Xchi’uc muyuc chjelo chanib ciento (400) jabil ti muyuc chcac’ xich’ic tuch’esele, jech, ta to jvu’lanic xchi’uc machita, xchi’uc ta xilic vi’nal, xchi’uc c’usi to jtu.",
                    "Jech ta jvu’lanic ta stsatsal sc’ac’al co’nton, xchi’uc oyic tovan ti boch’otic ta xchan cojalic, ti avaj contraic ti ta to xch’iic ti jech ta xac’boxuc ti c’u x-elan cha vich’ic vuq’uesele; ti c’usi va’aye ta bats’imelel ta xc’ot ta pasel, ja’ xa no’ox me cha sutes a vo’ntonique, xi ti Cajvaltique; xchi’uc ti boch’otic ta xchan cojalique ja’ ta svuq’uesoxuc.",
                    "Ti me la sutes a vo’ntonic xchi’uc ti me la sutic ta stojolal Riox ti ja’ a Rioxique, vu’un ta jeltabe sbe batel ti sc’ac’al co’ntone, xi ti Cajvaltique jech, ja’ jech ta xal ti Cajvaltique: Ta xich’ic ts’uiltasel ti boch’otic ta sutes yo’ntonique xchi’uc ti ta sutic ta jtojolale; ¡jech ja’ abul sba ti boch’o muyuc ta sutes yo’ntone!",
                    "Jech, !abul sba ti li’ muc’ta jteclum Zarahemlae, yu’un ti li’e, ja’ ta sventaic boch’otic lequic ti jech coltoe! Jech abul sba ti li’ muc’ta jteclume, yu’un vu’un jc’anoj, xi ti Cajvaltique, ti oy epic, jech, ti ja’ epic ti li’ ta jteclum ti jech ta stsatsubtas yo’ntonic ta jtojolale; xi ti Cajvaltique.",
                    "Ja’ ts’uiltasbilic ti boch’otic ta sutes yo’ntonique, yu’un ta jcoltaic ti stuquique, ja’ jech ti manchuc xa ti yu’un oy boch’otic lequic ti li’ ta muc’ ta jteclume, ja’ jech, vu’un ta xcac’ yaluctal c’oc’ ta vinajel xchi’uc ac’o xvuq’uic.",
                    "Ja’ jech tana, ja’ xa no’ox ta sventa yu’un jc’anoj boch’otic lequic ti jech la jyich’ic pasbel pertonale. Ja’ jech, ta xtal sc’ac’alil xi ti Cajvaltique, ti c’alal me la nutsic loq’uel ta atojolalic ti boch’otic lequique, jech ta anil xa me cha vich’ic vuq’uesel, ¿jech abul sba ti li’ muc’ta jteclum ta sventa muc’ta vocolil xchi’uc ti chopolil c’usi tspasic tee!",
                    "Jech, ¿xchi’uc abul sba ti muc’ta jteclum Gedeon, ta sventa sbolilic xchi’uc ta sventa ti c’usi chopol c’usi tspasic tee!",
                    "Jech, ¿abul sbaic scotolic ti muc’tiquil jteclum ti jech oyic ta nopolic banamil, ti jech oyic jech chac c’u cha’al nefitaetic, ta sventa bolililetic xchi’uc ti ta chopol c’usi tspasic te ta stojolale!",
                    "Xchi’uc ja’ jech ta xtal jun utel ta sba banamil, xi ti Cajvaltic ta vinajele, ta sventa jteclum ti te oy ta ba banamile, jech, ta sventa sbolilic xchi’uc ti c’usi chopol ta spasique.",
                    "Xchi’uc ta xc’ot ta pasel, xi ti Cajvaltic ta vinajele, jech, ti ja’ jmuc’ta Rioxtic ta bats’imelele, ti boch’otic ta snaq’uic sc’ulejalic li’ ta banamile muyuc ta staic ep, ta sventa ti li’ c’u x-elan muyuc slequil banamile, ja’ xa no’ox ti me ja’ jun vinic lec xchi’uc tsnac’ ta sventa Cajvaltique.",
                    "Yu’un vu’un ta xcal, xi ti Cajvaltique, naq’uic a sc’ulejalic ta jventa vu’un; ja’ ta xich’ utel ti boch’otic muyuc ta snaq’uic ta jventa vu’une; yu’un muyuc boch’o ta snac’ sc’ulejalic ta jventa vu’un, ja’ no’ox ti boch’otic lequique, xchi’uc ti boch’otic muyuc ta snaq’uic sc’ulejal ta jventa vu’une, ta xich’ utel, xchi’uc sc’ulejal ec xtoc, xchi’uc muyuc boch’o xu’ tspoj ti c’u x-elan la jyich’ utel banamile.",
                    "Xchi’uc ta xc’ot sc’ac’alil ti cha naq’uic ac’ulejalique, yu’un ja’ avac’oj a vo’ntonic ta sventa c’ulejaletic, xchi’uc ja’ te a vac’ojic a vo’ntonic ta c’ulejaletic, xchi’uc cha nac’ a sc’ulejalic ti c’alal me la jatoic ta sventa a baj contraique; xchi’uc c’u yu’un muyuc xa naq’uic ta jventa vu’un, ti va’yique ta xich’ic utel xchi’uc sc’ulejalic, ti va’ay me sta sc’ac’alile ta xich’ic tuch’esel, xi Cajvaltic.",
                    "Ja’ jech, vo’xuc, ti yajvaloxuc li’ muc’ta jteclume, a’ybicun ti ca’yejtaque, jech, a’yic ti ya’yej Cajvaltic ta xc’opoje, yu’un ti li’e, ja’ stuc ta xal ti yu’un utbiloxuc ta sventa ac’ulejalique, xchi’uc ti ac’ulejalique jech utbil ec xtoc, yu’un ja’ a vac’oj a vo’ntonic ta stojolal, xchi’uc muyuc xa va’yic ti ya’yejtac ti boch’o ja’ la jyac’boxuque.",
                    "Muyuc bu cha taic ta na’el ti Cajvaltic ti ja’ a Rioxic ta sventa ti c’u x-elan sts’uiltasojoxuc, ja’ no’ox a na’ojic ti a sc’ulejalique, ja’ muyuc cha tojbeic ta vocol Cajvaltic ti ja’ a Rioxic ta aventaique, jech, ti a vo’ntonique muyuc ta xac’ sbaic ta sventa Cajvaltic, ja’ no’ox mu bisbiluc ti atoyubbailic ta a xchi’iilique, xchi’uc ti ta ep c’usi muyuc stue, it’ix o’ntonale, Pas c’ope, c’usitic mu xtune, milvaneje, xchi’uc scotol ta chop bolililetique.",
                    "Ja’ jech smelolal ti Cajvaltic Riox la jyac’tal utel ta stojolal li’ banamile, xchi’uc ta stojolal ac’ulejalic xtoque, ti va’aye ja’ ta sventa a bolilic.",
                    "Jech, ¿abul sba ti li’ jteclum, ta sventa ti c’ot sc’ac’alil ti jech cha nutsic loq’uel lequil viniquetic, xchi’uc ti cha na’leique, xchi’uc ti cha vac’beic tonetique, xchi’uc ti cha milique, xchi’uc ti cha vac’beic epal ta chop bolililetic, jech chac c’u cha’al la spasic ta vo’neje.",
                    "Ja’ jech tana, ti c’alal cha c’opojique, cha valic: Ti yu’nuc li jchi’uc o no’ox ti c’alal ich’iic jtotic ta vo’neje, muyuc bu la jmiltic lequil viniquetic ti jechuque, xchi’uc muyuc bu la jcac’betic ton xchi’uc muyuc la jnutstic loq’uel ti jechuque.",
                    "Ja’ jech vo’xuc to tu j-ech’en chopoloxuc jech chac c’u cha’al stuquic, yu’un cuxul ti Cajvaltique, ti me chtal jun lequil vinic ta atojolalic xchi’uc me chal ya’yej Cajvaltic, ti ja’ ta xal ta jamal ta sventa amulic xchi’uc abolilique, jech cha ilinic ta stojolal, xchi’uc cha nutsic loq’uel xchi’uc cha t’unic c’usi scotol ta chopucal xu’ cha milic o, chavalic ti ja’ jun lequil vinic muyuc stue, ti ja’ jun jmulavil xchi’uc ti ja’ ta sventa pucuje, ja’ sventa ti yu’un ta xal ta jamal ta sventa a chopol abtelique.",
                    "Ja’ jech, me jun vinic c’ot ta atojolalic xchi’uc me jech c’ot yal: pasic ti li’e, muyuc c’usi chopol, xchi’uc pasic ti le’e, mu xa xa chamic o, jech van ta xal: Pasic ti c’u x-elan tsc’an tstoy sba avo’ntonic atuq’uique, jech, pasic ti c’u x-elan tsc’an tstoy sba asatique, xchi’uc pasic ti c’usi tsc’an tspas avo’ntonique—xchi’uc ti me jun vinic chtal ta atojolalic jech chtal yal va’aye cha ch’unic xchi’uc cha valic ti ja’ jun lequil vinique.",
                    "Jech cha pasic ta muc’ xchi’uc cha vac’beic c’usitic oy avu’nic; cha vac’beic ti a c’anal taq’uinique xchi’uc ti a saquil taq’uinique, xchi’uc ti cha vac’beic lequic ac’uique, yu’un cha valic ti c’opoj ta lequil lo’ile xchi’uc la jyal ti scotol tu jleque, yu’un muyuc c’usi la tabeic chopol ta stojolal.",
                    "Abul abaic viniquetic ti tu jchopoloxuque xchi’uc ti chopol c’usi chavaq’ue; jteclum ti toj tsots a vo’ntonic xchi’uc ti tu a toyoj avaique; ¡c’uyepal c’ac’al cha sts’icboxuc chavalic ti Cajvaltique? jech, ¡baq’uinto cha comtsan a vaic ta sts’aclinel batel ti boch’otic mu xtunic xchi’uc ti ma’satetique? ¡baq’uintovan cha c’anic ti ic’al ac’ubal xchi’uc saquil osile?",
                    "Jech, ja’ jech ti sc’ac’al yo’nton Cajvaltique tsanal xa ta a contraic vo’xuc; ja’ jech, ja’ yutoj ti banamil ta sventa a bolilic vo’xuque.",
                    "Xchi’uc ja’ jech, ta xa xnopajtal sc’ac’alil ti ta xut ac’ulejalic ti c’uxi xc’ataj ta chopol, ti c’uxi mu xa xu’ xa naq’uic oe, ti sc’ac’alil ame’onalique, mu xa xu’ c’u xa vutic.",
                    "Xchi’uc ti ta sc’ac’alil ame’onalique, ta xa valbe Cajvaltic, xchi’uc jech xa no’ox cha c’opanic, yu’un ti abolilique te xa oy ta atojolalic, xchi’uc ti c’u x-elan cha vich’ic vuq’uesele yu’un jbel xa sc’oplal o; ja’ to te cha oq’uic, xchi’uc cha vilic vocolil ti me sta sc’ac’alile, xi ti Cajvaltic ta vinajele, xchi’uc ja’ to te cha oq’uic xchi’uc cha valic:",
                    "¿Jsutesuc o no’ox ti co’ntone, xchi’uc muyucuc o no’ox jmil ti lequil viniquetique xchi’uc ti manchuc o no’ox la jcac’be tone xchi’uc ti la jnuts loq’uele! jech, ti me sta sc’ac’alile cha val: ¿Jech, ti lajuc o no’ox jna’tic ti Cajvaltic Riox ti ja’ Jrioxtic ti ta sc’ac’alil c’alal la jyac’butic jc’ulejaltique, xchi’uc muyuc bu spas ta chopol c’uxi ich’ay cu’untic ti jechuque, yu’un ti li’e ti jc’ulejaltique jato xa ta jtojolaltic!",
                    "¿Ja’ jech ti c’alal ta jcomtsantic li’ junuc abtejebale, ti ta yoc’omale muyuc xa teoy; xchi’uc ja’ jech, ta sac ch’ay cu’untic ti jmachitatic ta sc’ac’alil c’alal ta jt’untic sventa pasc’ope!",
                    "Jech lajxa jnac’tic ti c’ulejaltique, jech xchi’uc mal cu’untic ta sventa xchopolil banamil.",
                    "Jech, la jsutesticuc o no’ox co’ntontic ti ta sc’ac’alil c’alal tal ta jtojolaltic ya’yej Cajvaltique! yu’un ti li’e, ti banamile, tu jchopol xa xchi’uc scotol ti c’usitic oye pasic xa ta muyuc lec, xchi’uc mu xa xu’ c’uxi xcutic o.",
                    "Ja’ jech, ta sjoyibtautic pucujetic; jech xchi’uc joybilutic ta yabattac ti boch’otic la sc’an la svuq’ues jch’uleltique, ja’ jech muc’tic no’ox x-elan ti bolililetique. ¿vo’ot Cajval! ¡me mu stac’ xa loq’ues ti sc’ac’al a vo’nton ta jtojolalcutique? ja’ jech x-elan sba ti ava’yejic ti baq’uine.",
                    "Xchi’uc ja’ jech, ti ac’ac’alilic c’u x-elan cha vich’ic q’uelele jelo xa, jeloven xa ti sc’ac’alil c’u x-elan cha colic ta sventa sbatel osile, xchi’uc ti c’u x-elan cha vich’ic vuq’uesele yu’un persa xa o; jech, yu’un ti ta sc’ac’alil c’u x-elan la ch’iique ja’ la c’anic ti c’usi mu xu’ xa vich’ique, xchi’uc ja’ la t’unic ti c’usitic stac’ xa pasic o bolililetic ti ja’ mu co’oluc sba xchi’uc c’u cha’al liquemtal o no’ox sventa lequilal ti ja’ te o no’ox oy ta smuc’ul xchi’uc ta sventa sbatel osil jpas mantale.",
                    "¿Vo’oxuc jnaclejetic li’ ta muc’ta jteclum, ja’ lec ti me cha va’ybicuc ti jc’optaque! xchi’uc ta jc’an ti ac’o xloc’ ta atojolalic ti sc’ac’al yo’nton Cajvaltique, xchi’uc sutesic me ti a vo’ntonic c’uxi xu’ xa colique."
                ]
            },
            {
                "url": "https://www.lds.org/scriptures/bofm/hel/14?lang=spa&clang=tzo",
                "number": 14,
                "name": "Xchanlajunebal Capitulo",
                "summary": [
                    "Samuel la jyalbe sc’oplal ti oy saquil osil sbejel ac’ubal xchi’uc ti ta xvinaj jun ach’ c’anal ti c’alal me voc’ Cristoe—Ti Cristoe ta scolta ta lajel li’ ta ora xchi’uc ta ch’ulelal quirisuanoetic—Ti sq’uelubil c’alal ta xlaje, ta xvi’naj oxib c’ac’al ic’al osil xchi’uc ta xvoc’anan ch’enetic xchi’uc ep c’usi chc’ot ta jelel."
                ],
                "verses": [
                    "Ja’ jech c’ot ta pasel ti Samuel jlamanita vinique, ep no’ox la xcholbe sc’oplal ti c’usitic xu’ ta xich’ ts’ibaele.",
                    "Xchi’uc jech la jyal ta stojolalic: ja’ jech, ta xcac’ ta ilel jun sq’uelubil; yu’un ta to xjelo vob jabil, ja’ to jech, ta xtal ti xnich’on Riox ti c’uxi chtal scolta scotolic ti boch’otic chch’unbeic sbie.",
                    "Xchi’uc ja’ jech, ti li’e ja’ ta xcac’ ta ilel sq’uelubil ti c’alal me sta sc’ac’alil ta xtale: yu’un ti li’e, ta xvinaj muc’tiquil saquil osil ta vinajel, ti c’uxi mu oyuc ic’al osil ta yac’ubalil c’alal me tale, ti c’uxi jech c’ac’altic o chilic ti viniquetique.",
                    "Ja’ jech, jun no’ox c’ac’al ti jun ac’ubal xchi’uc jun c’ac’ale, jech chac c’u cha’al jun no’ox c’ac’al ti jech muyuc ac’ubaltique; ti va’aye ja’ sventa sq’uelubil; yu’un cha vilic chloc’ ti c’ac’ale xchi’uc cha vilic xch’ay no’ox toc. ja’ o jech, cha na’ic ta bats’imelel ti oy chib c’ac’al xchi’uc jun ac’ubaltique; xchi’uc xtoc, muyuc ta x-ic’um ti ac’ubaltique; ti va’aye ja’ yac’ubalil ti c’alal sc’anto xvoq’ue.",
                    "Xchi’uc ja’ jech, ta xvinaj jun ach’ c’anal, ti jech muyuc bu baq’uin xavilic oe, ti va’ay xtoque ja’ jun sq’uelubil no’oxtoc.",
                    "Xchi’uc ja’ jech, ti va’aye ma’uc o scotol, yu’un ta xvinaj ep sq’uelubil xchi’uc svinajeb ta vinajel.",
                    "Xchi’uc ta to xc’ot ta pasel ti ta to xa nojic ta xi’ele xchi’uc ti ta xbat a ch’ulelique, ti jech cha yalic o ta banamile.",
                    "Xchi’uc ta xc’ot ta pasel ti boch’o ta xch’un ti xnich’on Rioxe, oy xcuxlejal ta sbatel osil.",
                    "Xchi’uc ja’ jech yalojbun Cajvaltic, ta yabat, ti jech ac’o xtal cal ti va’aye; jech, la spasun ta mantal ti ac’o xtal jcholboxuc ti c’usitic va’aye, jech, yalojbun: Alo li’ ta jteclum: Ac’o sutes yo’ntonic, xchi’uc ac’o smeltsanbeic sbe ti Cajvaltique,",
                    "Ja’ jech tana, ja’ no’ox yu’un lamanitaun, xchi’uc ti jech li c’opoj ta a’yejetic ti Cajvaltic la spasun ta mantale, xchi’uc ti jech tsots ava’yic ti vo’xuque, xchi’uc ti jech cha c’an cha milicune, xchi’uc ti jech cha c’an cha jipicun loq’uel ta atojolalique.",
                    "Xchi’uc cha va’yic ti ca’yejtaque, ja’ ta sventa ti jech li muy li’ ta scoral tonal muc’ta jteclume, ti c’uxi xu’ xa va’yic xchi’uc ti c’uxi xu’ xa na’ic ti c’u x-elan ta smeltsanvan Riox ti jech cha smalaic ta sventa a bolilique, xchi’uc xtoc ti c’uxi xu’ xa votquinic ti ta sventa sutesub o’ntonale.",
                    "Xchi’uc xtoc, ti c’uxi xu’ xa na’ic ta sventa c’u x-elan ta xtal Jesucristo ti ja’ xnich’on Rioxe, ti totil ta vinajel xchi’uc ta banamile, ti boch’o la spas scotol ti c’usitic oy ta sliquebal o no’oxe; xchi’uc ti c’uxi xu’ xa na’ic ti sventa sq’uelubil c’u x-elan chtale, ta sventa ti c’uxi xu’ xa ch’unbeic sbie.",
                    "Ti me cha ch’unbe ti sbie, cha sutes a vo’nton ta scotol amultac, ta sventa ti c’uxi xu’ cha ta ti coltael ta sventa c’u x-elan chcoltavan stuque.",
                    "Xchi’uc ja’ jech, ta xcac’boxuc yan sq’uelubil, ti ja’ jun sq’uelubil c’u x-elan ta xchame.",
                    "Ja’ jech xtoc, ta bats’imelel ti yu’un jech stac’ xcham ta sventa ti c’uxi xu’ ta xtal coltaele; jech, yu’un ja’ ta yu’un xchi’uc ja’ lec ti jech ta xcham ti c’uxi xu’ chc’ot ta pasel ti cha’ cuxesel yu’un animaetic. Ti c’uxi xu’ xich’ iq’uel batel viniquetic ta stojolal Cajvaltique.",
                    "Jech, ti li’ animae ta to xcha’ cuxi, xchi’uc ta to xcha’ cuxiic ti viniquetic c’u x-elan ta xchamic ta sba veltae, ti chamel ta ch’ulelale, yu’un te xa bevel ta stojolal Cajvaltic ta sventa c’u x-elan yal ta mulil Adán, scotolic ti viniquetique jech ac’bilic jech chac c’u cha’al chamenic o ya’eluc, jech chac c’u cha’al c’usitic oy li’ ta ora, xchi’uc jech, jech chac c’u cha’al c’usitic oy ta ch’ulelaletic.",
                    "Yu’un ti li’ c’u x-elan ta xcha’ cuxi Cristoe, ja’ ta scolta scotol viniquetic, jech ta scotol viniquetic xchi’uc ta xic’tal yanvelta ta stojolal Cajvaltic.",
                    "Jech, xchi’uc ac’o c’otuc ta pasel ti sutesub o’ntonale, yu’un ti boch’o ta sutes yo’ntone muyuc ta xich’ tuch’esel xchi’uc muyuc ta xich’ jipel ta c’oc’, ja’uc ti boch’o muyuc ta sutes yo’ntone ja’ ta xich’ tuch’esel xchi’uc ta xich’ aq’uel ta c’o’ xchi’uc ta xtal yanvelta ta stojolalic ti lajel ta ch’ulelale, jech, ja’ xa xch’ibal velta lajel, yu’un bevel xa chcomic yanvelta ta sventa c’usitic oy ta sventa lequilal.",
                    "Ja’ jech, suteso avo’ntonic suteso avo’ntonic, mu me ja’uc no’ox yu’un ava’ay c’usitic li’ xchi’uc me muyuc xa ch’un, ti jech cha vac’ abaic ta sventa ch’ayele, xchi’uc ti jech cha vich’ic jochel batel ta va’ay xch’ibal velta lajele.",
                    "Xchi’uc ja’ jech, jech chac c’u cha’al la jcal ta sventa yan sq’uelubile, ti sq’uelubil c’u x-elan ta xchame, ja’ jech, ti ta sc’ac’alil c’alal ta xchame, ta x-ic’um ti c’ac’ale, xchi’uc muyuc xa bu ta xac’ xojobal; jech xchi’uc u, xchi’uc c’analetic; xchi’uc muyuc saquil osil li’ ta banamil oxib c’ac’al, ja’ o no’ox ti c’u x-elan ora ta xloc’ xch’ulele, ja’ to ti c’alal me cha’ cuxi ta scotol animaetique.",
                    "Jech, ti c’alal ta xac’ ta c’abal xch’ulele, ta xloc’ chauc xchi’uc sacsevul epal ora, xchi’uc ti banamile ta xbac’ xchi’uc ta xnic; ti tonetic oyic ta sba banamil ti jech oyic ta ba banamil xchi’uc ti jech oyic ta yut banamile, ti jech xa votquinic ti li’ ta ora ti jech tsotsique, jech ja’ epic ti jech tu j-ech’em stsatsalique biq’uitic ta xbat.",
                    "Jech, ta xvoc’anan ta o’lol, xchi’uc muyuc xa bu jech ta xvoc’anan xchi’uc chjavanan o ta baq’uin, xchi’uc ja’ jech jujubej o ta sba scotol banamil, jech, jech chac c’u cha’al ta ba banamil xchi’uc ta yut banamil.",
                    "Xchi’uc ja’ jech xtoc; ta to xc’ot ta pasel epal vocoliletic; xchi’uc vitsetic ti jech ta spasic ta slomleje, jech chac c’u cha’al stenlejal, xchi’uc ep parajeetic ti jech stenlejal ti li’ ta orae, jech ta spasic ta muc’tiquil vitsetic.",
                    "Xchi’uc ep coraletic biq’uitic ta xbat, xchi’uc ep muc’tiquil jteclum ti muyuc c’usi ta xcome.",
                    "Xchi’uc ta xjamanan epal muquinaletic, xchi’uc ep ta xaq’uic ta c’abal yanimaic, xchi’uc ep ch’ul viniquetic ta xvinajic ta epal viniquetic.",
                    "Xchi’uc ja’ jech, yalojbun ti abate, yu’un la jyalbun ti ta xlic chauc xchi’uc sacsevul epal orae.",
                    "Xchi’uc la jyalbun ti c’alal ja’ o jech ti chauc xchi’uc sacsevul xchi’uc jech vocolile, ja’ to te ta xvinaj ti c’usitic va’aye, xchi’uc ti ta xpixiic ta ac’ubaltic oxib c’ac’al scotol banamile.",
                    "Xchi’uc la jyalbun abat ti ta to xvinaj muc’tic c’usitic jech chac c’u cha’al va’ay ta sventa ti c’uxi xu’ xa ch’unic ti sq’uelubil xchi’uc ti svinajeb ta xvinaj ta sba scotol li’ banamil, ta sventa ti c’uxi mu xa tsotsuc ta ch’unel cha’yic ti xnich’nab viniquetique.",
                    "Ta sventa ti boch’otic ta sc’an ta xch’unique stac’ ta xcolic, ta sventa ti boch’otic mu sc’an xch’unique ta xich’ic q’uelbel stalelic, xchi’uc xtoc, ta xich’ic aq’uel batel ta ch’ayel, ta xich’ic talel stuquic ti c’u x-elan ta xich’ic aq’uel ta ch’ayele.",
                    "ja’ jech, na’icme, na’icme, quermanotac vu’un, yu’un ti boch’o ta xchame, ta xcham ta yu’un no’ox stuc, xchi’uc ti boch’o ta spas bolililetique, ta spas ta scontra no’ox stuc, ja’ jech, colemoxuc, ta spasel ti c’usi cha c’an atuq’uique, ja’ jech, Riox yac’ojboxuc a na’ic xchi’uc ti jech colemoxuc oe.",
                    "Ja’ yac’ojboxuc stuc ti c’uxi xu’ xa na’ic ti c’usi lec xchi’uc c’usi chopole xchi’uc ja’ yac’ojboxuc ti ac’o xa t’ujic ti cuxlejal o me lajebale, yu’un ti me lec la pasique, cha vich’ic cha’ aq’uel yanvelta ta lequilal, o me ta xa vich’ic liquesel ta ach’ ta lequilal, ti me ja’ cha pasic ti c’usi chopole, ja’ jech ta sventa c’usi chopol ta xa vich’ic cha’ liquesel."
                ]
            },
            {
                "url": "https://www.lds.org/scriptures/bofm/hel/15?lang=spa&clang=tzo",
                "number": 15,
                "name": "Svo’lajunebal Capitulo",
                "summary": [
                    "Ti Cajvaltique la jyac’be vocolil nefitaetic yu’un sc’anojan—Ti lamanitaetic boch’otic la xch’unique tuc’ yac’oj sbaic ta sventa ch’unolajel o’ntonal—Ti Cajvaltique ta chc’uxubin lamanitaetic ti ta slajebal c’ac’ale."
                ],
                "verses": [
                    "Ja’ jech tana, quermanotac ti vu’un lec jc’anojoxuque, ja’ jech, ta xcalboxuc ti me muyuc xa sutes avo’ntonique, ti anaique xocol ta xcom.",
                    "Jech, ti me muyuc xa sutes avo’ntonique, ti a vajnilique ech’emto ta sna’ic ti baq’uin ta xchu’untas yolique, yu’un ta spas yilic me xu’ xjatoic, xchi’uc muyuc xa bu xu’ xich’ic coltael, jech, abul sbaic ti boch’otic oy xch’utique, yu’un ta yalal no’ox mu stac’ xjatoic; ja’ jech, ta xich’ic majel xchi’uc ta xjipatic comel ti c’uxi xu’ chchamic oe.",
                    "Jech, ¿abul sbaic ti boch’otic ja’ic li’ ta steclumal Nefie, ti me muyuc sutes yo’ntonic ti c’alal me la jyilic ti va’ay scotol sq’uelubil xchi’uc ti sinajeb c’u x-elan ta xich’ic albele! ja’ jech ti li’e, ja’ic xa ox lequil jteclum t’ujbilic yu’un Cajvaltic, jech, ja’ sc’anoj ti steclumal Nefitaetique, xchi’uc yac’ojbe vocolil no’oxtoc, jech, yac’ojbe vocolil ti ta sc’ac’alil sbolilique, yu’un sc’anojanan.",
                    "Ja’ jech quermanotac vu’un, muyuc bu sc’anoj ti Lamanitaeque yu’un ech’em no’ox chopol ti yabtelique, ti va’aye ja’ ta sventa ti c’u x-elan c’usitic chopol ta spasic stotique, ja’ jech c’ot lequilal ta stojolalic ta sventa ti c’u x-elan la xcholic c’op nefitaetique, ja’yo jech la jyich’ic natubtasel sc’ac’alilic yu’un Cajvaltic.",
                    "Ta jc’an ti ac’o xa q’uelic ti ja’ epic ti ja’ te oyic te ta sbelal c’u x-elan cajal ta yac’olic spasele; xchi’uc chanoic ta lequilal ta sat Riox, xchi’uc ta xaq’uic persa spasel ti smantaltaque xchi’uc ti mantaletique xchi’uc ti c’u x-elan tsc’an jech chac c’u cha’al ta smantaltac Moisese.",
                    "Jech, cha calboxuc ti ja’ epic ti ja’ ta spasic ti c’usitic va’aye, ti jech muyuc chlubic ta yaq’uel persa ta c’unc’un yiq’uelictal ti scomelal xchi’ilic ta sventa c’usi na’bil ta bats’imelele, ja’ jech, ja’ epic ti ta xnopajic ta jujun c’ac’ale.",
                    "Xchi’uc ja’ jech, xa na’ a tuq’uic vo’xuc, ta sventa ti c’usi la vilic, ti jayibicuc stuquic ti jech chc’otic ta sventa c’usi na’bil ta bats’imelele, xchi’uc ti ta sna’ic ta sventa chopolile xchi’uc ti ta vocolil c’u x-elan nopen xa’yic stotique, jech la jyich’ic chanubtasel ta xch’unel ti ch’ul ts’ibiletique, jech, xchi’uc ti c’u x-elan ts’ibabil c’alal la xcholic c’op ch’ul lequil viniquetique, ti jech la jyiq’uic ta ch’unolajel o’ntonal xchi’uc ti ta sutesub o’ntonal ta sventa Cajvaltique, ti va’ay c’u x-elan ch’unolajel o’ntonal xchi’uc sutesub o’ntonale ja’ ta xjeltabat yo’ntonic.",
                    "Ja’ no’ox jech xtoc, ti jayibic boch’otic c’otemic xa ti ta c’u x-elan li’e; xa na’ a tuq’uic vo’xuc ti yu’un tuq’uic xchi’uc ti tsots xchi’uquic xch’unolajel yo’ntonique, xchi’uc ti ta c’u x-elan la vich’ic coltaele.",
                    "Xchi’uc xa na’ic xtoc ti la xa smuquic yabtejebic sventa pas c’ope, ti yu’un ta xi’ic ta spiquele, yu’un mu xa sc’an sa’ smulic, jech, chavilic ti yu’un ta xi’ic ta spasel mulile, xchi’uc ja’ jech xtoc, ta xac’ sbaic ta pech’el ta teq’uel xchi’uc ta milel yu’un yaj contraic, xchi’uc muyuc ta stoy sjolic ta scontrainel ti stuquique, ti va’aye ja’ ta sventa ti xch’unolajel yo’ntonic ta sventa Cristoe.",
                    "Xchi’uc ta sventa stuq’uilic, ti c’alal ta xc’ot ta ch’unel yu’nic ti c’usi ta xch’unique, ja’ ta sventa, ti stuq’uilique, ti c’alal me la yich’ic sacubtasele, ja’ jech, ti Cajvaltique ta xac’ sbenticion xchi’uc ta snatubtasbat sc’ac’alilic, ta sventa ti yu’un ma’uc la spasic bolililetique.",
                    "Jech ac’o me xyalic to ta c’usi chopol, ti Cajvaltique ta snatubtasbe sc’ac’alilic ja’ to ti me c’ot sc’ac’alil ti c’u x-elan c’opojemic jtotique, xchi’uc xtoc ti lequil vinic Zenose xchi’uc ti yantic epal lequil viniquetic ta sventa ti c’u x-elan ta xich’ic cha’ liquesel ta ach’ quermanotactic lamanitaetic, ta sventa ti c’usi na’bil ta bats’imelele.",
                    "Jech cha calboxuc ti ta slajeb xa c’ac’ale la jyich’ tanijel ta stojolalic quermanotactic lamanitaetic ti c’usi yaloj Cajvaltique, ac’o me jech epto vocolil ta xich’ic, ti jech mu ta jaluc ta xich’ic aq’uel batel bu xloc’ x-ech’ic ta sba banamile, xchi’uc ti jech ta xich’ic nutsel xchi’uc ta xich’ic tuch’esel xchi’uc ti ta xtaniatic ti jech muyuc bu xu’ ta spoj sbaique, ti Cajvaltique ta xac’ slequilal ta stojolalic.",
                    "Ti va’aye ja’ ta xc’ot ta pasel ti c’u x-elan albil sc’oplal ti ta xich’ic iq’ueltal ta sventa c’usi na’bil ta bats’imelele, ti ja’ c’usi sna’oj ti coltavanej xchi’uc ti muc’ta jchabi chij ta bats’imelele, xchi’uc ti ta xich’ic ich’el ta venta xchi’uc xchijtaque.",
                    "Ja’ jech chacalboxuc ti ja’ lec ta stojolalic jech chac c’u cha’al vo’xuc, ti me muyuc cha sutes a o’ntonique.",
                    "Jech ti li’e, yu’nuc ja’uc o no’ox yich’ic ac’bel yilic ti lequil abtelal jech chac c’u cha’al la vich’ic ac’bel avilic vo’xuque, jech, ti bu soc ta sventa c’u x-elan nopen xa’yic a totique, stac’ xa q’uelic vo’xuc ti muyuc bu ta sut tspasic c’usitic chopole.",
                    "Ja’ jech, xi ti Cajvaltique: Muyuc bu ta jvuq’uesic o ta j-ech’el, ja’ no’ox ta xcac’ me sta sc’ac’alile ac’o sutuc batel ta jtojolal yan velta, xi ti Cajvaltique.",
                    "Xchi’uc ja’ jech ta xal ti Cajvaltic ta sventa steclumal nefitaetique: Ti me muyuc xa sutes avo’ntonic xchi’uc ti me muyuc xa vaq’uic persa spasel ti c’usi ta jc’ane, ta jvuq’uesoxuc o ta j-ech’el ta sventa c’usi chopol la pasic, xi ti Cajvaltique. Ja’ jech epal muc’tiquil abtelal la spas ta stojolalic, xchi’uc cuxul ti Cajvaltique, xchi’uc ta xc’ot ta pasel ti c’usitic va’aye, xi ti Cajvaltique."
                ]
            },
            {
                "url": "https://www.lds.org/scriptures/bofm/hel/16?lang=spa&clang=tzo",
                "number": 16,
                "name": "Svaclajunebal Capitulo",
                "summary": [
                    "Ti Nefie ta xac’ ta vo’ nefitaetic ti boch’otic la xch’unic Samuele—Ti stonic xchi’uc ti st’ilubte’ic nefitaetique mu xu’ smilic Samuel—Oy jayibicuc ta stsatsubtas yo’ntonic xchi’uc ti yantique ta xilic abatetic—Ti boch’otic chopolique ta xalic ti mu persauc ta xich’ ch’unel Cristoe xchi’uc ti muyuc chtal ta Jerusalene."
                ],
                "verses": [
                    "Ja’ jech, epic ti boch’otic la jya’yic ya’yej Samuel jlamanita vinic c’u x-elan ic’opojtal te ta scoral tonal muc’ta jteclume, ti boch’otic la xch’unbeic ti ya’yeje batic xchi’uc bat st’unic Nefi; ti c’alal batique la staic, xchi’uc la jyal scotol smulic jech muyuc la smuc smulic ta stojolal, yu’un tsc’anic ti ac’o xich’ic vo’ ta sventa Cajvaltique.",
                    "Jech ti boch’otic muyuc la xch’unic ti ya’yejtac Samuele ilinic ta stojolal; xchi’uc la jyac’beic ton ti te ta ba coral tone, xchi’uc epic ti la jyaq’uic t’ilubte’il ti c’alal te oy te ta ba coral tone, jech ti S-espíritu Cajvaltique te oy ta stojolal, jech muyuc xt’uch’ yu’nic ti ta stonique xchi’uc ti ta st’ilub te’ique.",
                    "C’alal la jyilic ti va’ay muyuc bu xt’uch’ yu’nique, oy to ep boch’otic la xch’unic ti ya’yejtaque, jech batic bat sa’ic Nefi ti c’uxi bat yich’ic vo’e.",
                    "Ja’ jech, ti Nefie te ta xac’ ich’ vo’, xchi’uc ta xcholbe sc’oplal, xchi’uc ta xalbe sc’oplal ti sutesub o’ntonal ta jteclume, ta xac’be ta ilel sq’uelubil xchi’uc svinajeb; xchi’uc ta x-abtej ta c’usitic lavalic sba ti te ta jteclum ti c’uxi xu’ sna’ic ti jutuc xa sc’an xtal ti Cristoe.",
                    "Jech la yich’ic albel ti c’usi jutuc xa sc’an xc’ot ta pasel, ta sventa c’uxi xu’ sna’ic xchi’uc ti c’uxi xu’ st’ab ta yo’ntonic ti c’alal me c’ot ta pasel ti c’u x-elan la jyich’ic ac’bel sna’ic ta ba’yuc ti c’uxi xu’ xch’unique, ja’ jech, ti c’alal la xch’unic ti ya’yejtac Samuele batic ta stojolal Nefi ti c’uxi bat yich’ic vo’e, ja’ jech la sutes yo’ntonic xchi’uc ta xalic ta jamal smulic ti c’alal chc’otique.",
                    "Ja’ epic ti muyuc la xch’unic ya’yejtac Samuele; ja’ jech, c’alal la jyilic ti muyuc stac’ stuch’esic ta stonic xchi’uc ti ta st’ilub te’ique, la jya ptaic ti banquilaletic yu’nique, jech la jyalic: Tsaquic ti li’ vinique xchi’uc chuquic, yu’un oy pucuj ta stojolal; xchi’uc ja’ ta stsatsal pucuj oy ta stojolal ti jech mu xtuch’ cu’uncutic ta jtoncutique xchi’uc ta jti’lub tilubte’cutique; ja’ jech tsaquic chuquic, xchi’uc iq’uic batel.",
                    "C’alal batic bat stsaquique, ja’ jech yal ti ta coral tone, xchi’uc jato batel ta steclumal stuc, jech, c’alalto ta smuc’ta teclumal stuc, xchi’uc sjapo yalbel smelolal xchi’uc cholbel sc’oplal ti te ta steclumal stuque,",
                    "Ja’ jech, muyuc xa bu xich’ na’el c’uxi bat ti ta stojolalic nefitaetique, xchi’uc ja’ jech x-elan ti jteclume.",
                    "Ja’ jech, laj ti sjabilal vaquib yo’vinic (86) jabil ti c’alal ja’o ochem ta ajvalilal jueces ti te ta steclumal Nefie.",
                    "Xchi’uc ja’ jech laj xtoc ti sjavilal vucub yo’vinic (87) jabil ti c’alal ja’ o ochem ta ajvalilal Jueces ti c’alal jech ja’ ep oyic jteclum ta sventa stoyubbailic xchi’uc ti ta c’usi tu j-ech’em bolilile, xchi’uc ja’ jutuquic ti ja’ ta xanoic ta c’usi lec ta xil Rioxe.",
                    "Ti li’e ja’ jech x-elan lecubic ti ta sjabilal vaxaquib yo’vinic (88) jabil c’alal ochemic ta ajvalilal Juecese.",
                    "Ti ta sjabilal baluneb yo’vinic (89) jabil ti c’alal ochemic ta ajvalilal Juecese jutuc jeltaj ti c’u x-elan tspasic ti jteclume, yu’un ti viniquetique sjapoic yaq’uel sbaic ta epal bolililetic, xchi’uc ech’emto tu j-ech’em la spasic ti c’usitic ma’uc jech chac c’u cha’al smantaltac Rioxe.",
                    "Ja’ o jech c’ot ta pasel ti ta sjabilal slajunebal yo’vinic (90) jabil c’alal ochem ta ajvalilal Juecese, vinaj epal sq’uelubil xchi’uc svinajeb ta jteclum xchi’uc c’ot ta pasel ti ya’yejtaquic lequil viniquetique.",
                    "Xchi’uc la jyac’ sba ta ilel abatetic ta viniquetic, ta bijil viniquetic, xchi’uc la jyich’ic albel c’usi lec ach’ ta sventa cuxetel o’ntonal; ja’ jech ti te ta sjabilale sjapoic xch’unel ti ts’ibiletique.",
                    "Muc’ ta jaluc, ti jteclume, sjapo stsatsubtasel yo’nton jech cha c’u cha’al nefitaetic xchi’uc jech chac c’u cha’al lamanitaetic; scotolic, ja’ xa no’ox ti boch’otic ja’ jch’unolajel yu’nique, xchi’uc ja’ la spat yo’ntonic ta spersa stuquic xchi’uc ti ta c’usi sna’ic stuquique, jech la jyalic:",
                    "Oy jayibicuc ti c’usitic oy ta scotole, stac’ la sna’ic lec ta sjolic no’ox, xchi’uc ja’ jech, jna’ojcutic ti scotol c’usitic va’ay abtelal ti muc’tic xchi’uc ti alaq’uic sba quich’ojcutic albele mu xu’ chc’ot ta pasel.",
                    "Xchi’uc sjapoic snopel lec ta stuquic no’ox, jech la jyalic:",
                    "Mu smeloluc ti ac’o xtal jun vinic jech c’u cha’al jun Cristoe, ti me ja’ jeche, ti me ja’ snich’on Riox, ti totil ta vinajel xchi’uc ta banamil jech chac c’u cha’al yich’oj alele, ¡C’uyu’un mu xac’ sba ta ilel ta jtojolalcutic jech chac c’u cha’al ta xac’ sba ta ilel ta stojolalic boch’otic te oyic ta Jerusalene?",
                    "Jech, ¡C’u yu’un mu xac’ sba ta ilel li’ ta banamil, jech chac c’u cha’al ta Jerusalene?",
                    "Xchi’uc ja’ jech vu’uncutic jna’ojcutic ti li’e ja’ ti c’usi muyuc stu c’usi nopen o no’ox a’ybil jech chac c’u cha’al yalojbutic ono’ox jtotic ti c’uxi xu’ jch’untic ti c’usitic muc’tic xchi’uc alaq’uic sba ta to xc’ot ta pasele. Ti va’aye ma’uc li’ ta jtojolalcutic, yu’un ja’ ta namal banamil, ta banamil ti bu mu xcotquincutique; ja’ jech, stac’ xi ch’aycutic ta o’ntonal, yu’un mu stac’ xcac’cutic xch’unolajel co’ntontic ta jsat jtuctic ti me ja’ ta bats’imelele,",
                    "Ti stuquique ta sventa xchopolil stalelic ti c’u x-elan ta xaq’uic ta ilel tsatsalile, xchi’uc ta to xaq’uic ta ilel tsatsalil ti c’uxi vu’uncutic mu xca’ybecutic smelolale, ti c’uxi ja’uc xi spasuncutic ta yaj abtel ya’yejtaque xchi’uc ti ja’uc xi pasutic ta yaj abtelic stuquic xtoque, ti c’uxi ja’uc o oyuncuticuc ta stojolal ti c’uxi xu’ xi xchanubtasuncutic ta a’yeje, xchi’uc ti c’uxi mu c’usi jchancutic o ta scotol c’ac’al cuxuluncutic ti me ja’ la jcac’ jbacutic ta stojolalique.",
                    "Xchi’uc ep c’usitic chavajil xchi’uc c’usitic jech no’ox la snop ta yo’ntonic; yu’un ch’ayem yo’ntonic ta sventa pucuj yu’un ja’ ta xich’ic sujel ta jujuliquel spasel ti bolililetique; jech, yu’un ja’ xano ta yalel c’opetic li’ ta sba banamil, ta sventa ti c’uxi stsatsubtasbeic yo’nton viniquetic ta scontrainel ti c’usitic leque xchi’uc ti c’usi jutuc xa sc’an xtale.",
                    "Ac’o me oy sq’uelubil xchi’uc svinajeb ta xich’ pasel ti ta steclumal Cajvaltique, xchi’uc ti ep sq’uelubil laval sbaique, ti pucuje la sta muc’ stsatsal ta yut yo’ntonic jteclum ta scotol sba banamil.",
                    "Ja’ jech laj o ti sjabilal lajuneb yo’vinic (90) jabil c’alal ochem ta ajvalilal Jueces te ta steclumal Nefie.",
                    "Xchi’uc ja’ jech laj ti slibro Helamáne, jech ja’ co’ol sba xchi’uc spoco’ lo’iltac Helamán xchi’uc snich’nab."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/3-ne?lang=tzo",
        "id": "3-ne",
        "full_localized_name": "3 Nefi",
        "has_chapters": true,
        "chapters": [
            {
                "url": "https://www.lds.org/scriptures/bofm/3-ne/1?lang=spa&clang=tzo",
                "number": 1,
                "name": "Bayuc Capitulo",
                "summary": [
                    "Nefi, xnich’on Helamán, loc’batel ta banamil, xchi’uc xnich’on Nefie la snac’ ti poco’ lo’iletique—Ac’o me ch-epaj sq’uelubil xchi’uc svinajeb c’usi alaq’uic sba, ti boch’otic chopolique ta sa’ic c’uxi xu’ smilic ti boch’otic lequique—Ta xc’ot ti yac’ubalil ta xvoc’ Cristoe—Ta xich’ aq’uel sq’uelubil xchi’uc ta xvinaj jun ach’ c’anal—Ta x-epaj ti epalc’opetique xchi’uc ti lo’laele, xchi’uc tij-eleq’uetic yu’un Gadiantone ep boch’otic ta smilic."
                ],
                "verses": [
                    "Ja’ jech c’ot ta pasel ti ta slajeb xa buluchib yo’vinic (91) jabile, ja’ o xa ti vaquib ciento (600) xa ox jabil sloq’uestal Lehi ta Jerusalen, ta sjabilal ti c’alal ja’ o ochem ta banquilal Juez Laconeo xchi’uc ti ja’ ajvalil ta scotol banamile.",
                    "Ti Nefi, xnich’on Helamáne, loq’uem xa ox batel ti li’ ta jteclum Zarahemlae, Ti banquilal xnich’on ti ja’ Nefie, la jyac’be yabtel ta sventa saquil taq’uin vunetic xchi’uc ta scotol poco’ lo’iletic ti bu nac’bilic o no’oxe, xchi’uc scotol ti c’usitic lec ch’ul nac’bil ti c’alal ja’o no’ox c’alal loc’tal Lehi ta Jerusalene.",
                    "Jech loc’ batel ti li’ ta banamile, jech muyuc boch’o sna’ c’uxi bat, ti xnich’on Nefie la snac’ ta yabil ti poco’ lo’iletique, jech, ti ja’ spoco’ lo’ilal li’ jteclume.",
                    "Ja’ o jech ti ta sliqueb sjabilal lajchab yo’vinic (92) jabile, ja’ jech c’ot ta pasel ta bats’imelel ti c’usi yalojbeic smelolal lequil viniquetique; yu’un lic c’otuc ta pasel muc’tiquil sq’uelubil xchi’uc c’usitic lavalic sba ti te ta jteclume.",
                    "Oy o no’ox jayibicuc ti boch’otic sjapoic yalel ti jeloven xa sc’ac’alil ti jech chc’ot ta pasel ti ya’yejtac c’usi la jyal Samuel jlamanita vinique.",
                    "Xchi’uc sjapoic stseintael yermanotaquic, jech la jyalic: Ja’ jech jelo xa ti sc’ac’alile, xchi’uc muyuc xc’ot ta pasel ti c’usi yaloj Samuele; jech jeche’ xa ech’ o ti xcuxetel co’ntontique xchi’uc ti xch’unolajel co’ntontic ta sventa va’aye.",
                    "Ja’ jech ep soc yu’nic ta scotol banamil, xchi’uc ti boch’otic xch’unojique sjapoic ep at o’ntonal ta sventa ti muyuc xilic c’usitic yich’oj o no’ox alele.",
                    "Yu’un jech, smalaojic lec ti baq’uin chc’ot ti sc’ac’alil xchi’uc ti yac’ubalil ti yan c’ac’ale. Ti jech jun no’ox c’ac’al o ti jech muyuc ac’ubaltic ti c’uxi mu jechuc no’ox x-ech’ ti xch’unolajel yo’ntonique.",
                    "Ja’ o jech ti boch’otic chopolique la xch’acbeic sc’ac’alil ti baq’uin xu’ xchamic scotolic ti boch’otic xch’unic ti c’usi nopen xa’yique, ja’ xa no’ox xu’ xcolic ti me c’ot ta pasel ti c’usi yaloj lequil vinic Samuele.",
                    "Ja’ o jech c’ot ta pasel ti Nefi, xnich’on Nefi, ti c’alal la jyil ti sbolilic steclumale, ti yo’ntone ep la jyat yo’nton.",
                    "Ja’ jech bat xchi’uc la squejan sba ta banamil, xchi’uc la sc’opan Riox ta scotol yo’nton ta sventa steclumal, jech, ja’ic ti boch’otic jutuc xa sc’an xich’ic vuq’uesel ta sventa yu’un ja’ te oy xch’unolajel yo’ntonic ta sventa c’usi nopen xa’yic stotique.",
                    "Ja’ jech sbejel c’ac’al la sc’opan ti Cajvaltic ta scotol yo’ntone, xchi’uc ja’ jech ya’yej ti Cajvaltic tal ta stojolale, jech la jyal:",
                    "Toyo ajol xchi’uc cuxetuc no’ox a vo’nton, yu’un ti li’e, ti sc’ac’alile jutuc xa sc’an; ti li’ ta ac’ubaltique ta xich’ aq’uel ti sq’uelubile, xchi’uc ti oc’ome chi tal ta banamil ti c’uxi ta xcac’ ta ilel ta banamil ti ta xc’ot ta pasel cu’un ti c’usi la jca’c ac’o yalic ta yeic ti ch’ul lequil viniquetique.",
                    "Ja’ jech chi tal ta sventa cu’untac ti c’uxi xu’ c’otuc ta pasel scotol ti c’usi cac’oj ta na’el ta sventa xnich’nab viniquetic ta sliquebal banamil ono’oxe, xchi’uc ti c’uxi c’otuc ta pasel jech chac c’u cha’al tsc’an totil jech chac c’u cha’al tsc’an Nich’onil; Ta totil ta jventa vu’un, xchi’uc ti nich’onile ja’uc ta sventa jbec’tal, ja’ jech, ti sc’ac’alile c’ot xa, yu’un ti li’ ta yac’ubalil tanae ta xich’ aq’uel ti sq’uelubile.",
                    "Ja’ jech c’ot ta pasel ti lo’iletic la jyich’ albel Nefie, ja’ jech chac c’u cha’al yich’ alele; yu’un ja’ jech ti c’alal ch’ay ti c’ac’ale, muyuc x-ic’um osil, xchi’uc ti jteclume sjapoic xi’el ti jech muyuc x-ic’um osil c’alal sta yorail ch-och ac’ubale.",
                    "Jech oy epic, ti muyuc o no’ox la xch’unbeic ya’yejtaquic ti lequil viniquetique, jech yalic ta lum xchi’uc xco’laj xchi’uc anima comic, xchi’uc sna’ojic ti muyuc ta xc’ot ta stojolalic ti vuq’uesel c’u x-elan albil sc’oplal ta stojolalic boch’otic ta xch’unbeic ya’yejtaquic lequil viniquetique, yu’un ti sq’uelubil c’u x-elan o no’ox albilique yu’un te xa sq’uelojic.",
                    "Xchi’uc ja’ to te la sna’ic ti yu’un jutuc xa sc’an xtal ti xnich’on Rioxe, jech ta jbel no’ox ta c’op, scotolic ti quirisianoetic li’ ta sba scotol banamile, ti te xlic ta sloq’uem c’ac’al c’alal to ta smaleb c’ac’ale, xchi’uc, jech chac c’u cha’al banamil ta jot xocon sloq’uem c’ac’ale, xchi’uc jech chac c’u cha’al ta jot smaleb c’ac’ale, ep ixi’ic xchi’uc jech yalic ta lum.",
                    "Yu’un sna’ojic ti jech yalojic ta jamal o no’ox ti lequil viniquetic ta epal jabil ti c’usitic va’aye, xchi’uc ti sq’uelubil albilic ono’oxe yu’un sq’uelojic xa ta satic; xchi’uc sjapoic xi’el ta sventa sbolilic xchi’uc timuyuc la xch’unique.",
                    "Ja’ jech muyuc x-ic’um osil sbejel ac’ubal ti va’ay ta ac’ubaltique, yu’un jech sac osil o jech chac c’u cha’al o’lol c’ac’al yileluc, ja’ jech ti ta sobe loc’ c’ac’al yan velta jech chac c’u cha’al o no’ox chloq’ue; te la sna’ic o ti ja’ sc’ac’alil ti jech ta xvoc’ Cajvaltic ta sventa ti sq’uelubil la jyich’ aq’uele.",
                    "Yu’un ja’ jech c’ot ta pasel, jech, scotol ti c’usitic va’aye, scotol c’usitic, jech chac c’u cha’al la jyalic ti lequil viniquetique.",
                    "Xchi’uc xtoc vinaj jun ach’ c’anal, jech chac c’u cha’al albil o no’oxe.",
                    "Xchi’uc ja’ to te sjapo stanijel epal c’op ta scotol jteclum ti pucuje, ti c’uxi ta stsatsubtasbe yo’ntonique, xchi’uc ta sventa ti c’uxi ac’o mu xch’unic ti sq’uelubil xchi’uc ti svinajeb yilojique, jech ti ta va’ay epal c’op xchi’uc ti ta lo’laele, ja’ epic ti jteclum la xch’unic xchi’uc ti la jyac’ sbaic ta Cajvaltique.",
                    "Ja’ jech ti Nefie loc’batel ta jteclum xchi’uc epic yantic, la jyaq’uic ich’ vo’ ta sventa sutesub o’ntonal, ti c’uxi chc’ot ta pasel ti jech muc’ no’ox ta xch’aybat smulique, xchi’uc ja’ jech ti jteclume staic lequilal ta banamil.",
                    "Xchi’uc muyuc xa bu oyuc uts’intael, ja’ no’ox ti boch’otic sjapoic xcholel c’ope, ta sc’an ta spasic poroval ta sventa ts’ibiletic, ti yu’un mu xa persauc xich’ q’uelel ti smantaltac Moisese, ti va’aye la soquesic, ta sventa ti yu’un muyuc xa’ybeic smelolal ti ts’ibiletique.",
                    "Ja’ jech muyuc xjalij la jyac’ sbaic, xchi’uc ja’ te la jyac’ sbaic ti ta chopolil bu oyic o no’oxe, yu’un la jyich’ic ac’bel sna’ic ti muyuc to c’otemuc ta pasel ti mantaletique, yu’un o no’ox ja’ lec ti c’otuc ta pasel ti jech mu xch’ay jlec’uque, jech c’ot ta stojolalic ti lo’iletic ti yu’un ja’ lec ti jech chc’ot ta pasele; jech, me jbajuc xchi’uc me jlec’uc chjelo ti jech mu xc’ot ta pasele; yu’un jech, ti li’ ta sjabilale la jyich’ic ac’bel sna’ic ti c’usi chopol spasojique, xchi’uc la jyalic ti c’usi muyuc lec spasojique.",
                    "Ja’ jech laj ti sjabilal lajchab yo’vinic (92) jabile, jech tal ti c’usi ach’ cuxetel o’ntonal ta sventa ti sq’uelubiltac yich’ojic albele, jech chac c’u cha’al ya’yejic la jyalic scotolic ti ch’ul lequil viniquetique.",
                    "Xchi’uc xtoc ti ta sjabilal yoxlajunebal yo’vinic (93) jabile lec ono’ox jelo, xtoc. Ja’ xa no’ox ti j-eleq’uetic yu’un Gadianton ti te nacajtiquic ta te’tic te ta muc’ta jteclume, yu’un tu jtsotsic ti yaj chavinajetique, jech muyuc stsal yu’nic ti jteclume, ja’ jech ep la smil sbaic xchi’uc jech ep la smil sbaic ti ta jteclume.",
                    "Ja’ jech ep epajic ti ta sjabilal xchanlajunebal yo’vinic (94) jabile, yu’un epic Nefitaetic ti jech mu sc’an sbaic ti jech la snuts sbaic loq’uel ta stuquic no’oxe, ti va’aye la jyac’ at o’ntonal ta sventa Nefitaetic ti boch’otic li’oyic ta banamile.",
                    "Xchi’uc ep la jya’yic at o’ntonal Lamanitaetic ec xtoc, yu’un ja’ jech, oy ep xnich’onic ti jech ch’iic xchi’uc ti jech x-epajic ta jun no’ox jabil ti ta spasic c’usiuc no’ox tsc’an yo’ntonic stuquique, ti jayibic Zoramitaetique la spasic ta mantal, ta sventa yepal c’opic xchi’uc ta c’usi muyuc lec ya’yejic, ti c’uxi bat xchi’nic j-eleq’uetic yu’un Gadiantone.",
                    "Ja’ jech la jyilic at o’ntonal ec xtoc ti lamanitaetique, xchi’uc ja’ jech la jyictaic ti xch’unolajel yo’ntonique, xchi’uc ti lequilale, ja’ ta sventa xchopolil ach’ yalab xnich’nabic."
                ]
            },
            {
                "url": "https://www.lds.org/scriptures/bofm/3-ne/8?lang=spa&clang=tzo",
                "number": 8,
                "name": "Xvaxaquibal Capitulo",
                "summary": [
                    "Ti chauquil vo’etic, niqueletic, sutub-iq’uetic xchi’uc ti chnic banamile ja’ ta xal ta jamal ti chjoc’anat ta cruz Cristoe—Ep quirisianoetic ta xchamic—Ti ic’al osile ta xpix banamil oxib c’ac’al—Ti boch’otic ta xcuch yu’nique ta to xat yo’ntonic ti sventa c’uxi ta xbatique."
                ],
                "verses": [
                    "Ja’ jech tana, jech chac c’u cha’al ti jpoco’ lo’iltactique, xchi’uc jna’ojcutic ti yu’un ja’ ta bats’imelele, yu’un ti li’ poco’ lo’iletic ti bu cajal ta yac’ol jun tuq’uil vinique, yu’un ta bats’imelel la spas ep sq’uelubil tsatsalil ta sbi Jesús, yu’un muyuc boch’o junuc vinic xu’ xac’ ta ilel sq’uelubil tsatsalil ta sbi Jesús, ja’ no’ox ti me yu’un sac scotol sbec’tal ta sventa sboliltaque.",
                    "Jech c’ot ta pasel, ti me li’ vinic muyuc soc ye ta xch’aquel ti jc’ac’aliltique, ti sjabilal oxlajuneb xcha’vinic (33) jabile jeloven xa.",
                    "Ti jteclume tsots la jyac’ sbaic ta spasel ti sq’uelubil bu yac’oj o no’ox lequil vinic Samuel jlamanita vinique, jech ti baq’uin ta xvinaj ti oxib c’ac’al ic’al osil li’ ta sba banamile.",
                    "La snopic me muyuc chc’ot ta pasel xchi’uc sjapo yutel sbaic stuquic ti te ta jteclume, ac’o me jech ep xa svinajeb yich’ojic ac’bel yilic.",
                    "Xchi’uc ja’ jech c’ot ta pasel ti ta sjabilal chanlajuneb xcha’vinic (34) jabile, ta xchanibal c’ac’al sliqueb u, lic jun tsatsal ic’ xchi’uc vo’ xchi’uc chauc, ti jech muyuc baq’uin jech xilic ta scotol banamile.",
                    "Xchi’uc xtoc jun muc’ta xibal sba q’uinubal xchi’uc chauc ti jech ta sniques o scotol banamil ti yu’un ta xa xvoc’ ta o’lol ya’eluque.",
                    "Xchi’uc la jyac’ ep sacsevul ti jech tu j-ech’em saquile, xchi’uc ti jech muyuc baq’uin xilic o ti li’ ta scotol banamile.",
                    "Xchi’uc c’ac’ ti muc’ta jteclum Zarahemlae.",
                    "Xchi’uc lom yalel ta chac nab ti muc’ta jteclum Moronie, xchi’uc ti yajvaltaque jic’oic.",
                    "Xchi’uc la stsob sba banamil ta sba ti muc’ta jteclum Moroniahe, jech ti ta yavil muc’ta jteclume, te vinaj jun muc’ta abnaltic.",
                    "Xchi’uc c’ot ta pasel muc’ta xibal sba vuq’uesel ti te ta jot xocon vinajel ta smaleb c’ac’ale.",
                    "Xchi’uc xtoc ja’ muc’ no’ox c’ot ta pasel muc’ta vuq’uesel xibal sba ti ta jot xocon vinajel te ta xocon loq’uem c’ac’ale. Xchi’uc ja’ jech ti ta scotol sba banamile ja’ to te jel o ta sventa ti ta chauquil vo’etique, xchi’uc ti ta sutub iq’uetique, xchi’uc ti ta chauquetique, xchi’uc ti ta sac-sevuletique, xchi’uc ti to muc’ta tsatsal niquel ta scotol banamile.",
                    "Tuch’anan scotol ti beetique, xchi’uc socanan scotol ti beetique, xchi’uc ep stenlejal osil ti jech pas ta chopole.",
                    "Xchi’uc jech ep lomanan yalel lequil muc’tiquil jteclumetic, xchi’uc ep laj c’ac’anuc, xchi’uc oy ep la jyich’ic niquesel ja’ to ti c’uxi lomanan ta banamil ti smuc’tiquil naique, xchi’uc ti jnaclejetic yu’une chamanan, xchi’uc ti banamile muyuc yajval comanan.",
                    "Xchi’uc oyvan jayibuc muc’tiquil jteclumetic ti jech cuch yu’nique, ti vocolil la jyich’ique ech’em ep no’ox tajmec, xchi’uc ep jnaclejetic yu’un ti jech chamique.",
                    "Xchi’uc oy o no’ox jayibicuc ti la jyich’ic cuchel batel ta sutub ic’, ti jech muyuc boch’o sna’ buto c’otique, ja’ no’ox sna’ic ti yu’un la jyich’ic cuchel batele.",
                    "Ja’ jech jeltaj comel scotol sba banamil ta sventa ti chauquil vo’etique, xchi’uc ti ta chauquetique, xchi’uc ti ta sac-sevuletique, xchi’uc ti ta niqueletic ta banamile.",
                    "Ja’ jech, ti tonetique voc’anan ta chib, xchi’uc biq’uitic batanan ta sba scotol banamil, ja’ yo jech biq’uitic xchi’uc voq’uemic xchi’uc javenic ta sba scotol banamil.",
                    "Ja’ jech ti c’alal laj ti chauque, xchi’uc ti sac-sevule, xchi’uc ti xibalsba chauquil vo’e, xchi’uc ti niquel ta banamile jech oxib ora jalij, ti yantique la jyalic ti jal ijalije, ja’ to un, scotol ti c’usi muc’tic xchi’uc ti xibal sbaic c’ot ta pasel ta oxib ora no’oxe, ja’ jech och ac’ubal ta sba banamil.",
                    "Ja’ jech och ac’ubal ta scotol sba banamil, ti c’uxi xa’yic ic’al osil ti jnaclejetic boch’otic muyucto bajemique.",
                    "Xchi’uc mu xu’ oyuc saquil osil ta sventa ti ic’al osile, me ja’uc xu’ stsan cantela me ja’uc antorcha, xchi’uc me ja’uc stsan jich’il si’ lec taquin, ta sventa ti yu’un mu xu’ oyuc jlec’uc saquil osile.",
                    "Mu xvinaj jlec’uc saquil osil ma’uc c’oc’, xchi’uc me ja’uc xojob chtal ta nom, xchi’ic me ja’uc c’ac’al, xchi’uc me ja’uc u, xchi’uc me ja’uc c’analetic, ta sventa ti c’uxul ic’al osil oy ta sba banamile.",
                    "Ja’ jech c’ot ta pasel, oxib c’ac’al jalij ti jech muyuc xvinaj jlec’uc saquil osile; ja’ jech ep xi’ic, xchi’uc avanic xchi’uc ech’em oq’uic ta scotol jteclum, jech, ep avanic jteclum ta sventa ti ic’al osil xchi’uc ti muc’ta vuq’uesel tal ta stojolalique.",
                    "Ti ta jun yabilique stac’ a’yel ti ta x-oq’uique, jech ta xalic; Jech, jsutesticuc o no’ox ti co’ntontic ti c’alal sc’an to ox xtal ti li’ muc’ta vocolil ta orae, ti jechuque colic jechuc ti quermanotactique, xchi’uc muyuc xc’aq’uic jechuc ti te ta muc’ta jteclum Zarahemlae.",
                    "Ti ta yan xtoque la jyich’ a’yel ti jech x-avetic xchi’uc ch-oq’uique, jech ta xalic: ¡jech jsutesticuc o no’ox co’ntontic ti c’alal sc’an to ox xtal ti li’ muc’ta vocolil ta orae, xchi’uc ti manchuc o no’ox jmiltic xchi’uc la jcac’betic ton xchi’uc la jnutstic loq’uel ti lequil viniquetique; jech ti jme’tique xchi’uc ti alac’ sba jtsebtique xchi’uc ti jnich’nabtique la jyich’ic q’uelel lec ti jechuque, xchi’uc muyuc xmuquic te ta muc’ta jteclum Moroníah ti jechuque! ja’ jech muc’tic xchi’uc tsots ti avanic jteclume."
                ]
            },
            {
                "url": "https://www.lds.org/scriptures/bofm/3-ne/11?lang=spa&clang=tzo",
                "number": 11,
                "name": "Svuluchibal Capitulo",
                "summary": [
                    "Ti Jtotique ta xal ta jamal ta sventa snich’on ti bu lec sc’anoje—Cristo ta xac’ sba ta ilel xchi’uc ta xalbe sc’oplal c’u x-elan ta xcoltavan—Ti boch’otic ja’ic steclumale ta spiquic ti bu tuch’emic sc’obtaque, yacantaque xchi’uc ti xch’elape—Ti boch’otic te tsobolique ta xalic ¡Q’uejimol!—Ja’ la jyac’ c’u x-elan ta pasel ti ich’um vo’e—Ti espíritu bu mu sc’an xi jtoyutique ja’ yu’un pucuj—Ja’ stac’ xch’unic viniquetic ti slequil c’op Cristoe, stac’ xich’ic vo’ xchi’uc ta xich’ic Ch’ul Espíritu."
                ],
                "verses": [
                    "Ja’ jech ti c’alal te tsobolic epal Nefitaetic ti te ta xocontac Templo te ta sbanamil bu ep c’usi oye (abundancia) jech te laval sba cha’yic xchi’uc ta xi’ic ta jech no’ox, xchi’uc ta xac’be sba yilic ta jujuntal ti c’usi ech’em laval sba la jyilique.",
                    "Xchi’uc ta xlo’ilajic ta sventa ti li’ Jesucristoe, ti boch’o la jyac’ ta ilel sq’uelubil c’u x-elan chame.",
                    "Ja’ o jech, ti c’alal ja’ o jech ta xlo’ilajic ta jujuntale, ja’ o jech la jya’yic oy boch’o lo’ilaj xco’laj xchi’uc lo’ilaj tal ta vinajel ya’eluc, jech la sq’uelic ta xocontaquic, yu’un muyuc xa’yic lec ti lo’il la jya’yique, yu’un ma’uc chopol ti snuq’uilal lo’ile xchi’uc me ja’uc tsots ti lo’ile, och c’alal ta yut yo’ntonic ti boch’otic la jya’yique, xchi’uc ti jech nic scotol sbec’talique, jech, xchi’uc och c’alalto ta yut xch’ulelic, ti jech chic’bat yo’ntonique.",
                    "Ja’ o jech la jya’yic yan velta xtoc ti lo’ile, xchi’uc muyuc la jya’ybeic lec smelolal.",
                    "Ja’ o jech la jya’yic yoxibal xa ox velta ti lo’ile, la jyac’ xchiquinic ta ya’yel; xchi’uc ja’ te lec sq’uelojic batel ti te bu chbaq’ue, xchi’uc ja’ te sq’uelojic batel lec ti vinajel te bu chtal ti lo’ile.",
                    "Ja’ jech ta yoxibal to velta la jya’ybeic smelolal ti lo’il la jya’yique; jech la jyich’ic albel:",
                    "Jech ti jnich’on lec jc’anoje, ti boch’o lec xcuxet co’nton yu’une, xchi’uc ti ja’ cac’ojbe jbie: ja’uc me xa va’ybeic ti c’usi chale.",
                    "Ja’ jech ti c’alal ta xa’yique la jyaq’uic batel satic yan velta ta vinajel, ja’ jech; la jyilic jun vinic ti te tal ta vinajele, xchi’uc slapoj jun natil c’u’il lec sac, jech te tal ta stojolalic xchi’uc la jyac’ sba ta o’lol ta stojolalic. Ti satic boch’otic te ep tsobolique ja’ la sq’uelic, jech muyuc sc’an la sjam yeic, xchi’uc me ja’uc la sc’opan sbaic ta jujuntal, yu’un mu sna’ic c’u x-elan smelolal, yu’un la snopic me ja’ jun yabat Riox, ti jech tal ta stojolalique.",
                    "Ja’o jech la xbech sc’ob, xchi’uc la sc’opan ti jteclume, jech la jyal:",
                    "Ja’ jech, vu’un Jesucristoun, ti boch’o la jyalic ta jamal lequil viniquetic ta xtal ta sventa sbejel banamile.",
                    "Ja’ jech, vu’un saquil osilun xchi’uc cuxlejalun ta sbejel banamil, jech cuch’oj xa ti ch’ailbis bu la jyac’bun jtote, xchi’uc laj xa cac’be xcuxetel yo’nton jtot ti jech laj xa quich’ ta jech no’ox ti smultac sbejel banamile, xchi’uc ti jech la jcac’ jba ti ta c’usi tsc’an ti totil ta scotol c’usitic oy ta sliquebal banamil o no’oxe.",
                    "Ja’ o jech c’alal laj yo’nton Jesús ta yalel scotol ti va’ay lo’iletique, scotolic ti boch’otic te tsobolique yalic ta lum scotolic, yu’un vul ta sjolic ti jech yich’ojic o no’ox albel ta stojolalic ti jech ta xac’ sba ta ilel Cristo ta stojolalic ta ts’acal ti c’alal me bat ta vinajele.",
                    "Ja’ o jech la jyich’ic chi’nel ta lo’il yu’un Cajvaltic, jech la jyal:",
                    "Licanic xchi’uc la’ic ta jtojolal, ti c’uxi xu’ xa tic’ ac’obic ta jch’elape, xchi’uc ti c’uxi xu’ xapiquic ti yab lavux ta jc’obtac xchi’uc ti ta cacantac ti c’uxi xu’ xa ch’unic ti vu’un Xrioxun Israele, xchi’uc ti Rioxun ta sventa scotol banamile, xchi’uc ti li milat ta sventa smul sbejel banamile.",
                    "Ja’o jech ti boch’otic te tsobolique liquic, xchi’uc la stic’ sc’obic ti ta xch’elape, xchi’uc la spiquic ti yab lavuxetic ta sc’obtac xchi’uc ta yacantaque, ti va’aye la spasic, ta jujuntal batic, ja’ to ti c’uxi scotolic c’otique, la jyilic ta satic xchi’uc la spiquic ta sc’obic, xchi’uc la sna’ic o ta bats’imelel, xchi’uc la jyalic ta jamal ti ja’ ti boch’o sts’ibaojic o no’ox lequil viniquetic ta xtale.",
                    "Ti c’alal scotolic batic xchi’uc ti la sna’ique, jmoj avanic jech la jyalic:",
                    "¡Q’uejinic! ¡ts’uiltasbiluc ti sbi toyol Rioxe; jech te yalic ta lum te ta yacan Jesús, jech la yich’ic ta muc’:",
                    "Ja’ jech la xchi’in ta lo’il Nefi, (yu’un ti Nefie te oy ti te bu tsobolique) la jyalbe ti ac’o nopajuc batele.",
                    "Jech lic ti Nefie, nopaj batel xchi’uc la snijan sba ta stojolal Cajvaltic, xchi’uc la sts’uts’be yacantac.",
                    "Ti Cajvaltique la jyalbe ti ac’o xlique, ja’ jech te lic xchi’uc va’i ta sat.",
                    "Ti Cajvaltique jech la jyal: Ta xcac’bot a vu’el ti c’uxi xu’ xa vac’ ta vo’ li’ jteclum ti c’alal me li muy ta vinajel yan veltae.",
                    "Xchi’uc xtoc, ti Cajvaltique la jyic’tal yantic, xchi’uc ja’ no’ox jech la jyalbeic xtoc, xchi’uc la jyac’ananbe svu’elic ta sventa ac’ vo’, jech la jyalbeic: ja’ jech x-elan ti xu’ xa vaq’uic vo’e, xchi’uc muyucuc me c’op avu’nic ta vo’xuc no’ox.",
                    "Ta bats’imelel ta xcal ti boch’otic ta sutes yo’ntonic yu’un smulic ta sventa ava’yejique, xchi’uc ti me tsc’anic ta xich’ic vo’ ta jbie, ja’ jech x-elan ti xu’ xa vaq’uic ich’ vo’e, ja’ jech, cha ochic batel ta yut vo’ xchi’uc ta jbi cha vac’ ta vo’.",
                    "Xchi’uc ja’ jech x-elan sba ti lo’iletic cha valique; cha valbeic sbi, jech cha valic.",
                    "Ja’ jech ac’bilun jtsatsal yu’un Jesucristo, vu’un cha cac’ot ta vo’ ta sbi Riox totil, xchi’uc Riox nich’onil, xchi’uc Ch’ul Espíritu. Jechuc.",
                    "Ja’ jech cha muc ochel ta yut vo’, xchi’uc ja’ jech cha loc’ yanvelta ti ta yut vo’e.",
                    "Ja’ jech x-elan ti cha vaq’uic vo’ ta jbie, yu’un ja’ jech, ta bats’imelel ta xcal ti totil xchi’uc nich’onil xchi’uc ti Ch’ul Espíritue, yu’un junic no’ox o, xchi’uc ti vu’une ja’un ta totil, ti totile ja’ ta vu’un, ti totil xchi’uc vu’une jununcutic o.",
                    "Ja’ jech chac c’u cha’al caloj mantale, ja’ jech cha vaq’uic ich’ vo’, xchi’uc muyuc c’op avu’nic, jech chac c’u cha’al oy ono’oxe; xchi’uc muyuc c’op avu’nic ta sventa c’usi ta jchanubtasojoxuc, jech chac c’u cha’al oy li’ ta orae.",
                    "Yu’un ta bats’imelel ta bats’imelel cha calboxuc, yu’un ti boch’o oy chopol espíritu ta stojolale, ma’uc cu’un, yu’un ja’ yu’un pucuj, ti ja’ totil ta sventa uts’intaele, xchi’uc ja’ ta socbe yo’ntonic viniquetic ti c’uxi xuts’inta sbaic ta jujuntale.",
                    "Ja’ jech ti va’aye ma’uc lequil c’op ti jech ta xac’be sc’ac’al yo’nton ta yo’ntonic viniquetic ti jech ta scontrain sbaic ta jujuntale, ti jba’yuc lequil c’ope ja’ li’e, ac’o lajuc o ti c’u x-elan va’aye.",
                    "Ja’ jech ta bats’imelel ta bats’imelel ta xcal ti jech ta xcal ta jamal ti jlequil c’ope.",
                    "Ti li’e ja’ ti jlequil c’ope, xchi’uc ja’ ti jlequil c’op yac’ojbun jtotique xchi’uc vu’un ta xcal ta jamal ta sventa totil, ti totile ta xal ta jamal ta jventa vu’un, xchi’uc ti Ch’ul Espíritue ta xal ta jamal ta sventa jtotic xchi’uc ta jventa vu’un, xchi’uc ti vu’une ta xcal ta jamal ti ja’ ta spas ta mantal scotol viniquetic li’ totil, ta scotol banamil ti ac’o sutes yo’ntonique xchi’uc ti ac’o xch’unicune.",
                    "Boch’ouc no’ox me la xch’unun vu’un xchi’uc me la jyich’ vo’e, ti va’aye ja’ ta xcol, xchi’uc ti boch’otic ch-ochic te bu ta spas mantal Rioxe.",
                    "Ti boch’o muyuc ta xch’unune, xchi’uc ti me muyuc ta xich’ vo’e, ja’ ta Ch’ayel ta xbat.",
                    "Ta bats’imelel ta bats’imelel cha calboxuc, ti li’e ja’ ti jlequil c’ope, xchi’uc ta sventa jtot cha calboxuc ta jamal ti ta sventa jlequil c’ope; ti boch’o ta xch’unune, ja’ ta xch’un xtoc ti jtotique, ti jtotique ja’ ta xal ta jamal ta jventa vu’un, yu’un ta jvu’lan xchi’uc c’oc’ xchi’uc Ch’ul Espíritu.",
                    "Ja’ jech x-elan ta xal ta jamal ti jtotic ta jventae, xchi’uc ti Ch’ul Espíritue ta xal ta jamal ta sventa jtotic xchi’uc ta jventa vu’un, yu’un ti jtotique xchi’uc vu’une xchi’uc Ch’ul Espíritue jununcutic o.",
                    "Xchi’uc cha calboxuc ti tsc’an cha sutes a vo’ntonique, xchi’uc ti cha sutes abaic jech chac c’u cha’al jun biq’uit olole, xchi’uc ti cha vich’ic vo’ ta jbie, yu’un ti me mu jechuc la pasique mu xu’ xa vich’ic ti c’usitic li’e.",
                    "Yan velta cha calboxuc no’oxtoc ti tsc’an cha sutes a vo’ntonique, xchi’uc ti cha vich’ic vo’ ta jbie, xchi’uc ti cha sutes abaic jech chac c’u cha’al jun biq’uit olole, yu’un ti me mu jechuc la pasique mu xu’ xa ochic te bu ta spas mantal Riox.",
                    "Ta bats’imelel ta bats’imelel cha calboxuc ja’ jlequil c’op ti li’e, ti boch’otic ta xac’ sbaic ta va’aye, ja’ ta xac’ sba ta sba li’ jtone, ti smactac li’ c’atinvaque mu xac’ sba ta yaj contraic.",
                    "Ti boch’otic ta xalic jechtic sba jech chac c’u cha’al li’e, xchi’uc me ta xaq’uic jech chac c’u cha’al jlequil c’ope, ti va’yique ja’ te talemic ta chopolil, xchi’uc ma’uc te yac’oj sba ta sba jton, yu’un ja’ te yac’oj sba ta ba yi’, xchi’uc ti smactac c’atinvaque jamal ta sventa ti c’uxi xich’ic iq’uele, ti c’alal me tal nojelale xchi’uc ti me tal tsots iq’ue.",
                    "Ja’ jech batanic ti li’ ta jteclume, bat albo ya’yic ti lo’iletic la jcale, c’alalto ta sti’iltac banamil."
                ]
            },
            {
                "url": "https://www.lds.org/scriptures/bofm/3-ne/12?lang=spa&clang=tzo",
                "number": 12,
                "name": "Slajchabal Capitulo",
                "summary": [
                    "Jesús la jyac’be yabtel lajchab viniquetic xchi’uc la stacananbatel—Te la jyal ta stojolalic nefitaetic ja’ jech sba jech chac c’u cha’al ya’yejtac la jyal te ta ba vitse—La jyal c’u x-ela cuxetel o’ntonal—Ti c’u x-elan chanubtasvane ja’ la stsal ti c’u x-elan chanubtasvan Moisese xchi’uc yu’un ja’ vo’nej xa—La spas ta mantal viniquetic ti ac’o lequicuc, jech chac c’u cha’al Stuc xchi’uc Stot lequique—(c’oltsano xchi’uc Mateo 5)."
                ],
                "verses": [
                    "Ja’ o jech ti c’alal la jyal jech lo’iletic ti Jesús ta Nefi xchi’uc ti ta boch’otic la jyich’ic iq’uele, (c’otic ta lajchab ti boch’otic la jyich’ic iq’uele, xchi’uc la jyich’ic svu’elic xchi’uc stsatsalic ta sventa ac’ vo’. Ja’ jech la xbech sc’ob ti te bu tsobolique, xchi’uc jech la jyal: Cha vich’ic benticion ti me cha bac’ achiquinic ta sventa ti c’usi chalic ti li’ lajchab viniquetic vu’un la jt’uj ta x-abtejic ta a ventaic xchi’uc ti ja’ avaj abtelique; xchi’uc la jcac’beic stsatsalic ti c’uxi xu’ xaq’uic vo’ ta vo’e; ta ts’acal ti c’alal me la vich’ vo’ ta vo’e, ja’ jech vu’un ta xcac’ vo’ xchi’uc c’oc’ xchi’uc Ch’ul Espíritu. Ja’ jech cha ta xcuxetel a vo’nton ti me cha ch’unune, xchi’uc ti me cha vich’ vo’e, ta ts’acal ti jech laj xa avilun xchi’uc ti laj xa a na’un ti ja’un vu’une.",
                    "Xchi’uc xtoc, ja’ ech’em ta staic xcuxetel yo’ntonic ti boch’otic ta xch’unic ava’yejic ti jech cha valic ta jamal ti jech laj a vilicun xchi’uc ti jech xana’ic ti ja’un vu’une, jech, ja’ ta staic xcuxetel yo’ntonic ti boch’otic ta xch’unic a va’yejique, xchi’uc ti me tsbic’tajes sbaic leque xchi’uc ti me ta xich’ic vo’e, yu’un ta xich’ic vu’lanel yu’un c’oc’ xchi’uc Ch’ul Espíritu, xchi’uc ta xich’ic ch’aybel smulic.",
                    "Jech ja’ ta staic xcuxele yo’ntonic ti boch’otic abul sbaic ta sventa Espíritu ti jech ta xtalic ta jtojolale, yu’un ti stuquique ja’ yu’nic ti slequilal vinajele.",
                    "Xchi’uc ta staic xcuxetel yo’ntonic scotolic ti boch’otic ta x-oq’uique, yu’un ti stuquique ja’ ta xich’ic patbel yo’ntonic.",
                    "Xchi’uc ta staic xcuxetel yo’ntonic ti manchuetique, yu’un ti stuquique ja’ ta xu’ninic ti banamile.",
                    "Xchi’uc ja’ ta staic xcuxetel yo’ntonic scotolic ti boch’otic ta xa’yic vi’nal xchi’uc taquin o’nal ta sventa lequilale, yu’un ti stuquique ja’ ta xich’ic nojesel ta Ch’ul Espíritu.",
                    "Xchi’uc ta staic xcuxetel yo’ntonic ti boch’otic lequique, yu’un ti stuquique ja’ ta staic lequilal.",
                    "Xchi’uc ta staic xcuxetel yo’ntonic ti boch’otic lec yo’ntonique, yu’un ti stuquique ja’ ta xilic jtotic Riox.",
                    "Xchi’uc ta staic xcuxetel yo’ntonic ti boch’otic ta spajesic pas c’ope, yu’un ti stuquique ja’ xnich’ontac jtotic Riox.",
                    "Xchi’uc ta staic xcuxetel yo’ntonic ti boch’otic ta xich’ic nutsel ta sventa jbie, yu’un ti stuquique ja’ yu’nic ti slequilal vinajele.",
                    "Xchi’uc cha taic xcuxetel a vo’ntonic ti c’alal me ta sventa jbi cha vich’ic albel chopol c’op xchi’uc me cha vich’ic nutsele, xchi’uc ti me jeche’ no’ox c’usi chalic ta atojolalique.",
                    "Yu’un chataic muc’ xcuxetel a vo’ntonic xchi’uc ech’em no’ox xcuxetel a vo’ntonic, xchi’uc muc’ no’ox ti a motonic te ta vinajele, yu’un ja’ jech la jyich’ic nutsel ti lequil viniquetic ti boch’otic talic ba’yuc jech chac’ c’u Cha’al vo’xuque.",
                    "Ta bats’imelel ta bats’imelel ta xcal ti ta xcac’ ja’ucoxuc yats’amiloxuc banamile, jech ti ats’am me ch’ay xchi’ile ¿c’uxi xu’ ta xich’ chiumtasel ti banamile? ti me ch’ay xchi’il ti ats’ame yu’un mu xa xtun xchi’uc ta xich’ jipel loq’uel xchi’uc ta xich’ pech’el ta teq’uel yu’un viniquetic.",
                    "Ta bats’imelel ta bats’imelel ta xcal ti ta xcac’ ja’ucoxuc saquil osil yu’un li’ jteclume. Ti jun jteclum me oy ta ba vitse mu stac’ naq’uel.",
                    "Ja’ jech, ¿Ti viniquetic me la stsanic junuc cantelae me ta xaq’uic ta yolon jun anmul? Mo’oj; ja’ te ta xaq’uic ta yavil, xchi’uc ta xac’ xojobal ta sventaic ti boch’otic te oyic te ta yut nae.",
                    "Ja’ jech, ja’uc me jechuc sacuc a xojobalic ta sat ti li’ jteclume, ta sventa ti c’uxi xu’ sq’uelic a lequil abtelique, xchi’uc ti c’uxi xa vac’beic xcuxetel yo’nton jtotic ti ja’ teoy te ta vinajele.",
                    "Muxavalic me vu’un tal jsoques ti smantaltaquic lequil viniquetique, yu’un ma’uc tal jsoques, yu’un ja’ tal jpas.",
                    "Yu’un ta bats’imelel cha calboxuc ti mu jlec’uc xchi’uc me jutebuc jeloven ti mantale yu’un scotol xa c’ot ta pasel ta jtojolal.",
                    "Xchi’uc ja’ jech, cac’oj jmantal xchi’uc smantaltac jtot, ti ac’o xa ch’unicune, xchi’uc ti ac’o xa sutes a vo’ntonic yu’un amulique xchi’uc la’ic ta jtojolal ti me cha sutes a vo’ntonic xchi’uc Espíritue. Ja’ jech te oy avu’nic ti mantaletic ta atojolalique, jech ti mantaletique c’ot xa ta pas el.",
                    "Ja’ jech, la’ic ta jtojolal xchi’uc stac’ xa colic; yu’un ta bats’imelel cha calboxuc, ti me muyuc xa ch’unbicun ti jmantaltac c’u x-elan cha cac’boxuc li’ ta orae, mu stac’ xa ochic ta slequilal vinajel.",
                    "A va’yojic o no’ox ti yich’oj alel ta vo’neje, xchi’uc te ts’ibabil ta atojolalic: Muxa milvan, ti boch’o ta xmilvane ja’ xa me te ac’bil bu ta sq’uel talelil Riox.",
                    "Ti vu’une ta xcalboxuc, ti boch’o ta xilinta xchi’ile ta xich’ vocolil, xchi’uc ti boch’o mu xa tojob me xut xchi’ile, ja’ te ta xich’ aq’uel bu tsobol viniquetic; xchi’uc ti boch’o tu jpimot ta mantal me xut xchi’ile, ja’ xa me teoy ta sc’ac’al c’atinvac.",
                    "Ja’ jech, me la tal ta jtojolal o me cha c’an cha tal ta jtojolal ti jech xa na’to ti oy a mul yu’un a vermanoe.",
                    "Batan ta anil ta stojolal a vermano, xchi’uc bic’tajeso aba ta stojolal ba’yuc, ja’o xa tal ta jtojolal ta scotol yut a vo’nton, jech ti vu’une ta xquic’ot.",
                    "Bic’tajeso aba ta oratic no’ox yu’un a vaj contra, ti c’alal te to oyot ta be achi’uque, yatsame bat stsacot, xchi’uc yatsame xa vich’ tiq’uel ta chuquel.",
                    "Ta bats’imelel, ta bats’imelel cha xcalbot ti mu c’uxi xu’ xa loc’ te ti me muyucto atojoj jlec’uc slajeb seninee. Jech ti c’alal te to oyot ta chuquele, ¿me stac’ van xa toj junuc senine? ta bats’imelel ta bats’imelel cha calbot ti mo’oje.",
                    "Jech tana, ja’ jech la jyich’ ts’ibael ta vo’nej ti mu xamulibaje.",
                    "Ja’ jech ta xcal vu’un, ti boch’o ta sq’uel jun ants ti yu’un ta xpich’ o’ntae, mulivaj xa ta yo’nton.",
                    "Jech tana, cha calboxuc mantal ti ac’o mu xa vaq’uic ochuc c’usitic no’ox va’ay ti ta a vo’ntonique.",
                    "Yu’un ja’ lec ti ac’o xa loq’ues abaic ti ta c’usitic va’ay, ti jech cha tsac a curusique, xchi’uc ti jech cha vich’ic jipel batel ta c’atinvaque.",
                    "Ts’ibabil o no’ox, ti voch’o ta xicta yajnile, ac’o yac’be svunal ti jech ta xictae.",
                    "Ta bats’imelel, ta bats’imelel cha calboxuc me oy boch’o ta xicta yajnil, ta scoj yu’un oy c’usi ta spas xchi’uc yan vinique, ti va’aye, me oy boch’o bat yic’ ti sutemal antse, ta xmulivaj xa xchi’uc.",
                    "Xchi’uc ts’ibabil o no’ox: ti mu xa paych’un mantale, yu’un ja’ cha pas ti c’usi a valojbe Cajvaltique.",
                    "Xchi’uc ta bats’imelel, ta bats’imelel cha calboxuc: ti mu c’usiuc xa valic ta jech no’oxe, me ja’uc ta c’usi oy te ta vinajel, yu’un ja’ te ti te bu joybil ta yabat Rioxe.",
                    "Xchi’uc me ja’uc ta banamil, yu’un ja’ scajleb yacan:",
                    "Xchi’uc mu xa bal jech ta ajol no’ox, yu’un mu stac’ xa pas jun tsotsil jolil sac xchi’uc ic’.",
                    "Ti c’alal sc’anto xa c’opojique: Jech, me jeche, mo’oj me mo’oje, yu’un ti me epto c’usi la vale, chopol xa o.",
                    "Xchi’uc ja’ jech, ts’ibabil; satil xchi’uc satil, stanal eil xchi’uc stanal eil.",
                    "Ti vu’une ta xcal ti mu xa pas c’usi chopole, ti c’alal sc’antoox smajbot jot a ts’et choe, ac’bo xtoc ti jote.",
                    "Xchi’uc me oy boch’o ta stic’ amul ta sventa mantale, xchi’uc me ta spojic li’ a natil c’u’e, comtsanbo xtoc li’ a xaquitae.",
                    "Xchi’uc me oy boch’o ta xic’ot batel ta xanubal junuc revae, batan achi’uc chibuc reva.",
                    "Ti me oy boch’o c’usi tsc’anbote, ac’bo, xchi’uc me oy boch’o tsc’an c’usi xch’amanbote, mu xa jalanbe.",
                    "Ja’ jech xchi’uc te ts’ibabil xtoc ti ac’o xa c’an a achi’iltaque, xchi’uc ti ac’o xa c’an avaj contrae.",
                    "Ja’ jech, ti vu’une ja’ jech ta xcal: c’anic a vaj contraic, xchi’uc xa vac’be benticion boch’o chopol chc’opoj ta atojolalic, xchi’uc lec xa c’anic boch’o mu sc’anojoxuc, xchi’uc c’opanic Riox ta stojolalic boch’otic ta xelc’anoxuc xchi’uc boch’o ta snutsoxuc.",
                    "Ti c’uxi ja’ucoxuc xnich’on jtotic ti ja’ teoy te ta vinajele, ti ta sloq’ues c’ac’al ta stojolalic boch’otic lequic xchi’uc boch’otic chopolique.",
                    "Ja’ jech ti c’usitic va’ay ti oyic o no’ox ta vo’nej ti ja’ te oyic ta sventa mantaletique, jech c’ot xa ta pasel scotol ta jventa vu’un.",
                    "Ti c’usitic oy ta vo’neje jelovenic xa, scotol ti c’usitic oye yich’oj xa pasel ta ach’.",
                    "Ja’ jech, ta jc’an ti lecanic jech chac c’u cha’al vu’une, o me ja’ jech chac c’u cha’al Riox te oy ta vinajel tu jleque."
                ]
            },
            {
                "url": "https://www.lds.org/scriptures/bofm/3-ne/13?lang=spa&clang=tzo",
                "number": 13,
                "name": "Yoxlajunebal Capitulo",
                "summary": [
                    "Jesús la xchanubtas nefitaetic c’u x-elan lec ta c’opanel Riox—Ja’ tsc’an cha pasic ac’ulejalic ta vinajel—La spas ta mantal yajchanc’optac ti ac’o mu xat yo’ntonic ta sventa c’usi chtun yu’nic li’ ta banamile—Co’ltsano xchi’uc Mateo 6."
                ],
                "verses": [
                    "Ta bats’imelel ta bats’imelel cha calboxuc, ta jc’an ti ac’o xa vac’beic limoxna ti boch’otic abul sbaique, ja’ no’ox mu me xa bac’ limoxna ti c’alal me oy viniquetic sq’uelojic ta satique, yu’un ti me jech la pase, muyuc cha yac’bot a moton jtotic ti te oy te ta vinajele.",
                    "Ja’ jech, ti c’alal cha vac’ alimoxnae, mu xa jupan a voq’ues ta satic, jech cha c’u cha’al ta spasic j-epal c’opetic te ta snail tsobunbail xchi’uc ti te ta xoraltic, ta sventa ti c’uxi xu’ xilic viniquetique, Ta bats’imelel ta xcal ti te oy smotonique.",
                    "Jech ti c’alal cha vac’ limoxnail li’ vo’te, mu me sna’ a ts’et c’ob ti c’usi ta spas abats’i c’obe.",
                    "Ta sventa ti c’uxi ta muculuc no’ox la vac’ a limoxnae, jech ti a tot te sq’ueloj ta mucule, ta xac’bot a moton ta satilal.",
                    "Ti c’alal cha c’opan Rioxe mu xa pas jech chac c’u cha’al j-epal c’op, yu’un ti j-epal c’ope ja’ lec cha’ay ti ta sc’opan Riox ta yoc’ snail tsobunbaile xchi’uc ti ta xchiquintac xoraltic ti c’uxi xu’ xilic viniquetique, Ta bats’imelel ta xcal ti te xa oy smotonique.",
                    "Jech ti vo’ot c’alal cha c’opan Rioxe, ochan ta yut a na, c’alal me a macoj xa ti sti’ a nae, c’opano ti a tot bu mu xvinaj buoye, ti atot sq’ueloj ta mucule, ta xac’bot a moton ta satilal.",
                    "Xchi’uc ti c’alal cha c’opan Rioxe, mu liquel liqueluc xaval ti c’usi cha vale, mu jechuc xa pasic jech cha c’u cha’al boch’o tsc’opanic sloc’omique, yu’un ti stuquique ta scuyic me ja’ to te ta x-a’ybatic ti c’alal me ep ta xc’opojique.",
                    "Mu xa pas jech chac c’u cha’al stuquic, yu’un ti jtotique sna’oj xa ti c’usi chtun a vu’un c’alal sc’anto xa c’ane.",
                    "Ja’ jech x-elan ti c’uxi xu’ xa c’opan Rioxe: Jtoticot te oyot ta vinajel, ac’o ich’atan ta Muc’ cu’uncutic.",
                    "Ja’uc xich’ pasel c’usi cha c’an ti li’ ta banamil jech chac c’u cha’al te ta vinajele.",
                    "Pasbuncutic pertonal jmulcutic jech chac c’u cha’al ta jpasbecutic pertonal boch’o oy smul cu’uncutique.",
                    "Xchi’uc mu xa vac’ xi yalcutic ta mulil, xchi’uc pojuncutic ta c’usi chopol.",
                    "Yu’un ja’ avu’un ti pasub mantalile xchi’uc ti tsatsalile, xchi’uc ti lequilale, jech ta scotol c’ac’al o, jechuc.",
                    "Yu’un ti me cha pasbeic pertonal smul ti viniquetique, jech cha spasboxuc pertonal ti jtotic ta vinajele.",
                    "Jech ti me muyuc cha pasbeic pertonal smul ti viniquetique, ti jtotique muyuc cha spasboxuc pertonal ec xtoc.",
                    "Xchi’uc xtoc, ti c’alal cha victa aviximique, mu xa pasic jech chac c’u cha’al j-epal c’opetic, ti ta xat yo’nton ta satic yu’un ta xaq’uic ta ilel ta sat viniquetic ti jech ta xictaic ixime, ta bats’imelel ta xcal ti te xa oy smotonique.",
                    "Jech ti vo’ot c’alal cha victa ixime, jaxo ta aceite a jol, xchi’uc poco a sat.",
                    "Ti c’uxi mu xa vac’ ta ilel yu’un viniquetic ti jech cha victa ixime, ja’ no’ox atot, ti te oy ta mucule xchi’uc ti ta xil ta mucule, ta xac’bot a moton ta satilal.",
                    "Mu xa pas ac’ulejal ta banamil, ti bu ta soc yu’un xjoch’e, xchi’uc xcuxe, xchi’uc ti bu ta xilic j-eleq’uetic ta xelc’anique.",
                    "Ja’ lec ja’ xa pas ac’ulejalic ta vinajel, ti bu mu xjoch’ine xchi’uc ti bu mu xcuxine, xchi’uc ti bu mu xilic j-eleq’uetic ta xelc’anique.",
                    "Yu’un ti te bu oy ac’ulejalique, ja’ te oy a vo’ntonic.",
                    "Ti saquil abec’talique ja’ ti asatique, ja’ jech, ti yu’nuc lec sac li’ a sate, scotol a bec’tal nojem ta saquil osil ti jechuque.",
                    "Jech ti yu’nuc chopoluc li’ a sate, scotol abec’tal nojem ta ic’al osil, ja’ jech, ti me saquil osil oy ta ic’al osil ta abec’tale, ¡c’utovan x-elan xa na’ ti va’ay ic’al osiletique.",
                    "Ja’ jech me junuc vinic xu’ ta xtun ta chib viniquetic, yu’un ti yane chopol ta xil, ja’uc ti yane ja’ lec ta xil, yu’un me ja’ mu sc’an li’ yane o me ja’ ta sc’an li’ yane. Yu’un mu stac’ xa tunic yu’un Riox xchi’uc mu stac’ xa tunic sventa c’ulejal.",
                    "Ja’o jech c’ot ta pasel ti c’alal laj yo’nton ta yalel va’ay lo’iletic ti Jesuse, la sq’uel batel ti bu lajchabic st’ujoje, jech la jyalbe: Vuleso me ta a jolic ti lo’iletic la jcale, Yu’un ti li’e ja’ vo’xuc ti boch’otic la jt’ujanan ta sventa ti ac’o spasic abtelal ta sventa li’ jteclume. Jech cha calboxuc, mu me xa nopic ti c’uxi cha cuxiique, ta sventa ti c’usi cha ve’ique xchi’uc ti c’usi cha vu’ch’ique, xchi’uc xtoc, ti c’uxi xu’ cha taic sc’u’ li’ abec’talique, ¿me ma’uc tsots sc’oplal jcuxlejaltic jech chac c’u cha’al jve’eltic, xchi’uc jbec’taltic jech chac c’u cha’al jc’u’tic.",
                    "Ja’ q’uelavil ti mutetic ta vinajele, muyuc ta sts’unubajic, xchi’uc me ja’uc ta xc’aojinic, xchi’uc me ja’uc ta stsobic ta snail; jech, ti jtotic ta vinajele ta xac’be sve’el. ¿Me mu vo’xuc ech’em lecoxuc jech chac c’u cha’al stuquic?",
                    "¿Me oy boch’o avu’nic, ti ta xat yo’nton ta sventa sts’ac sba jts’ocuc ta c’ob snatile?",
                    "Ti ta sventa a c’u’e, ¿c’uyu’un ti cha bat a vo’nton yu’une, ja’uc jechucanic chac c’u cha’al mutetic c’uxi ta xch’iique: muyuc ta x-abtejic xchi’uc ti muyuc ta xjalubajique.",
                    "Ja’ jech no’oxtoc ta xcal, me ja’uc Salomón ta scotol slequilal la slap junuc c’u’il jech chac c’u cha’al li’e,",
                    "Ja’ jech, ti me Riox ta xac’be sts’ilalil li’ osiletic jech chac c’u cha’al li’ ta orae, ti oc’ome ta xich’ aq’uel ta horno, ja’ jech cha yac’boxuc ac’u’ic ti me mu jlec’uc no’ox xch’unolajel a vo’ntonique.",
                    "Mu xa bat a vo’ntonic, ti jech cha valic: ¿c’usi ta jve’tic xchi’uc c’usi ta xcuch’tic o c’usi ta jlaptic? xa ch’iique.",
                    "Yu’un ti jtotic ta vinajele sna’oj ti ta xtun avu’nic scotol c’usitic va’aye.",
                    "Ja’ tsc’an ti ja’ jt’untic ba’yuc ti bu ta spas mantal Rioxe, xchi’uc ti slequilale, scotol ti c’usitic va’aye ta xich’ ts’aquel.",
                    "Ja’ jech, mu me xa nop ta sventa li’ oc’ome, yu’un ti oc’ome ta xa nop ta sventa scotol c’usitic oy avu’nic a tuq’uic, xu’ no’ox o ti c’usitic chopol a pasojique xi ti Jesuse."
                ]
            },
            {
                "url": "https://www.lds.org/scriptures/bofm/3-ne/14?lang=spa&clang=tzo",
                "number": 14,
                "name": "Xchanlajunebal Capitulo",
                "summary": [
                    "Jesús la spas mantal: Mu xa q’uelbe stalel achi’il; c’anbo Riox; q’uelo me abaic ta j-epalc’op lequil viniquetic—Ti stuque la jyal ti scolta boch’otic ja’ tspasananic c’usi tsc’an Jtotique—Co’ltsano xchi’uc Mateo 7."
                ],
                "verses": [
                    "Ja’ o jech ti c’alal la jyal va’ay lo’iletic ti Jesuse, sut batel yanvelta ti te bu tsobolique xchi’uc la sjam yan velta ti yee, jech la jyal: Ta bats’imelel ta bats’imelel ta xcal: mu xa q’uelbe stalel achi’il ta sventa ti c’uxi mu xa vich’ q’uelbel a talel eq’ue.",
                    "Yu’un ti c’u x-elan cha q’uel talelile, ja’ jech cha vich’ q’uelbel a talel ec xtoc; xchi’uc ti c’u x-elan cha bisvane ja’ jech cha vich’ bisel ec xtoc.",
                    "Xchi’uc, ¿c’u yu’un cha q’uel c’aep oy ta sat achi’il ti jech mu xa vil ti c’aep oy ta a sat atuque?",
                    "Jech, ¿c’uxi xu’ cha valbe achi’il: la’ jloq’uestic c’aep oy ta asat, ti jech oy c’aep ta asat atuque?",
                    "¡J-epal c’op! loq’ueso ba’yuc sc’aepal a sat atuc, ja’ o jech xu’ xa vilbe lec sc’aepal sat ti achi’ile.",
                    "Mu xa vac’be c’usi tu jlec’ li’ ts’ietique, xchi’uc mu xa vac’be chitom ti c’usi lec sts’ayayete, yatsame xpech’ ta teq’uel xchi’uc yatsame biq’uitic xbat ta yacan.",
                    "Me la c’ane, ta xa vich’ ac’bel; me la sa’e, ta xa ta, me la tij li’ ti’ nae, ta xa vich’ jambel.",
                    "Yu’un scotol ti boch’otic ta sc’anique, ta staic, xchi’uc ti boch’o ta st’une, ta sta; xchi’uc ti boch’o ta stij ti’nae ta xich’ jambel.",
                    "Jech, ¿me oy boch’o jech vinical avu’nic, ti me c’anbat pan yu’un xnich’on, ti jech ta xac’be tone,",
                    "Xchi’uc me c’anbat choy, ti jech ta xac’be chone?",
                    "Ja’ jech ti vo’xuque chopoloxuc o no’ox, pero jech xa na’ic yaq’uel c’usi tsc’an anich’onic, a ¿ja’uc ti Riox ti te oy te ta vinajele ta xac’ c’usitic lec ta stojolalic ti boch’otic ta chc’anbate?",
                    "Ja’ jech, ti c’usitic cha c’an ta spasic ti viniquetic ta atojolalique, ja’ jech xa pasic ti vo’xuc ta stojolalique, yu’un ti li’e ja’ ti mantale xchi’uc ti lequil viniquetique.",
                    "Ochanic batel ta biq’uit be, yu’un ja’ muc’ ti sti’nail, xchi’uc ja’ jamal ti sbelal ch’ayebale, xchi’uc ja’ epic ti boch’otic ta x-ochic batel tee.",
                    "Yu’un ja’ biq’uit ti sti’nail xchi’uc ja’ biq’uit ti sbelal bu ta x-ic’van batel ta cuxlejale, xchi’uc muyuc epic ti boch’otic ta staique.",
                    "Bijubanicme, mu me xa slo’laic ti jlo’lavanej lequil viniquetic ti jech ta xal ta atojolalic ti xco’laj xa xchi’uc chij x-elanique, jech ti ta yo’ntonique xco’laj xchi’uc jti’vanej bolom.",
                    "Xu’ xa votquinic ta sventa c’usi ta spas, ¿yu’un me stac’ xa ta ts’usub ti ta ch’ixtique, xchi’uc me stac’ xa ta igo te’ ti ta ch’ixe.",
                    "Ja’ no’ox jech xtoc, scotol ti lequil te’e ta xac’ lec sat, ja’ jech xtoc ti bu mu lequil te’uque muyuc lec sat ta xac’.",
                    "Jun lequil te’e mu xu’ xac’ chopol sat, xchi’uc ti jun chopol te’e mu xu’ xac’ lec sat.",
                    "Scotol ti te’etic me muyuc lec ta xac’ sate, ta xich’ sebel xchi’uc ta xich’ aq’uel ta c’oc’.",
                    "Ja’ yo jech, ta sat xu’ xa votquinic.",
                    "Yu’un mu scotolicuc ti boch’otic chi yalbicun: Cajval, Cajval, ta x-ochic ta slequilal vinajele; yu’un ja’ no’ox ti boch’o ta spas c’usi ta sc’an jtot te oy ta vinajele.",
                    "Ti ta slajebal c’ac’ale oy epic ti chi yalbicuc; Cajval, Cajval, ¿muyuc bu jcholcutic c’op ta abi, xchi’uc muyuc bu jloq’uescutic pucujetic ta abi, xchi’uc muyuc jpasojcutic ta abi alaq’uic sba abtelaletic?",
                    "Ja’ jech ta jtac’beic: Muyuc baq’uin la jcotquinoxuc, q’uejabaic ta jtojolal, yu’un ja’ la pasic bolililetic.",
                    "Ja’ jech boch’ouc no’ox ti ta xa’ay li’ ca’yejtaque, xchi’uc ti me la spase, ja’ jech chac c’u cha’al jun vinic la smeltsan sna ta ba ton;",
                    "Jech tal vo’, tu jtsots no’ox ti vo’e, xchi’uc tsots la sjub ic’, xchi’uc tsots c’ot ti ta nae, jech muyuc bu xlom, yu’un pasbil ta ba ton.",
                    "Scotolic ti boch’otic ta xa’ybicun li’ ca’yejtac xchi’uc me muyuc la spasique yu’un ja’ jechic jech chac c’u cha’al jun vinic la spas sna ta yi’tic.",
                    "Jech tal ti vo’e, tu jtsots no’ox ti vo’e, xchi’uc tsots la sjub ti iq’ue, xchi’uc tsots c’ot ti ta nae, jech lom o ti nae, muc’tic no’ox c’ot ta pasel ti jech lom oe."
                ]
            },
            {
                "url": "https://www.lds.org/scriptures/bofm/3-ne/15?lang=spa&clang=tzo",
                "number": 15,
                "name": "Svo’lajunebal Capitulo",
                "summary": [
                    "La jyalbe sc’oplal Jesús ti jech c’ot xa ta pasel ta stojolal ti smantal Moisese—Ti nefitaetique ja’ic ti yantic chijetic bu la jyal Jesús te ta Jerusalene—Ta sventa bolililetic, ti steclumal Cajvaltic ta Jerusalen mu sna’ic ta sventa yantic chijetic bu tanijbilic batel ta Israele."
                ],
                "verses": [
                    "Ja’ o jech ti c’alal laj yo’nton Jesús ta yalel ti va’ay lo’iletique. La sq’uel xocontac ti te bu tsobolique, jech la jyalbeic: Ja’ jech tsc’an cha va’ay ti c’usitic li chanubtasvan c’alal sc’anto xibat ta stojolal jtote; ja’ jech ti boch’otic ta xvul ta sjolic ti c’u x-elan ca’yejtac vu’une, xchi’uc ti me la spasique ta xcol ta slajebal c’ac’al.",
                    "Ja’ o jech ti c’alal la jyal Jesús va’ay lo’iletique, la jyil ti oy boch’o xcuxet yo’ntonique, xchi’uc ti ta sjac’be sbaic c’usi van ta spas ti stuc ta sventa smantaltac Moisese; yu’un mu xa’ybeic smelolal ti lo’iletic ta sventa c’ustic vo’nej xa jelovene, yu’un ta scotol ti c’usitic oye pasemic xa ta ach’.",
                    "Ja’ jech la jyich’ic albel: Mu tu j-ech’emuc xa sa’ xcuxetel a vo’ntonic ta sventa ti jech la jcal pasemic xa ta ach’ ti c’usitic c’otemic ta pasel ta vo’neje.",
                    "Ja’ jech, ta xcal ti ta xc’ot ta pasel ti mantal bu la jyich’ ac’bel Moisese.",
                    "Ja’jech, ja’ vu’un ti boch’o la jyac’ mantale, xchi’uc vu’un ti boch’o la jyal oy c’usi ta xac’be steclumal Israele, ja’ yo jech, ti mantale ta xc’ot ta pasel ta jtojolal, yu’un ja’ tal jch’un ti mantale; ja’ yo jech, c’ot xa ta pasel.",
                    "Ja’ jech, ti vu’une, muyuc ta jch’ay ti lequil viniquetique, yu’un scotol ti c’usitic muyucto c’otem ta pasel ta jtojolale, ta bats’imelel ta xcal ti ta xc’ot ta pasel scotole.",
                    "Xchi’uc la jcalboxuc xa scotol ti c’usitic vo’nej xa jelovene, muyuc ta jch’ayes ti c’usi albil ta sventa jutuc xa sc’an xtale.",
                    "Yu’un ti c’usi la jcal ta sventa jteclume muyuc to bu c’otem ta pasel scotol; jech ti c’u x-elan mantal la jyich’ albel Moisese te ta xlaj o stu ta jtojolal.",
                    "Ja’ jech, ja’ vu’un mantalilun xchi’uc saquil osilun, q’uelicuntal li’ vu’une, xchi’uc q’uelabaic lec c’alalto ta slajebal c’ac’al, xchi’uc ta xa cuxi, yu’un ti boch’o ta sq’uel sba lec c’alal to ta slajebal c’ac’ale, ta xcac’be xcuxlejal ta sbatel osil.",
                    "Ja’ jech la jcac’ ti mantaletique, ch’unic me ti jmantaltaque, yu’un ja’ ti mantaletique xchi’uc ja’ lequil viniquetic ti li’i, yu’un ta bats’imelel la jyalic ta jamal ta jventa vu’un.",
                    "Ja’o jech ti c’alal laj yo’nton Jesús ta yalel ti va’ay lo’iletique, jech la jyalbe ti lajchabic boch’otic la st’uje:",
                    "Vo’xuc cajchanubtasvanejoxuc xchi’uc vo’xuc saquil osiloxuc ti li’ ta jteclum, ti ja’ic scomelal snailal Josee.",
                    "Xchi’uc xtoc ti li’ banamile ja’ apuculalic, xchi’uc ja’ la jyac’boxuc ti jtotique.",
                    "Xchi’uc muyuc baq’uin la pasun ta mantal jtotic ti jech xu’ xcal ta sventa a vermanoic te ta Jerusalene.",
                    "Xchi’uc muyuc baq’uin la spasun ta mantal jtotic ti jech ta xcalboxuc ta sventaic ti jvoc’ snailal Israele, yu’un ti jtotique la sloq’ues batel ta sbanamil.",
                    "Ja’ no’ox la spasun ta mantal stuc ti xu’ cha calboxuc jech cha c’u cha’al li’e.",
                    "Oy to yantic jchijtac ti ma’icuc li’ ta corale, ti va’yique, tsc’an ta xquic’tal xchi’uc ta xaybicun jc’op, yu’un jtsopic no’ox, xchi’uc jun no’ox jchabivanej.",
                    "Tana, ja’ ta sventa muyuc la jyac’ sbaic xchi’uc muyuc xch’unolajel yo’ntonic ti jech muyuc la jya’yic ti ca’yeje; ja’ jech, ti jtotique la spasun ta mantal ti muyucuc c’usi yan ep xcal jech chac c’u cha’al li’e.",
                    "Jech ta bats’imelel cha calboxuc ti ja’ Riox la spasun ta mantale, ja’ yo vu’un cha calboxuc, ti jech la jyich’ic ch’aquel batel ta sventa sbolilique, ja’ jech, ja’ ta sventa sbolilic ti jech mu sna’ic buoyique.",
                    "Xchi’uc ta bats’imelel cha calboxuc xtoc, ti jtotique la xa xch’ac yantic ti te ta va’yique; ja’ ta sventa sbolilic ti jech mu sna’ic buoyique.",
                    "Jech ta bats’imelel cha calboxuc ti ja’ vo’xuc ti voch’otic la jcal: Oyto yan jchij ti ma’icuc li’ ta corale; ti va’yique ta sc’an ta xquiq’uictal, xchi’uc ta xa’ybicun jc’op; xchi’uc ta stsob sbaic ta jmoj xchi’uc jun no’ox xcha’bielic xi chie.",
                    "Muyuc xa va’ybeic lec smelolal, yu’un la cuyic me ja’ic ti boch’otic ma’icuc snailal Israele, yu’un muyuc xa va’ybeic smelolal ti ja’ ta sventa c’u x-elan ta xcholic c’op boch’otic ma’icuc ta snailal Israel ti xu’ cha ch’unique.",
                    "Xchi’uc muyuc xa va’ybeic lec smelolal ti jech la jcal, ta xa’ybicun jc’op, xchi’uc muyuc xa va’ybicun smelolal ti voch’otic ma’icuc ta snailal Israel ti jech ta xa’yic baq’uin ti jc’ope, ti jech muyuc bu ta xcac’ jba ta ilel ta stojolalic, ti ja’ no’ox ta sventa Ch’ul Espíritue.",
                    "Ja’ jech, ti vo’xuque ava’yojbicun ti jc’ope, xchi’uc a avilojicun xa, xchi’uc vo’xuc ti jchijtacoxuque, ja’ xa te atabiloxuc o ti ta c’u x-elan jtotic la jyac’bune."
                ]
            },
            {
                "url": "https://www.lds.org/scriptures/bofm/3-ne/16?lang=spa&clang=tzo",
                "number": 16,
                "name": "Svaclajunebal Capitulo",
                "summary": [
                    "Ti Jesuse ta svu’lan ta baq’uin ti yantic chijetic bu tanijbilic batel ta Israele—Ti ta slajebal c’ac’ale ta xbat ta stojolalic boch’otic ma’icuc snailal Israel ti lequil c’ope xchi’uc ja’ ts’acal ta xbat ta stojolalic ti boch’otic ja’ic snailal Israele—Ti boch’otic ja’ic steclumal Cajvaltique ta sq’uelic ta satic stuquic ti c’alal me la jyich’ic aq’uel sutel te bu muyuc uts’intaele."
                ],
                "verses": [
                    "Ta bats’imelel, ta bats’imelel ta xcal ti oyto yantic jchijtac ti ma’icuc ti li’ ta banamile, xchi’uc me ja’uc ta sbanamil Jerusalene, xchi’uc me ja’uc ti li’ ta banamil bu nopolic no’ox bu la jpas cabtele.",
                    "Ti boch’otic va’ay ta xcale, ja’ic ti boch’otic muyucto ya’yojbicun ca’yejtaque; yu’un muyuc baq’uin la jcac’ jba ta ilel ta stojolalic.",
                    "Jech laj xa quich’ mantal yu’un jtotic ti jech tsc’an chi bat ta stojolalic c’uxi xu’ xi ya’ybicun jc’ope xchi’uc ti c’uxi xich’ic atael ta jchijtaque, ti c’uxi jtsopicuc no’oxe, xchi’uc ti junuc no’ox xcha’bielique, chi bat chbat cac’ jba ta ilel ta stojolalic.",
                    "Xchi’uc ta jpas mantal ti ac’o xa ts’ibaic ti li’ lo’iletic ta ts’acal ti c’alal me libate, ta sventa ti c’uxi xu’ xich’ic ti li’ jteclumal ta Jerusalene, ti boch’otic la jyilicune xchi’uc ti boch’otic la xchi’nicun ta lo’ile, muyuc ta sc’anbeic jtotic ta jbi ti c’uxi xu’ xich’ic chanubtasel yu’un Ch’ul Espíritu ta aventaic vo’xuc jech chac c’u cha’al yantic jvoq’uic muyuc c’usi sna’ic ta sventa lo’iletic bu cha ts’ibaic xchi’uc cha naq’uic ti c’uxi xu’ xich’ic ac’bel yilic ti boch’otic ma’icuc snailal Israele, ti c’uxi ja’ xa ta slequilalic boch’otic ma’icuc snailal Israel, ti scomelal xnich’nabic ti boch’otic, ti jech ta xich’ tanijel batel ta scotol banamil ta sventa smulique, ja’ to jech xu’ ta xich’ic tsobel o me ja’ c’uxi xu’ xich’ic iq’uel batel ta jtojolal ti vu’un jcoltavanejun yu’nique.",
                    "Ja’ jech ta jtsob ta xchan jotal xchiquin banamil; ja’ to jech te ta xc’ot ta pasel cu’un ti c’usi la jyal jtotic ta sventa scotol jteclum ta snailal Israele.",
                    "Xchi’uc oy benticion yu’nic ti boch’otic ma’icuc snailal Israel ti jech la xch’unicune, ja’ no’ox ta Ch’ul Espíritu, ti jech ta xalboxuc ta jamal ta jventa vu’un xchi’uc ta sventa jtotique.",
                    "Ja’ jech, ja’ no’ox ta sventa xch’unolajel yo’nton ta jtojolal, xi ti jtotique, xchi’uc ta sventa ti muyuc xch’unolajel a vo’ntonic vo’xuc snailal Israel, ta bats’imelel ta xc’ot ta stojolalic ti boch’otic ma’icuc ta snailal Israel ta slajebal c’ac’al, ti c’uxi xu’ xich’ic ac’bel yilic ti saquil c’usitic li’e.",
                    "Jech, abul sba ti boch’otic ja’ snailal Israel muyuc xch’unolajel yo’ntonique; xi ti jtotique—jech ti boch’otic talemic li’ ta sba banamile, la stanijic batel jteclumal ti ja’ic snailal Israele, xchi’uc la xpech’ic ta teq’uel.",
                    "Ta sventa slequilal jtotic ta stojolalic boch’otic mu ja’icuc snailal Israele, jech chac c’u cha’al ta sq’uel talelil jtotic ta sventaic boch’otic ja’ic jteclumal snailal Israel, ta bats’imelel, ta bats’imelel ta xcal ti ta ts’acal me c’ot ta pasel scotol ti c’usitic li’e, xchi’uc ti me yich’ic tuch’esel ti ja’ic jteclumal snailal Israele, xchi’uc ti me ta xat yo’ntonique, xchi’uc ti me chamique, xchi’uc ti me yich’ic nutsel ta stojolalique, xchi’uc ti me mu xich’ic c’anel ta stojolalique, xchi’uc ti me ja’ no’ox ta slabanic ta stojolalique.",
                    "Jech la spas mantal jtotic ti jechuc xcalboxuque; Ti baq’uin ta sa’ smulic ta sventa c’u x-elan chanubtasvanejemun ti boch’otic mu ja’icuc snailal Israele, xchi’uc ti me jeche’ no’ox ta stoy sba yo’ntonic ta scotol muc’tiquil jteclumetic xchi’uc ta scotol jteclum ta scotol banamile, xchi’uc me ja’ nojemic ta chopol c’op, xchi’uc ta lo’lavanej, xchi’uc ta chopoliletique, xchi’uc ta scotol ta chop epal c’opile, xchi’uc milbaile, xchi’uc ta jlo’lavanej paleetique, pich’ o’ntonale, xchi’uc chopol ta mucule; ti me la spasic scotol ti c’usitic va’aye, ti me mu sc’anic ti slequil c’usi li chanubtasvane, ja’ jech, ta jloq’ues ta stojolalic ti saquil c’usi li chanubtasvane, xi ti jtotique.",
                    "Ja’ to jech te ta jna’ ti c’usi calojcutic xchi’uc li’ jteclumale, vo’ot snailal Israel, ta xquich’boxuc batel li’ jlequil c’ope.",
                    "Xchi’uc ta xcac’boxuc a vilic vo’xuc snailal Israel, ti boch’otic ma’icuc snailal Israele muyuc stsatsalic ta a tojolal, ba’yuc ta jt’ab ta co’nton ti c’usi la jcal ta a tojolale vo’ot snailal Israel, xchi’uc ta xa votquin lec ti saquil jlequil c’ope.",
                    "Jech ti me la sutes yo’ntonic xchi’uc ti me sutic batel ta stojolal ti boch’otic ma’icuc snailal Israele, ja’ jech, ta xich’ic atael ta jteclumal ta snailal Israel xi ti jtotique.",
                    "Xchi’uc muyuc ta xcac’ ac’o batuc jteclumal ta stojolalic ti ja’ic snailal Israel jech bat ta stojolalic chbat yich’ic pech’el ta teq’uel ta yacanique, xi ti jtotique.",
                    "Ti me muyuc sutictal ta jtojolale, xchi’uc me muyuc cha’ybicun li’ jc’ope, vu’un ta xcaq’uic, jech ta xcaq’uic ti jteclumaltac snailal Israel, ba jeloicuc ta o’lol ta stojolalic; xchi’uc cha pech’ic ta teq’uel, ja’ jech tspasic jech chac c’u cha’al ats’am ti ch’ayem xa xchi’ile, yu’un ja’ xa jech muyuc xa c’usi xtun o, ja’ xa no’ox ta xich’ jipel xchi’uc ta xich’ pech’el ta teq’uel ta yacanic jteclumal. Snailal Israel.",
                    "Ta bats’imelel, ta bats’imelel cha calboxuc ti ja’ jech la spasun ta mantal jtotic: Ti ac’o xcac’ ta spuculal osilic li’ jteclum ti li’ banamile.",
                    "Ja’ jach, ta xc’ot ta pasel ti ya’yej lequil vinic Isaias ti jech ta xal:",
                    "Ti jchabivanej viniquetic avu’nique ta stoy yeic; jmoj ta xq’uejinic, yu’un ta xilic ta satic stuquic ti c’alal ta x-ac’atic sutel yu’un Cajvaltic te bu muyuc uts’intaele.",
                    "¡Avanic ta sventa xcuxetel yo’ntonic! ¡q’uejinic ta jmoj ta sventa ti te muyuc c’usi oy ta yosilal Jerusalene! yu’un ti Cajvaltique laj xa spatbe yo’nton ti steclumale, xchi’uc laj xa scolta ti Jerusalene.",
                    "Ti Cajvaltique la st’anan xch’ul c’ob ta satic scotol jteclum, xchi’uc ta scotol sti’iltac banamil ta xilic coltael yu’un Riox."
                ]
            },
            {
                "url": "https://www.lds.org/scriptures/bofm/3-ne/17?lang=spa&clang=tzo",
                "number": 17,
                "name": "Svuclajunebal Capitulo",
                "summary": [
                    "Ti Jesuse la jyalbe steclumal ti ac’o snopic lec ta sjolic ti ya’yejtaque xchi’uc ti ac’o sc’opanic Riox c’uxi xu’ xaybeic lec smelolale—La scoltaanan jchameletic—La sc’opan Riox ta sventa jteclum ti jech mu stac’ ts’ibael ti c’u x-elan la spase—Ti abatetique la sq’uelic lec bic’tal ololetic xchi’uc ti va’yique la jyich’ic joyibtael ta c’oc’."
                ],
                "verses": [
                    "Ja’ jech c’ot ta pasel ti c’alal laj yo’nton ta lo’il Jesús ta va’ay x-elan lo’iletique, jech laj sq’uel no’oxtoc ti xocontac bu tsobolique jech la jyalbeic: Ja’ jech, ti jc’ac’alile jutuc xa sc’an.",
                    "Ta xquil ti tu jc’unoxuque, ti jech mu xa va’ybeic smelolal ti lo’iletic c’u x-elan lo’ilajemun ti jtotic la spasun ta mantal ti jech ac’o xi lo’ilaj li’ ta orae.",
                    "Ja’ jech, batanic ta anaic, xchi’uc nopic lec ta ajolic ti lo’iletic c’u x-elan la jcale, xchi’uc c’anbeic jtotic ta jbi ti ac’o xa va’ybeic lec smelolale; xchi’uc meltsanic lec a jolic ti c’uxi xu’ xa va’ybeic lec smelolal oc’ome, jech chital yanvelta ta atojolalic.",
                    "Yu’un ti li’ ta orae, taxi bat ta stojolal jtotic, xchi’uc ta xbat cac’ jba ta ilel ta stojolalic ti bu ch’ayemic jtsop Israele, yu’un muyuc ch’ayemic ti ta stojolal jtotique, yu’un ja’ sna’oj stuc ti bu yic’oj batele.",
                    "Ja’o jech, ti c’alal la jyal jech ti Jesuse, la sq’uel yanvelta ti xocontac bu tsobolique, jech la jyil ti ta x-oq’uique, xchi’uc ti ja’ q’uelbil tajmeque, ti xco’laj xchi’uc yu’un tsc’anic ti jech ac’o comucto muc’tajaluc xchi’uquique.",
                    "Xchi’uc ja’ jech la jyal: Ti xc’uxul co’nton ta atojolalique ja’ ta xpixoxuc ta slequilal.",
                    "¿Me oy boch’o ip cha’ay avu’nic? iq’uic talel li’i, ¿me oy boch’o coxo, me ma’ sat, me motin, me luben, me tuch’emic, me chc’a’ic, me xmoch’oj sba c’usiuc no’ox yu’nic, me coc, me ta xat yo’ntonic ta c’usiuc no’oxe? iq’uictal li’e, vu’un ta jcoltaic, yu’un oy xc’uxul co’nton ta stojolalic; yu’un ti xc’uxul co’ntone pixil ta lequilal.",
                    "Ta xquil ti cha c’anic cha q’uelic ti c’usi la jpas ta stojolalic a vermanotaquic te ta Jerusalene, yu’un chquil ti xch’unolajel a vo’ntonique xu’ xa no’ox o ti c’u x-elan xu’ ta jcoltaoxuque.",
                    "Ja’ o jech ti c’alal la jyal jech va’aye; scotolic ti boch’otic te tsobolique ta jmoj chapal c’op nopajic batel, xchi’uquic ti yaj chamelique, xchi’uc ti boch’o ta xat yo’nton yu’nique, xchi’uc ti xcoxoique, xchi’uc ti sma’satique, xchi’uc ti s-uma’ique, xchi’uc scotolic ti boch’otic ta xat yo’ntonic ta scotol ta chop at o’ntonale, jech la scoltaanan scotol, jech chac c’u cha’al ip cha’yic ti boch’otic yic’ojanic batele.",
                    "Scotolic ti va’yique, xchi’uc ti boch’otic la jyich’ic coltaele, xchi’uc ti boch’otic muyuc ipique, la squejan sbaic ta yacantac, xchi’uc la jyich’ic ta muc’, ja’ o jech ti c’alal nopajic batel ti boch’otic te tsobolique, la sts’uts’beic ti yacantaque, ja’ to ti c’uxi la jyatintasbeic yacantac ta ya’lel satique.",
                    "Ja’ o jech xtoc la spas mantal ti ac’o yiq’uictal sbic’tal xnich’nabique.",
                    "Jech ti c’alal la jyiq’uictal ta sbic’tal nich’nabique, la jyaq’uic ta banamil te ta xocontac, ti Jesuse va’al ta o’lol icom, jech ti boch’otic te tsobolique la jyaq’uic jeloicuc scotol, ja’to ti c’uxi jeloic scotolique.",
                    "Ja’o jech ti c’alal te xa oy scotolique, ti Jesuse te va’al ta o’lol, xchi’uc la spas mantal ti ac’o quejiicuc ta banamil scotolic ti boch’otic te tsobolique.",
                    "Ja’ o jech ti c’alal quejelic xa ta banamile, lo’ilaj yo’nton Jesús ta yut yo’nton, jech la jyal: Tati abul jba chca’ay ti ta sventa sbolilic li’ jteclum snailal Israele.",
                    "Ja’ o jech ti c’alal la jyal jech va’ay lo’iletique, la squejan sba ec xtoc ti ta banamile, ja’o jech la sc’opan jtotic, ti c’u x-elan la sc’opan ti jtotique mu stac’ ts’ibael, jech ti boch’otic te tsobolic la jya’yique, la jyalic ta jamal.",
                    "Ja’ jech x-elan sba ti ta xalic ta jamale; muyuc baq’uin xil satil xchi’uc me ja’uc chiquinil ya’yoj jech, jech chac c’u cha’al li’ ta orae, ti yu’un muc’tic xchi’uc ti alaq’uic sba ti c’usitic la jquiltic xchi’uc ti c’usitic la jca’ytic ti Jesús la sc’opan jtotique.",
                    "Xchi’uc muyuc oq’uil xu’ ta xal, xchi’uc me ja’uc oyuc jun vinic ti boch’o xu’ ta sts’ibae, me ja’uc yo’nton vinic ti jech xu’ xal ti jech muc’tic xchi’uc ti alaq’uic sba jech chac c’ucha’al c’usitic la jquiltic xchi’uc ti c’usitic la jca’ytic ti Jesús la jyale, xchi’uc muyuc boch’o xu’ yu’un jech tspas xcuxetel o’ntonal ta snojes jch’uleltic ti c’alal la jca’ytic ta sc’anbe jtotic ta jventatic vu’tique.",
                    "Ja’ o jech ti c’alal laj yo’nton ta sc’opanel jtotic ti Jesuse, jech te lic, jech muc’tic no’ox xcuxetel yo’ntonic ti boch’otic te tsobolique, ti jech la jyich’ic tsalele.",
                    "Ja’ o jech la jyich’ic c’opanel yu’un ti Jesuse, pasatic ta mantal ti ac’o liquicuque.",
                    "Jech te liquic ti ta banamile, ja’ jech la jyich’ic albel: Oy benticion a avu’nic ta sventa xch’unolajel a vo’ntonic, ta na un, ja’ jech ts’acal xa o ti xcuxetel co’ntone.",
                    "Ja’ jech ti c’alal la jyal va’ay lo’iletique, oc’, ti boch’otic te tsobolique la jyalic ta jamal ti c’usitic Va’aye xchi’uc la stsac tajujuntal ti svic’tal xnich’nabique, la jyac’be benticion, xchi’uc la sc’anbe slequilal jtotic ta stojolalic.",
                    "C’alal la spas ti va’aye, oc’ no’ox yanvelta xtoc.",
                    "Xchi’uc la sc’opan ti boch’otic te tsobolique, jech la jyalbeic: Q’uelic ti a vic’tal xnich’nabique.",
                    "Ja’ o jech, ti c’alal la stoy satic ti c’alal la sq’uelique, te la sq’uelic batel vinajel, xchi’uc la jyilic jam ti vinajele, xchi’uc la jyilic abatetic ti te oyic ta vinajel ti xco’laj xchi’uc ta o’lol c’oc’ oyic yileluque, yalictal la sjoyibtaic ti vic’tal ololetique, xchi’uc jech la jyich’ic joyibtael ta c’oc’; jech ta abatetic la jyich’ic q’uelel.",
                    "Jech ti boch’otic te tsobolique, la jyilic xchi’uc la jya’yic xchi’uc la jyalic ta jamal, xchi’uc sna’ojic ta bats’imelel ti yu’un jech ta bats’imelel ti c’usi la jyalic ta jamale, yu’un scotolic la jyilic xchi’uc la jya’yic, ta jujuntal la jya’yic jech, oyic van cha’mil xchi’uc vob ciento (2,500) ch’ulelaletic, ja’ jech capalic ta viniquetic, ta antsetic xchi’uc ta ololetic."
                ]
            },
            {
                "url": "https://www.lds.org/scriptures/bofm/3-ne/18?lang=spa&clang=tzo",
                "number": 18,
                "name": "Xvaxaclajunebal Capitulo",
                "summary": [
                    "Ti Jesuse ta xac’ ta ilel ta nefitaetic c’u x-elan ta ts’uiltasel pan xchi’uc ya’lel ts’usub—La spas mantal ti ac’o sc’opanic Riox ta scotol c’ac’al ta sbie—Ti boch’otic ta sve’ic sbec’tal xchi’uc ti boch’otic ta xuch’ic xch’ich’al me muyuc lec c’usi tspase ta xich’ aq’uel batel ta ch’ayel—La jyac’be svu’el jchanc’opetic ta sventa c’uxi xu’ xaq’uic Ch’ul Espíritu."
                ],
                "verses": [
                    "Ja’ o jech ti Jesuse la spas ta mantal yajchanc’optac, ti ac’o yich’ic batel pan xchi’uc ya’lel ts’usube.",
                    "C’alal ja’o bat yich’ictal ti pan xchi’uc ya’lel ts’usube, la spas ta mantal ac’o chotiicuc ta banamil ti boch’otic te tsobolique.",
                    "Ja’ ojech c’alal c’otic ti yajchanc’optac xchi’uc pan xchi’uc ya’lel ts’usube, la stsac ti pane la svoc’ xchi’uc la sts’uiltas; jech la jyac’be ti yaj yajchanc’optaque xchi’uc la spas ta mantal ti ac’o sve’ique.",
                    "Ti c’alal la sve’ic xchi’uc ti jech nojique, la spas ta mantal ti ac’o yac’beic ti boch’otic te tsobolique.",
                    "Jech ti c’alal la sve’ic xchi’uc nojic ti boch’otic te tsobolique, la jyalbe ti yajchanc’optaque: Ja’ jech, ta xich’ pasel ta mantal junucal a avu’nic, ti va’ye ja’ ta xcac’be stsatsal ti c’uxi ja’uc svoc’ pan xchi’uc sts’uiltas ti c’uxi xu’ xac’be boch’otic ja’ic ta jch’ulnae, ta scotolic ti boch’otic ta xch’unic xchi’uc ta xich’ic vo’ ta jbie.",
                    "Jech, jechuc me xa pasilanic o ta scotol c’ac’al, jech chac c’u cha’al vu’un la jpas, ti la jvoc’ xchi’uc ti la jts’uiltas xchi’uc ti la jcac’boxuc ti pane.",
                    "Ti jech cha pasique ja’ ti c’uxi xa taic ta na’el ti jbec’tal c’u x-elan la jcac’ ta ilele, xchi’uc ja’ ta xal ta jamal ta stojolal jtotic ti yu’un jech cha taicun ta na’el, ti me jech cha taicun ta na’el ta scotol c’ac’ale, cha vich’ic J-espíritu ti c’uxi ja’uc te cha xchi’noxuc oe.",
                    "Ja’ o jech ti c’alal la jyal va’ay lo’iletique, la spas ta mantal yajchanc’optac ti ac’o stsaquic ti ya’lel ts’usub te ta bise, xchi’uc ti ac’ouc yuch’ique xchi’uc ti ac’o yac’beic yuch’ic xtoc ti boch’otic te tsobolique.",
                    "Ja’ jech la spasic, la jyuch’ic xchi’uc nojic o; xchi’uc la jyac’beic ti boch’otic te tsobolique, ti va’aye la jyuch’ic xchi’uc nojic o.",
                    "Ja’ o jech c’alal la spasic ti c’usitic va’ay ti jchanc’opetique, Ti Jesuse jech la jyal: Oy benticion avu’nic ta sventa ti c’usi li’e, ja’ jech chc’ot ta pasel o ti jmantaltaque, xchi’uc ja’ ta xal ta jamal ta stojolal jtotic ti yu’un avalojbe a vo’ntonic spasel ti c’u x-elan la jpasoxuc ta mantale.",
                    "Ja’ jech xa pasbeic scotolic ti boch’otic ta sutes yo’ntonique, xchi’uc ti boch’otic ta xich’ic vo’ ta jbie; xchi’uc ja’ xa pasic ti c’uxi xu’ xa taic ta na’el ti ja’ jch’ich’al, ti ja’ la jamal ta aventaic ti c’uxi xu’ xal ta jamal ta stojolal jtotic ti jech cha taicun ta na’el ta scotol c’ac’ale, ti me jech cha taicun ta na’ele, cha taic Jch’ul Espíritu ti c’uxi te cha xchi’noxuc oe.",
                    "Jech ta xcac’ mantal ti ja’uc jech xa pasic ti c’usitic va’aye. Ti me ja’ jech cha pasic ta scotol c’ac’al ti c’usitic va’aye, cha vich’ic benticion, yu’un ja’ te avac’oj abaic ta sba jtonal.",
                    "Jech ti boch’otic ja’ jechtic sba tspasilanic jech chac c’u cha’al li’e, ma’uc te yac’oj sbaic ta sba jtonal, yu’un ja’ te liquemtal yi’bel ta ba yi’tic, c’alal me tal vo’, xchi’uc me tal ic’ xchi’uc me yich’ jubel ic’ ta stojolale ta xyal ta lum, jech ti smactac c’atinvaque, jamal xa ti c’uxi xu’ ta xich’ic iq’uele.",
                    "Ja’ jech cha taic benticion vo’xuc ti me la ch’unic ti jmantaltac ti bu Riox la spasun ta mantal ac’o caq’ue.",
                    "Ta bats’imelel, ta bats’imelel cha calboxuc ti ac’o xa chabi abaique xchi’uc ti ac’o xa c’opanic Riox ta scotol c’ac’ale, mu me ja’uc me syalesoxuc ta mulil pucuje, xchi’uc me jech xic’oxuc batel ta chuquele.",
                    "Ja’ jech chac c’u cha’al jc’opanoj Riox ta atojolalique, ja’ jech xa c’opanic Riox ti vo’xuc te ta jch’ulnae, achi’uquic ti boch’otic ja’ic jteclumal ti jech ac’o sutes yo’ntonique xchi’uc ti ac’o xich’ic vo’ ta jbie. Ja’ jech, vu’un saquil osilun; vu’un cac’oj avilic c’u x-elan.",
                    "Ja’ o jech ti c’alal la jyal va’ay lo’iletic ti ta yajchanc’optaque, joyij batel yanvelta ti te bu ep tsobolique, xchi’uc jech la jyal:",
                    "Ja’ jech ta bats’imelel, ta bats’imelel cha calboxuc ti ac’o xa chabi a vaique xchi’uc ti ac’o xa c’opanic Riox ta scotol c’ac’ale, mu me ja’uc me xa ochic batel ta mulile, yu’un ti pucuje ta sc’an slilinoxuc jech chac c’u cha’al trigo.",
                    "Ja’ jech scotoluc me c’ac’al xa c’opanic ta jbi.",
                    "Yu’un c’usiuc no’ox ti cha c’anbeic jtotic ta jbie, ti me a na’ojic ti cha taique, xchi’uc ti me leque, cha vich’ic ac’bel.",
                    "C’opanic jtotic ta sventa anailalic scotol c’ac’al ta jbi, ti c’uxi xu’ xich’ic benticion a vajnilique xchi’uc anich’nabique.",
                    "Ja’ jech xa tsob abaic ta jujuliquel; xchi’uc mu me boch’ouc mu xa vac’ te oyuc ti c’alal cha tsob abaique, ac’o me te oyuc achi’uquic, mu me xa valbe mo’oj.",
                    "Ja’ no’ox c’opanbeic Riox ta stojolalic, mu me xa nutsic loq’uel, ti me ta xtal jujuliquel ta atojolalique, c’opanic jtotic ta stojolalic ta jbi.",
                    "Toyic a xojobalic ti c’uxi ac’o sacubuc sbejel banamile, ja’ jech, ja’ vu’un ti saquil osilun ti tsc’an jech cha vaq’uic ta toyole: Ti c’u x-elan la vilic la jpase. Ja’ jech, la vilic ti c’u x-elan la jc’opan jtotique, xchi’uc vo’xuc texticooxuc a cotolic.",
                    "Xchi’uc la vilic ti la jpas mantal ti jech muyuc boch’o chnomaj batel avu’nique, yu’un ja’ no’ox jpasoj mantal ti ac’o xtal ta jtojolale, ti c’uxi xu’ xtal a piquic xchi’uc xtal aq’uelic, ti c’uxi ja’ jech cha pasic ta scotol banamile, xchi’uc ti boch’o muyuc ta xch’un li’ mantale, yu’un ja’ ta xac’ sba ta iq’uel batel ta ch’ayel.",
                    "Ja’o jech ti c’alal la jyal va’ay lo’iletic ti Jesuse, la sjoybin sat yanvelta ti te buoy yajchanc’optac bu st’ujoje, jech la jyalbe:",
                    "Ja’ jech, ta bats’imelel, ta bats’imelel cha calboxuc, ti ta xcac’boxuc yan mantale, ja’ o chi bat ta jtotic ti c’uxi xu’ chba jch’un yan mantal ti ja’ stuc la jyac’bune.",
                    "Ja’ jech, ja’ ti li’ mantal cha cac’boxuc vu’une, mu xa vac’beic stsac jbec’tal xchi’uc jch’ich’al ti c’alal cha vaq’uic me a na’ojic oy smule.",
                    "Yu’un ti boch’o ta sve’ jbec’tal xchi’uc ti boch’o ta xuch’ jch’ich’al c’alal me oy smule, ja’ ta sve’ xchi’uc ta xuch’ ch’ayel ta sventa xch’ulel, ja’ jech, ti me a na’oj jun vinic me oy smul ti jech ta sve’ xchi’uc ti jech ta xuch’ ti jbec’tal xchi’uc ti jch’ich’ale, stac’ xa valbe ti mu sve’e.",
                    "Ja’ no’ox mu me xa nuts loq’uel ti te bu oyoxuque, ja’ no’ox q’uelo lec xchi’uc c’opano jtotic ta stojolal ta jbi; ti me jech c’ot ta pasel me la sutes yo’nton xchi’uc ti me la jyich’ vo’ ta jbie, ja’ jech xu’ xa ch’am xchi’uc xu’ xa vac’be ti jbec’tal xchi’uc ti jch’ich’ale.",
                    "Jech ti me muyuc la sutes yo’ntone, jech muyuc ta xich’ atael ti te bu oyic jteclumal ti c’uxi mu soques jteclumale, xchi’uc ja’ jech, xcotquinan ti jchijtaque, xchi’uc atabilic.",
                    "Ja’ no’ox mu me xa nutsic loq’uel ti te ta snail atsobumbailique, xchi’uc ti te bu cha c’opanic Rioxe, yu’un tsc’an me cha q’uel o lec ti va’aye, yu’un mu xa na’ me ta to sutic tal, xchi’uc me ta sutes yo’ntonic ti jech ta jcoltaique, yu’un ti vo’xuque ja’ ta a ventaic vo’xuc ti c’uxi xu’ chtal ta stojolalic ti coltaele.",
                    "Ja’ jech, q’uelic ti li’ lo’iletic bu vu’un la jpas mantal ti c’uxi mu xa bat ta ch’ayele, yu’un ¡abul sba ti boch’o ta x-ac’at ta ch’ayel yu’un jtotique!",
                    "Ta xcac’ ti li’ mantaletique ja’ ta sventa ti c’u x-elan oy sa’ c’op o no’ox ta atojolalique, xchi’uc cha vich’ic benticion ti me muyuc cha sa’ic c’op ta vo’xuque.",
                    "Ja’ jech, tana ti li’e, chi bat ta stojolal jtotic, yu’un ja’ lec ti chi bat ta jtotic ta sventa yu’un jc’anojoxuc vo’xuque.",
                    "Ja’ o jech ti c’alal laj yo’nton ta yalel va’ay lo’iletic ti Jesuse, la spicanan ta sc’ob ti yajchanc’optac bu la st’uje, ta jujuntal ja’ to ti c’uxi la spic scotole, xchi’uc la sc’opanan ti c’alal la spicanane.",
                    "Jech ti boch’otic te tsobolique muyuc la jya’yic ti lo’iletic la jyale, ja’ jech, muyuc xalic ta jamal; ja’uc ti jchanc’opetique la jyalic ta jamal ti jech la jyich’ic ac’bel stsatsalic ti c’uxi xu’ xaq’uic Ch’ul Espíritue. Ja’ to te ta ts’acal ta xcac’ ta ilel ti yu’un ja’ ta bats’imelel ti c’usi la jyalic ta jamale.",
                    "Ja’ o jech ti Jesús c’alal laj yo’nton ta spicanel scotole, ja’o c’ot toc xchi’uc la smac scotol ti boch’otic te tsobolic c’uxi mu xilic Jesuse.",
                    "Ja’o jech, ti c’alal jech la jyich’ic maquele, ja’ o jech loc’ batel ta stojolalic xchi’uc muy batel ta vinajel. Ti jchanc’opetique la jyilic xchi’uc ta xalic ta jamal ti jech muy batel ta vinajel yan veltae."
                ]
            },
            {
                "url": "https://www.lds.org/scriptures/bofm/3-ne/19?lang=spa&clang=tzo",
                "number": 19,
                "name": "Sbalunlajunebal Capitulo",
                "summary": [
                    "Ti lajchab jchanc’opetique ta x-abtejic ta jteclum xchi’uc ta sc’opanic Riox ta sventa ta xich’ic Ch’ul Espíritu—La jyich’ic vo’ xchi’uc la jyich’ic Ch’ul Espíritu xchi’uc la jyich’ic q’uelel yu’un abatetic—Jesús la sc’opan Riox, ti jech mu stac’ xich’ ts’ibael c’usi la jyale—La jyal ta jamal ta sventa ch’unolajel o’ntonal ta stojolalic nefitaetic."
                ],
                "verses": [
                    "Ja’ jech ti c’alal muy ta vinajel ti Jesuse, ti boch’otic te tsobolique la spucanan sbaic batel, xchi’uc la stsacananic batel yajnilic xchi’uc xnich’nabic ti jujun viniquetique, jech sutic batel ta snaic.",
                    "Ja’ jech la spuclinic batel ya’yejic ta anil ta scotol jteclum, ti c’alal sc’antoox ochac’ubal ti c’alal jech la jyilic Jesús ti boch’otic te tsobolique, xchi’uc ti la spas yabtel ta stojolalique, ti ta sob yoc’omale ta xac’ sba ta ilel yanvelta ta stojolalic ti boch’otic te tsobolique.",
                    "Jech, sbejel ac’ubal la spuclinic batel ti c’usi ach’ la spas Jesuse, ja’ to ti c’uxi puclij batel ta scotol jteclume, ti yu’un jech ech’em epic tajmec, ti jech tsots abtejic sbejel ac’ubal ti c’uxi xu’ stsob sbaic ta sob yoc’omal, ti te bu ta xac’ sba ta ilel Jesús bu stsob sbaique.",
                    "Ja’ jech ti ta sob yoc’omal c’alal la stsob sbaic ti viniquetique, ja’ o jech. Nefi xchi’uc sbanquil ti boch’o cha’ cuxi ta animaetique, ti ja’ sbi Timoteo jech chac c’u cha’al xnich’on ti ja’ sbi Jonas, xchi’uc xtoc ti Kumen, xchi’uc Kumnoni, xchi’uc Jeremias, xchi’uc Shemnen, Xchi’uc Jonas, xchi’uc Sedequías, xchi’uc Isaias—Ti ja’ic yajchanc’optac Jesús st’ujoje, jech batic xchi’uc la jyac’ sbaic ta o’lol ti te bu oyic ti boch’otic te tsobolique.",
                    "Ja’ jech, yu’un tu j-ech’em no’ox ep ti boch’otic te tsobolique, ti jech la svoq’uic ta lajchab tsope.",
                    "Jech ti lajchavique la jyalbeic ti boch’otic te tsobolique; ti ac’o quejiicuc ta banamil xchi’uc ti ac’o sc’opanic jtotic ta sbi Jesuse.",
                    "Jech ti jchanc’opetique la sc’opanic ec xtoc ti jtotic ta sbi Jesuse, ja’ o jech liquic xchi’uc la xchanubtasic ti jteclume.",
                    "C’alal laj yo’ntonic ta xchanubtasel jech chac c’u cha’al lo’iletic la jyal Jesuse, muyuc bu sjeltaic jlec’uc jech chac c’u cha’al yaloj Jesuse, ja’ jech, la squejan sbaic yanvelta xchi’uc la sc’opanic jtotic ta sbi Jesús.",
                    "La sc’opanic Riox ta sventa c’usi ech’em tsc’anic, ti c’usi ech’em sc’anique ja’ ti ac’o yich’ic ac’bel Ch’ul Espíritue.",
                    "Ti c’alal la sc’opanic Riox jech chac c’u cha’al va’aye, batic te ta ti’ vo’, te la jyich’ic chi’nel batel yu’un ti boch’otic te tsobolique.",
                    "Ja’ o jech ti Nefie, yal te ta vo’, jech te la jyich’ic vo’.",
                    "Jech te loc’ ti ta vo’e, xchi’uc te sjapo ac’ vo’, xchi’uc la jyac’ ta vo’ scotolic ti boch’otic st’ujanoj o no’ox Jesuse.",
                    "Ja’ o jech ti c’alal la jyich’ic vo’ scotolique, xchi’uc jech loq’uic xa ti ta vo’e, ti Ch’ul Espíritue tal ta stojolalic, xchi’uc yich’ic nojesel ta Ch’ul Espíritu xchi’uc ta c’oc’.",
                    "Ja’ jech yich’ic pixel jech chac c’u cha’al c’oc’ yileluc, te tal ta vinajel, ti boch’otic te tsobolique la jyilic xchi’uc la jyalic ta jamal; xchi’uc yalictal abatetic ta vinajel, jech la jyich’ic chanubtasel.",
                    "Ja’ o jech ti c’alal ja’o chanubtasatic yu’un abatetic ti jchanc’opetique, ja’ o jech, c’ot ti Jesuse, la jyac’ sba ta o’lol ta stojolalic xchi’uc la jyich’ic chanubtasel.",
                    "Ja’ o jech c’opoj ta stojolalic ti boch’otic te tsobolique, xchi’uc la spas mantal ti ac’o squejan sbaic yanvelta ta banamile, xchi’uc la squejan sbaic ec xtoc ti yajchanc’optaque.",
                    "Ja’ jech ti c’alal scotolic xa ox quejelic ta banamile, la spas ta mantal yajchanc’optac ti ac’o sc’opanic Rioxe.",
                    "Ja’ o jech, sjapoic sc’opanel Riox, xchi’uc la sc’opanic ti Jesuse, la jyalbeic ti yu’un ja’ Jcoltavanej yu’nique xchi’uc ti ja’ Xrioxique.",
                    "Ja’ o jech ti Jesuse la sboc’ sba batel ta stojolalic, jech te nomaj batel jutuc ta stojolalic, xchi’uc la snijan sba ta banamil, xchi’uc jech la jyal:",
                    "Tati, vocol a valbun ti jech la vac’be Ch’ul Espíritu ti li’ boch’otic la jt’ujanane; yu’un ja’ ta sventa xch’unolajel yo’ntonic ta jtojolal ti jech la jt’uj li’ ta sventa scotol banamile.",
                    "Tati, ta jc’anbot ac’o xa vac’be Ch’ul Espíritu scotolic ti boch’otic ta xch’unic ti c’usitic ta xalique.",
                    "Tati, la vac’be Ch’ul Espíritu yu’un la xch’unicun vu’un; cha vil ti ta xch’unicune, ja’yo cha va’ybeic ti c’usi chalique, xchi’uc ta xc’opojic ta jtojolal, ta xc’opojic ta jtojolal yu’un li’ jchuq’uique.",
                    "Jech tana Tati, ta jc’anbot ta stojolalic xchi’uc scotolic ti boch’otic ta xch’unic c’usi ta xalique, xchi’uc ti c’uxi xu’ ta xch’unicun vu’une, xchi’uc c’uxi vu’nucun ta stojolalic jech chac c’u cha’al vo’te. Tati vo’ot oyot ta jtojolal, ti c’uxi junuticuc oe.",
                    "Ja’ o jech ti c’alal la sc’opan jech va’ay jtotic ti Jesuse, sut batel te ta yajchanc’optac, ja’ jech, ti stuquique muyuc xlubic ta sc’opanel, jech muyuc liquel liqueluc c’usi chalic, yu’un yich’ojic albel ti c’usi xu’ sc’anique, xchi’uc nojemic ti ta c’usi tsc’anique.",
                    "Ja’ jech ti Jesuse la jyac’ sbenticion ta stojolalic ti c’alal ja’o jech ta sc’opanique, xchi’uc ti tse’imol ta sate te c’ot ta stojolalic, xchi’uc ti xojobal sate c’ot ta sbaic, ja’ jech, sac comic jech chac c’u cha’al sac xchi’uc sc’u’tac Jesús, xchi’uc ja’ jech, ti saquile muyuc bu jech saquil, jech, muyuc bu xquiltic li’ ta banamil ech’em sac jech chac c’u cha’al saquile.",
                    "Ti Jesuse jech la jyal: C’opanic o ti Rioxe, ja’ jech, muyuc bu xlaj yo’ntonic o ta sc’opanel ti Rioxe.",
                    "Ja’ jech la svoc’ sba batel jutuc yanvelta ta stojolalic xchi’uc te la snijan sba ta banamil, jech te la sc’opan yan velta ti jtotique, jech la jyal:",
                    "Tati ta jtojbot ta vocol ti jech la sacubtasic ti boch’otic la jt’uj ta sventa xch’unolajel yo’ntone ta jc’anbot ta stojolalic, xchi’uc ti boch’otic ta xa’yic c’usi ta xalique, xchi’uc ti c’uxi xu’ xich’ic sacubtasel ta jventa ta sventa xch’unolajel yo’ntonic ta ya’yejic jech chac c’u cha’al la jyich’ic sacubtasel ta jventae.",
                    "Tati, muyuc ta jc’anbot ta sventa sbejel banamil, ja’ no’ox ti ta boch’o la vac’bun li’ ta sbejel banamile, ta sventa xch’unolajel yo’nton, ti c’uxi xu’ xich’ic sacubtasel ta jventa, ti c’uxi ja’uc te oyucun ta stojolalic jech chac c’u cha’al vo’te, Tati vo’ot oyot ta jtojolal, ti c’uxi junuticuc oe, ti c’uxi vu’nucun ts’uiltasbilucun ta stojolalique.",
                    "Ja’ o jech ti c’alal la jyal va’ay lo’iletic ti Jesuse, tal yanvelta ta yajchanc’optac, xchi’uc ja’ jech, ti stuquique muyuc lajem yo’ntonic ta sc’opanel ti Jesuse; jech ti stseimole te c’ot ta stojolalic yanvelta, ja’ jech, sac comic jech chac c’u cha’al Jesús.",
                    "Ja’ o jech nomaj no’ox batel jutuc yanvelta, xchi’uc la sc’opan jtotic.",
                    "Yu’un ti oq’uile mu stac’ xal ti c’u x-elan la sc’opan Rioxe, xchi’uc me ja’uc stac’ sts’iba junuc vinic ti c’u x-elan la sc’opan Rioxe.",
                    "Ti boch’otic te tsobolique la jya’yic xchi’uc ta xalic ta jamal; xchi’uc la sjam sba ti yo’ntonique, xchi’uc la jya’ybeic smelolal ta yo’ntonic ti lo’iletic c’u x-elan la sc’opan Rioxe.",
                    "Ja’ jech, muc’tic xchi’uc alaq’uic sba ti lo’iletic la jyal c’alal la sc’opan Riox, ti jech mu stac’ xich’ ts’ibaele, xchi’uc me ja’uc stac’ xcholbe batel smelolal ti vinique.",
                    "Ja’ o jech ti c’alal laj yo’nton ta sc’opanel Riox ti Jesuse, sut batel ti te buoy yajchanc’optaque, jech la jyal: Muyuc ba’quin xquil ti jech ech’em smuc’ul xch’unolajel yo’ntonic Judioetique, muyuc xcac’ ta ilel muc’tic lavalic sba sq’uelubil ta sventa chopolil.",
                    "Ta batsimelel cha calboxuc ti muyuc boch’o junucal yu’nic ti jech yiloj o no’ox ti c’usitic muc’tic jech chac c’u cha’al la vilic vo’xuque, xchi’uc ti jech ya’yojic c’usitic muc’tic jech chac c’u cha’al la va’yic vo’xuque."
                ]
            },
            {
                "url": "https://www.lds.org/scriptures/bofm/3-ne/20?lang=spa&clang=tzo",
                "number": 20,
                "name": "Stobal Capitulo",
                "summary": [
                    "Ti Jesuse la jyac’ ta stsatsal no’ox ti pan xchi’uc ya’lel ts’usube, xchi’uc la sts’uiltas yanvelta ti pan xchi’uc ya’lel ts’usube—Ti scomelal Jacobe ta xich’ic iq’uel batel ta stojolal Cajvaltic ti ja’ Xrioxique—Xchi’uc ja’ ta xich’ic ta spuculalic ti li’ Americae—Ti Jesuse ja’ ti lequil vinic jech chac c’u cha al Moisese, xchi’uc ti nefitaetique ja’ic xnich’nabic lequil viniquetic—Ti yantic steclumal Jesuse ta xich’ic tsobel ta Jerusalen."
                ],
                "verses": [
                    "Ja’ o jech la spas ta mantal ti boch’otic te tsobolic xchi’uc ti yaj yajchanc’optac ti jech ac’o lajuc yo’ntonic ta sc’opanel Rioxe, xchi’uc la spas ta mantal ti ac’o mu xlaj yo’ntonic ta sc’opanel Riox ta yo’ntonique.",
                    "Xchi’uc la spas ta mantal ti ac’o liquicuque xchi’uc ti ac’o va’iicuque.",
                    "Ja’ o jech la svoc’ ti pane xchi’uc la jyac’be benticion yanvelta, jech la jyac’be sve’ ti yajchanc’optaque.",
                    "Ti c’alal laj sve’ique, la spas ta mantal ac’o xch’aquic ti pane, xchi’uc ti ac’o yac’beic ti boch’otic te tsobolique.",
                    "C’alal la jyac’beic ti boch’otic te tsobolique, ja’ o la jyich’ic ac’bel ya’lel ts’usub xtoc, xchi’uc la jyich’ic pasel ta mantal ti ac’o yac’beic ti boch’otic te tsobolique.",
                    "Tana un, me ja’uc jchanc’opetic xchi’uc me ja’uc boch’otic te tsobolic la jyich’ic batel pan xchi’uc ya’lel ts’usub.",
                    "Ta bats’imelel ti jech la jyich’ic ac’bel sve’ic pan xchi’uc ti la jyich’ic ac’bel yuch’ic ya’lel ts’usub xtoque.",
                    "Jech la jyich’ic albel: Ti boch’o ta sve’ li’ pane, ja’ ta sve’ jbec’tal ta sventa xch’ulel, xchi’uc ti boch’o ta xuch’ li’ ya’lel ts’usube ja’ ta xuch’ jch’ich’al ta sventa xch’ulel, jech ti xch’ulele muyuc xa bu ta xvi’naj xchi’uc muyuc xa bu ta xtaquij yo’nton ta baq’uin, yu’un jech noj o ta sbatel osil.",
                    "Ja’ o jech ti c’alal la sve’ic xchi’uc la jyuch’ic ti boch’otic te tsobolique, jech nojic ta Espíritu, jech avanic ta jmoj xchi’uc jech la stojbeic ta vocol Jesús ti boch’o te sq’uelojic xchi’uc ti boch’o te ta xaybeic sc’ope.",
                    "Ja’ o jech ti c’alal scotolic la stojbeic ta vocole, jech la jyich’ic albel yu’un ti Jesuse; ja’ jech, tana c’ot ta pasel cu’un ti mantaletic la jyac’bun jtotic ta sventa li’ jteclum, ti ja’ic scomelal snailal Israele.",
                    "Xchi’uc xa vules me ta ajolic ti c’u x-elan li lo’ilaj xchi’uc ti la jcal ti c’alal me c’ot ta pasel ti ya’yejtac Isaiase—ja’ jech, ts’ibabil, teoy ta atojolalic vo’xuc, jech tana un, chanic me lec.",
                    "Ta bats’imelel, ta bats’imelel cha calboxuc ti c’alal me c’ot ta pasele, yu’un ja’ xa c’ot ta pasel ti c’usi la jyal jtotic ta steclumale, ti ta snailal Israele.",
                    "Ti scomelalic va’yic, ti bu tanijbilic batel ta scotol sba banamile, ta xich’ic tsobel ta sloq’uem c’ac’al xchi’uc ta smaleb c’ac’al, xchi’uc ta jot xocon sloq’uem c’ac’al xchi’uc ta jot xocon smaleb c’ac’al, xchi’uc ta x-otquinatic yu’un Cajvaltic Riox, ti boch’o la jyich’ic o pojele.",
                    "Ti jtotique la spasun ta mantal ti ac’o xcac’boxuc ta apuculalic ti li’ banamile.",
                    "Jech ta xcalboxuc, ti me muyuc la sutes yo’ntonic ti boch’otic ma’icuc snailal Israel ti c’alal me jech la jyich’ic li’ benticion, ti c’alal me laj xa ox spuclinic batel li’ jteclumale.",
                    "Ja’ jech ti vo’xuc scomelaloxuc snailal Jacobe, cha batic ta stojolalic; xchi’uc te cha vac’ abaic ta o’lol ti te bu epique; ja’ jech cha c’otic ta stojolalic jech chac c’u cha’al jcot bolom yu’nic ta scotol chon bolometic ta te’tic, xchi’uc xco’laj xchi’uc yol muc’ta bolom ta stojolal epal chijetic, ja’ jech ti me la jeloic ta o’lole, cha pech’ic ta teq’uel xchi’uc biq’uitic chbat, jech muyuc boch’o xu’ ta spoj.",
                    "Ti ac’obe ta xtoy ta sventa a vaj contratac, xchi’uc scotol ti avaj contrataque ta xich’ic milel.",
                    "Ti vu’une ta jtsob ti boch’otic ja’ jteclumale, jech chac c’u cha’al jun vinic tstsob c’usi oy yu’un ta yut snae.",
                    "Yu’un ta spas jech jteclumal jech chac c’u cha’al yaloj jtotique, jech ti a xulube ta jpas ta yax-elan taq’uin, ti sni’ abic’achtaque, ta jpas ta c’unil c’anal taq’uin, xchi’uc cha tuch’esanan epal jteclum, xchi’uc ta xcac’be ta smoton Cajvaltic ti sc’ulejalique, xchi’uc ti c’usitic oy yu’nique ta xich’ Cajvaltic ta sbejel banamil, xchi’uc ja’ jech, ja’uc ti boch’o jech ta spase.",
                    "Ta to xc’ot ta pasel, xi ti jtotique, ta baq’uin ti jmachita sventa mantale ta xc’ot ta stojolalic, ti me muyuc sutes yo’ntonique ta xyal ta stojolalic, jech ta scotol steclumal ti boch’otic ma’icuc snailal Israele xi ti jtotique.",
                    "Ja’ jech chc’ot ta pasel ti ta xcac’ jteclumal ta snailal Israele.",
                    "Ja’ jech, li’ ta xcac’ jteclumal ti li’ ta banamile, ja’ sventa ti c’uxi chc’ot ta pasel c’usi la jcalbe Jacob ti ja’ a totique; xchi’uc ti ja’ chc’ot ta ach’ Jerusalene. Ti stsatsaltac vinajele li’ ta xc’ot ta stojolalic li’ jteclume, jech, vu’un jtuc te oyun ta o’lol avu’nic.",
                    "Xchi’uc ja’ vu’un ti boch’o la jyalbe sc’oplal o no’ox Moisés, ti jech la jyal: Ti jtotic ti ja’ Jrioxtique ta sliques yan lequil vinic, ta stojolalic quermanotactic, ti ja’uc o jech x-elan chac c’u cha’al vu’une ti ja’ ta xa’ybeic scotol ti c’usitic ta xale, xchi’uc ta xc’ot ta pasel scotol ch’ulelal ti me muyuc xa’yic ti c’usi ta xal ti li’ lequil vinique, ta xich’ jipel loq’uel ti li’ ta jteclume.",
                    "Ta bats’imelel cha calboxuc, jech, scotolic ti lequil viniquetic ti ja’ o no’ox o te xlictal ta Samuel xchi’uc ti boch’otic chcomanan c’alal chlajananique, xchi’uc ti c’uyepal c’opojemique, ja’ la jyalic ta jamal ta jventa.",
                    "Xchi’uc ja’ jech, ti vo’xuque ja’ xnich’onoxuc ti lequil viniquetique; xchi’uc ja’oxuc snailal Israel. Xchi’uc ja’ vo’xuc ti c’usi la jyal jtotic ta stojolal a totic, ti jech la jyalbe Abraham: Ta anich’nabto ta xich’ic benticion scotol jnaclejetic ta banamil.",
                    "Yu’un ti jtotique la sliquesun ta sventa ti c’uxi chi tal ba’yuc ta atojolalique, xchi’uc la stacuntal ti jech tal cac’boxuc benticione, xchi’uc ti c’uxi xa loq’ues a vaic ta a bolilic ta jujuntale, jech ti va’ye, ja’ ti yu’un ja’ xnich’onoxuc ti c’usi o no’ox yaloj jtotique.",
                    "Ta ts’acal ti c’alal me la vich’ic benticione, ja’ to ta xc’ot ta pasel yu’un jtotic ti c’usi la jyalbe o no’ox Abraham ti jech la jyal: Ta anich’nabicto ta xich’ic benticion scotol jnaclejetic ta banamil, xchi’uc ta jventa ta xich’ic ac’bel Ch’ul Espíritu ta stojolalic ti boch’otic ma’icuc snailal Israele, ti va’ay benticion ta xich’ic ac’bel ti boch’otic ma’icuc snailal Israele, ja’ ta xich’ic tsatsubtasel o ta scotolic, ti yu’un ja’ ta snutsic loq’uel jteclumal ti ja’ic snailal Israele.",
                    "Yu’un ja’ tsmajic jteclum ti li’ta banamile, ti me jech, c’alal me la jyich’ic ti saquil jlequil c’ope, me ta stsatsubtas yo’ntonic ta jcontrainel vu’une, ta xcac’ ac’o sutuc batel sbolilic ta sjol stuquic, xi ti jtotique.",
                    "Xchi’uc ta jt’ab ta co’nton ta ora ti cusi caloj ta sventa jteclumale, xchi’uc calojbeic ti ta jliquesic ta c’unc’un jtuc ti me sta sc’ac’alile, xchi’uc ta xcac’beic ti ja’uc spuculalicuc ti yosil stotic ti ja’ sbanamil Jerusalen ti bu ac’bilic o no’ox ta sbatel osile, xi ti Rioxe.",
                    "Xchi’uc ta xc’ot sc’ac’alil ti ta xich’ic cholbel sc’oplal ti saquil lequil c’ope.",
                    "Xchi’uc ta xch’unicun vu’un, ti ja’un Jesucristoune, xchi’uc ti xnich’onun Rioxe, xchi’uc ta sc’opanic jtotic ta jbi.",
                    "Xchi’uc ta xlic avanicuc ti jchabivanejetique, xchi’uc jmoj ta xq’uejinic, yu’un ta xilic lec ta satic.",
                    "Ja’ jech ta stsob ta ach’ yanvelta ti jtotique, xchi’uc ja’ ta xich’ic ac’bel ta spuculal banamilic ti Jerusalene.",
                    "Ja’ jech te ta staic ep xcuxetel yo’ntonic, ¡jmoj ta xq’uejinic ti te bu muyuc c’usi oy ta Jerusalene, yu’un ja’ jtotic ta spatbe yo’nton ti steclumale, xchi’uc la sloq’uesbe smul ti Jerusalene!",
                    "Yu’un ti Rioxe st’ananoj xch’ul c’ob ta sat scotol banamil, xchi’uc c’alal ta scotol sti’iltac banamil ta xilic ti c’u x-elan ta xcoltavan jtotique, yu’un ti jtotic xchi’uc vu’une jununcutic jchi’uc.",
                    "Ja’ jech ta xc’ot ta pasel ti c’usi ts’ibabile, ¡julovanic julovanic, xchi’uc ac’aba ta tsatsalil bu muyuc uts’intael; xchi’uc lapo lequic a c’u’ vo’ot Jerusalen ch’ul muc’ta jteclum, yu’un muyuc xa baq’uin xu’ ta xtalic ta a tojolal ti boch’otic chopolique xchi’uc ti boch’otic muyuc lec c’usi tspasique.",
                    "¡Lilin a ba ta spucucal; lican, xchi’uc tsaco a chotleb, vo’ot Jerusalen; jituno ti c’usi chucul o a nuq’ue, ti vo’ot tiq’uilot ta chuquele stseb bu muyuc uts’intael.",
                    "Yu’un jech ta xal ti Cajvaltique: Ti vu’une muyuc bu chonbiloxuc cu’un, ja’ yo jech, muta taq’uinuc xu’ cha colic.",
                    "Ta bats’imelel ta bats’imelel cha calboxuc ti jteclumale ta xotquinic ti jbie, jech, ti ta baq’uine ta sna’ic ti vu’un chi c’opoje.",
                    "Xchi’uc ja’ jech ta xalic: Tu jlec’ alac’ sba ta ba amaltic ti yacantac boch’o ta xich’ic ich’beltal c’usi lec ach’e; ti ta spucbe sc’oplal muyuc pas c’ope; xchi’uc ti ta xich’ic ich’beltal lec alac’sba ach’ lequilale; xchi’uc ta xtal ta sventa coltaele, ti jech ta xal ta sventa bu muyuc uts’intael: Ti ja’ tspas mantal Rioxe.",
                    "Xchi’uc ta xich’ a’yel jech ta x-abanic, voc’o abaic voc’o abaic, loc’anic ti tee, mu xa piquic ti c’usi mu xtune, loc’anic ti te buoyoxuc ta o’lol yu’nique, sacubtaso a vaic, ti boch’otic yich’ojbeic svaso Cajvaltique!",
                    "Yu’un mu stac’ xa loc’ ta anil xchi’uc me ja’uc stac’ xa jato loq’uel, ti tee, yu’un ja’ ba’yuc be chbat avu’nic ti Cajvaltique, xchi’uc ja’ ta xchabioxuc batel Xriox Israel.",
                    "Ja’ jech, ti caj abate ta spas lequil abtel, xchi’uc ta xich’ muq’uimtasel xchi’uc ta xich’ ich’el ta muc’ xchi’uc toyol ta xich’ aq’uel.",
                    "Ja’ jech chac c’u cha’al ep boch’otic ep laval sba la jya’yic ta a tojolale, ti yu’un ep mu jechuc sbec’tal jech chac c’u cha’al jun vinic, xchi’uc ti c’u x-elane ja’ ech’em lec jech chac c’u cha’al xnich’nab viniquetic.",
                    "Xchi’uc laval ta x-a’yat yu’un epal muc’tiquil jteclum; xchi’uc ja’ ta sventa ta smacbe yeic li’ ajvaliletique, yu’un ta xilic ti c’usi muyuc bu albilic o no’oxe, xchi’uc ta xilic ti muyuc bu o no’ox ya’yojique.",
                    "Ta bats’imelel ta bats’imelel cha calboxuc scotol ti c’usitic li’i ta xc’ot ta pasel ta bats’imelel, jech chac c’u cha’al la spasun ta mantal jtotique. Jech ta xc’ot ta pasel ti c’usi yaloj jtotic ta sventa jteclumale, xchi’uc jech ti Jerusalene, xchi’uc ja’ xa spuculal banamil chc’ot."
                ]
            },
            {
                "url": "https://www.lds.org/scriptures/bofm/3-ne/21?lang=spa&clang=tzo",
                "number": 21,
                "name": "Jun xcha’vinic Capitulo",
                "summary": [
                    "Ta xich’ tsobel Israel ti c’alal me loc’ ta saquil osil Slibro Mormone—Ti boch’otic ma’icuc snailal Israele ta xich’ic aq’uel ta colemal jteclum ti li’ ta Americae—Ti me la xch’unic xchi’uc ti me la spasique ta xcolic; ti me mu jechuque, ta xich’ic svocolic xchi’uc ta xchamic—Ti Israele ta sliquesic ach’ Jerusalen xchi’uc ti jvoc’ bu ch’ayemique ta sutic tal."
                ],
                "verses": [
                    "Xchi’uc ta bats’imelel cha calboxuc, ti ta xcac’ jun sq’uelubil ti c’uxi xu’ xa na’ic ti baq’uin jutuc xa sc’an xc’ot ta pasel ti c’usitic va’aye, ti baq’uin ta jtam jteclumal ti te bu nom tanijbilic batel ti ja’ic snailal Israele xchi’uc ti ac’o spasic yanvelta ta muyuc uts’intael ta stojolalique.",
                    "Ja’ jech, ja’ ti li’ sq’uelubil ta xcac’ ta q’uelele, yu’un ta bats’imelel cha calboxuc ti baq’uin ta xich’ aq’uel ta otquinel c’usitic li’ cha calboxuc ti ta boch’otic ma’icuc snailal Israele, xchi’uc ti c’usi ta to xa calboxuc vu’une, xchi’uc ta stsatsal Ch’ul Espíritu ti jech ta xac’ jtotic ti c’uxi xu’ sna’ic ta sbenticion li’ jteclum ti ja’ic scomelal snailal Jacobe, xchi’uc ta sventa jteclumal vu’un ti jech ta xich’ic tanijel batel ta stojolalique.",
                    "Ta bats’imelel ta bats’imelel cha calboxuc, ti baq’uin cha yac’boxuc a na’ic jtotic ti c’usitic li’e, ta xac’ sbaic ta stojolal jtotic ta aventaic.",
                    "Yu’un ja’ jech chac c’u cha’al sna’oj jtotic ta xich’ic aq’uel ti li’ ta banamile, xchi’uc ta xich’ic albel ti yu’un ja’uc jun jteclum muyuc uts’intael ta sventa stsatsal jtotique, ti c’uxi ac’o te oyuc ta stojolalic ti c’usitic li’e xchi’uc c’alalto ta scomelal xnich’nabic ti c’uxi ac’o c’otuc ta pasel ti c’usi la jyal jtotic ta sventa snailal Israele.",
                    "Ja’ jech, jech ti li’ abtelaletic; xchi’uc ti abtelaletic ta xlic yich’ pasel li’ ta ora ta atojolalique, vo’xuc cha vaq’uic ta boch’otic ma’icuc snailal Israel ta anichi’nabic ti jech ac’o ch’ayuc c’usi chopol spasojic ta sventa c’usitic chopole.",
                    "Yu’un ja’ jech lec ti ac’o talicuc ta jtotic ti boch’otic ma’icuc snailal Israele, ti c’uxi xu’ xac’ ta ilel stsatsal ti ta boch’otic ma’icuc snailal Israele, jech ti va’ay, me muyuc la stsatsubtas yo’ntonique, ti me la sutes yo’ntonic xchi’uc me chtalic ta jtojolal xchi’uc ti me ta xich’ic vo’ ta jbie xchi’uc ti me ta xotquinic scotol ti jlequil c’op ti c’uxi xu’ xich’ic atael ta sventa boch’otic ja’ic jteclumal, ti ja’ic snailal Israele.",
                    "Ja’ jech ti c’alal me c’ot ta pasel scotol ti c’usitic va’aye, xchi’uc ti me sjapoic yotquinel ti anich’nabique, jech ja’ xa sq’uelubil o, ti c’uxi xu’ sna’ic ti yu’un lic xa yich’ pasel ti yabtel jtotic ti c’uxi c’otuc ta pasel ti c’usi la jyal ta jteclumal ti ja’ic snailal Israele.",
                    "C’alal me tal ti va’ay c’ac’ale, ti ajvaliletique ta smac yeic, yu’un ta xilic ti c’usi muyuc yich’ojic albele, xchi’uc ta snop ta sjolic ti c’usi muyuc baq’uin ya’yojique.",
                    "Yu’un ti baq’uine ta spas jtotic ta jventa vu’un, jun abtelal ti ja’ jun muc’ta abtelal xchi’uc alac’sba ta stojolalic; xchi’uc oy o no’ox boch’o a avu’nic ti muyuc ta xch’unique, ac’o me ta xich’ic albel.",
                    "Xchi’uc ti xcuxlejal caj abtele oy ta jc’ob, ja’ yo jech mu xu’ c’uxi xa vutic, ac’o me tuch’em xa ta sventaic, ja’ jech vu’un ta jpoxta, yu’un ta xcac’be yilic ti yu’un ja’ muc’ ti c’usi jna’ vu’un jech chac c’u cha’al c’usi sna’ li’ pucuje.",
                    "Ja’ jech chc’ot ta pasel, ti boch’otic muyuc ta xch’unic ti a’yejetic ti ja’ ta jventa vu’un ti ja’un Jesucristoe, ja’ jech ti jtotique ta xac’ ac’o yich’ic batel ta boch’otic ma’icuc snailal Israel, xchi’uc ta xac’be stsatsal ti c’uxi ac’o pasuc jech chac c’u cha’al la jyal Moisés tsyayijesic boch’otic ma’icuc snailal Israele, ja’ jech ta xich’ic loq’uesel ta stojolalic boch’otic ja’ic jteclumal ti ja’ic boch’otic c’usi yich’ojic o no’ox albele.",
                    "Ti boch’otic ja’ic jteclumal, ti ja’ic scomelal snailal Jacobe, te ta x-oyiic ta o’lol yu’nic boch’otic ma’icuc snailal Israel, jech, ta o’lol yu’nic jech chac c’u cha’al muc’ta bolom ta o’lol yu’nic xchon bolomal te’tic, xchi’uc jech cha c’u cha’al olol bolom te ta o’lol bu tsobolic chijetic, jech chac c’u cha’al me jelo ta o’lole ta xpech’ ta teq’uel xchi’uc ta xvoch’, xchi’uc muyuc boch’o xu’ spoj.",
                    "Ti sc’obe ta stoy ta stojolalic li’ yaj contrataque, scotolic ti yaj contrataque ta xich’ic tuch’esel.",
                    "Jech ¡Abul sbaic ti boch’otic ma’icuc snailal Israele, ja’ xa no’ox ti me la sutes yo’ntonique! yu’un ta xc’ot ta pasel baq’uin, xi ti jtotique, ta jpojbot a ca’tac ta o’lol ta a tojololal, xchi’uc ta jsoquesan a carrotac.",
                    "Xchi’uc ta jtuch’es ti smuc’ta teclumal a banamile, xchi’uc ta jsoques scotol ti c’usitic tsotsique.",
                    "Xchi’uc ta jlajes o ta j-ech’el ti j-ac’ chameletic li’ ta a banamile, xchi’uc mu xa xu’ ep xa na’ ta a jol no’ox.",
                    "Xchi’uc ti a loc’omtac loc’tavilique ta jsoquesan xtoc, jech chac c’u cha’al c’usitic spasojanoj a c’ob ti te oy ta o’lol ta a tojolale, jech muyuc xa xu’ baq’uin xu’ xa vich’ ta muc’ ti c’usi spasojanoj a c’obtaque.",
                    "Xchi’uc ta jbul loq’uel te’tic ta a tojolal, xchi’uc ta jlajes scotol ti a muc’tiquil teclumaltaque.",
                    "Xchi’uc ta xc’ot ta pasel ti scotol epal c’opetic, xchi’uc ti c’usitic jeche’ no’oxe xchi’uc ti it’ix o’ntonale, xchi’uc ti uts’intaele, xchi’uc ti jlo’lavanej palee, xchi’uc ti pas mulil xchi’uc vinic antse, ta xich’ lajesel o ta j-ech’el.",
                    "Yu’un ta xc’ot ta pasel, xi ti jtotique, yu’un ti ta slajebal c’ac’ale ta jmil ta jteclumal ti boch’otic muyuc ta sutes yo’nton xchi’uc ti me muyuc chtal ta stojolal jnich’on ti tu jlec’ jc’anoj, ta snailal Israele.",
                    "Xchi’uc ta xcac’ ac’o spac sc’oplalic xchi’uc sc’ac’al yo’ntonic ta stojolalic, jech chac c’u cha’al boch’otic la sc’opanic yaj santoic, ti yu’un muyuc baq’uin c’otem ta xchiquinique.",
                    "Ti me la sutes yo’ntonic xchi’uc ti me la jya’ybicun ti jc’optaque, xchi’uc ti me muyuc stsatsubtas yo’ntonique, ta xcac’ jch’ulna ta stojolalic, xchi’uc xu’ x-ochic ti te bu c’usi caloje, xchi’uc ta xich’ic atael xchi’uquic ti li’ boch’otic ja’ic scomelalic Jacobe, ti yu’un ja’ cac’oj ta spuculal banamil li’ banamile.",
                    "Xchi’uc ta scoltaic jteclumal, ti ja’ic scomelal Jacob, xchi’uc ti jayibic ta xtalic snailal Israel, ti c’uxi xu’ chtal tspasic jun muc’ta jteclum ti ja’ ta sbiin ach’ Jerusalene.",
                    "Ja’ jech ta scoltaic jteclumal ti te tanpuquic ta sba scotol banamil, ti c’uxi xu’ stsob sbaic te ta ach’ Jerusalene.",
                    "Ja’ jech ta xtal ta stojolalic ti svu’el vinajele; xchi’uc xtoc te chi oyi ta o’lol yu’nic.",
                    "Ja’ jech ta xlic yich’ pasel ti yabtel jtotic ta baq’uine, jech, ti c’alal me la yich’ alel li’ mantaletic ta scomelal li’ jteclume. Ta bats’imelel cha calboxuc ti ta va’ay c’ac’ale ja’ xa te chlic ti yabtel jtotic ta stojolalic ti boch’otic bu tanpuquic jteclumale, jech, xchi’uc xtoc ti bu jtsop ch’ayemic, ti bu jtotic la sloq’uestal ta Jerusalene.",
                    "Jech, ta sjapo spasel yabtel jtotic ta scotolic boch’otic bu tanpuquic jteclumal, ti c’uxi xu’ smeltsan be sbeic ta sventa c’uxi xu’ xtalic ta jtojolale, xchi’uc ti c’uxi xu’ sc’opanic jtotic ta jbie.",
                    "Jech, ja’ te ba’yuc ta xich’ liquesel ta jtotic, ti abtelal sventa c’uxi xu’ xich’ meltsanel leque, xchi’uc ta scotol banamil, ti c’uxi xu’ sut ateclumal ti te ta spuculal sbanamilique.",
                    "Xchi’uc chloq’uic batel ta scotol banamil, xchi’uc muyuc ta xcolic batel ta anil, xchi’uc me ja’uc chjatoic loq’uel, yu’un vu’un ba’yuc be chibat yu’nic xchi’uc vu’un ta jchabiic, xi ti jtotique."
                ]
            },
            {
                "url": "https://www.lds.org/scriptures/bofm/3-ne/22?lang=spa&clang=tzo",
                "number": 22,
                "name": "Xchibal xcha’vinic Capitulo",
                "summary": [
                    "Ti ta slajebal c’ac’ale, ti bu muyuc Uts’intael xchi’uc yoyaltaque ta xich’ aq’uel yanvelta, xchi’uc ti Israele ta xich’ tsobel ta c’uxul o’ntonal xchi’uc ta slequil o’ntonal—Ti stuquique ta xcuch yu’nic. Co’ltsano xchi’uc Isaias 54."
                ],
                "verses": [
                    "Ja’ jech ta xich’ pasel ti c’u x-elan ts’ibabile, q’uejinan vo’ot ti mu xa na’ xa alaje, ti jech muyuc bu a voq’uesoj olole, ¡avanan ta q’uejimol xchi’uc xcuxetuc no’ox a vo’nton xa avan, ti vo’ot muyuc baq’uin xa alaje! Yu’un ja’ ep yoltac ta xat yo’nton ti boch’otic oy smalale, xi ti Cajvaltique.",
                    "Ac’bo xcuxetel yo’nton ti te buoy a na ta poq’ue, xchi’uc quio batel ti smactac poc’ yut a nae, mu xa pas pucujil, natubtaso ti a ch’ojone, xchi’uc tsots xa pas ti a avoytaque.",
                    "Yu’un ta a bats’i c’ob xchi’uc ta a sts’et c’ob ta xa ch’i, xchi’uc avalab a nich’nab ta xich’ ta spuculal osilic ti li’ sbejel banamile, xchi’uc ta xac’beic oyuc yajval ti muc’tiquil jteclum bu muyuc yajvale.",
                    "Mu xa xi’, yu’un muyuc bu cha vich’ q’uexlaltasel, xchi’uc mu xa bat avo’nton yu’un muyuc bu cha vich’ q’uexlaltasel, yu’un ja’ no’ox ta xch’ay ta a vo’nton ti c’u x-elan amul ta atsebale, xchi’uc muyuc xa bu cha vich’ t’abbel ti c’u x-elan la vich’ utel c’alal cham a malale.",
                    "Yu’un ti boch’o la spasot xchi’uc ti amalale, ja’ sbi jtotic ta sbejel banamil, xchi’uc ti a vaj coltavaneje ja’ jch’ul totic ta Israel, ja’ ta sbiin Riox ta scotol banamil.",
                    "Yu’un ja’ jech chac c’u cha’al sutemal ants ta xat yo’nton xch’ulel, la jyic’ot ti jtotique xchi’uc jech chac c’u cha’al ach’ ajnilalot, ti c’alal la vich’ coltaele: xi ti a Rioxe.",
                    "Uni jliquel la jcomtsanot, jech ta muc’ta c’uxubinel xa ta jtamot.",
                    "Jech xchi’uc ta sc’ac’al c’onton jutuc la jmac jsat jliquel, ja’ yo jech ta c’uxubinel ta sbatel osil ta xcac’ ta a tojolal, xi ti Cajvaltic boch’o la sloq’uesbot a mule.",
                    "Yu’un ti li’e ja’ jech x-elan chca’ay jech chac c’u cha’al vo’etic yu’un Noe; yu’un jech chac c’u cha’al caloj ta bats’imelel ti vo’etic yu’un Noe ti muyuc ta snojes banamil ta baq’uine; ja’ jech xtoc caloj ta bats’imelel ta atojolal ti muyuc xa baq’uin chi ilin ta a tojolale.",
                    "Yu’un ti vitsetique ta xch’ay, xchi’uc ti bic’tal vitsetique ta xich’ loq’uesel, ja’uc ti slequil co’ntone muyuc ta xloc’ ta a tojolal, xchi’uc me ja’uc ta xich’ loq’uesel ti c’usi la jyich’ alel ta sventa jteclumale, xi ti jtotic boch’o oy yutsilal ta a tojolale.",
                    "Vo’ot ti cha vat a vo’nton jech la sjipot iq’ue, xchi’uc ti muyuc xa bu cha ta boch’o xu’ cha spatbot a vo’ntone, ja’ jech, vu’un ta xcac’be yibel a tonaltac ta alac’sba sts’ibaltac, xchi’uc ta yax-elan ton ta xcac’ ti a avibeltaque.",
                    "Ti a ventanataque ta jpas ta sacts’ayan nenetic, xchi’uc ti smactac a nae ta taq’uinetic xchi’uc scotol ti yibeltaque ta jpas ta lequil tonetic.",
                    "Xchi’uc scotol ti a xnich’nabtaque ta xich’ic albel yu’un Cajvaltic. Xchi’uc muc’tic no’ox chc’ot ta baq’uin ta stojolalic a nich’nabtac ti jech muyuc uts’intaele.",
                    "Jech ta lequilal cha vich’ aq’uel yanvelta, yu’un nom xa oyot ta stojolal ti boch’o tsc’an cha spasot ta mantale, yu’un muyuc xa xi’el cha va’ay, xchi’uc ti muc’ta xi’ele muyuc xa chnopaj ta a tojolal.",
                    "Ja’ jech, ta bats’imelel ta stsob sbaic ta a contra vo’ot, jech ma’uc ta jventa vu’un; ti boch’o ta stsob sbaic ta acontra vo’ote, ja’ ta xyalic ta aventa vo’ot.",
                    "Ja’ jech, lajxa jpas jun jtentaq’uin ti jech ta sjub ac’al ta c’oq’ue, xchi’uc ti ta sloq’ues yabtejebtac ta sventa yabtele, xchi’uc jpasoj jsoquesvanej ti c’uxi xu’ soquese.",
                    "Me junuc abtejebal pasbil xu’ xcuch yu’un ta a contra vo’ot, xchi’uc scotol oq’uiletic ta xalic ta a contra vo’ot ti c’alal me la vich’ q’uelbel a talele, jech vo’ot cha vac’ batel ta ch’ayel. Yu’un ti, li’e ja’ ti spuculalic boch’otic ja’ic yaj abtel Cajvaltic, yu’un ti slequil abtele ta xtal ta jtojolal, xi ti Cajvaltique."
                ]
            },
            {
                "url": "https://www.lds.org/scriptures/bofm/3-ne/23?lang=spa&clang=tzo",
                "number": 23,
                "name": "Yoxibal xcha’vinic Capitulo",
                "summary": [
                    "Ti Jesuse lec la jya’ay ti ya’yejtac Isaiase—La spas ta mantal jteclum ti ac’o xa’ybeic lec smelolal ta sventa lequil viniquetique—Ta xich’ ts’aquel batel ta spoco’ lo’ilic ti ya’yejtac Samuel lamanita vinic ta sventa cha’ cuxesele."
                ],
                "verses": [
                    "Xchi’uc ja’ jech, cha calboxuc tana ti tsc’an ac’o xa va’ybeic lec smelolal ti c’usitic li’e, jech, ja’ jun mantal cha cac’boxuc ti ac’o xa va’ybeic lec smelolal ta c’unc’un ti c’usitic li’e, yu’un muc’tic no’ox x-elan ti ya’yejtac Isaiase.",
                    "Yu’un ta bats’imelel ti stuque lo’ilaj ta sventa scotol c’usitic ja’ ta sventa jteclumal ti ja’ic snailal Israele, ja’ jech, yu’un ja’ lec ti ac’o xich’ic ec xtoc ti boch’otic ma’icuc snailal Israele.",
                    "Yu’un c’ot xa ta pasel scotol ti c’usitic la jyale, xchi’uc ta to xc’ot ta pasel, ja’ jech chac c’ucha’al la jyale.",
                    "Ja’ jech a’yic me ti ca’yejtaque, xchi’uc ts’ibaic me ti c’usitic la jcale, yu’un jech ta baq’uin xchi’uc jech chac c’u cha’al tsc’an jtotic, ta xbat ta stojolalic ti boch’otic ma’icuc snailal Israele.",
                    "Ti boch’otic ta xa’yic ti ca’yejtaque, xchi’uc ti me ta sutes yo’ntonique, xchi’uc ti me ta xich’ic vo’e, ta xcolic. A’ybeic lec smelolal ti c’usi chalic lequil viniquetique, yu’un me ja’ epic ti boch’otic ta xalic ta jamal ta sventa c’usitic li’e.",
                    "Ja’ o jech ti c’alal la jyal Jesús ti va’ay lo’iletique, la jyich’ic c’opanel yanvelta, ta ts’acal ti c’alal la jyich’ic albel smelolal scotol ts’ibiletic ti te xa o no’ox yich’ojique, jech la jyich’ic albel: Ja’ jech, ta jc’an ti ac’o xa ts’ibaic yan ts’ibiletic ti bu muyuc a vich’ojique.",
                    "Ja’ o jech la jyalbe Nefi: Ich’otal ti poco’ lo’iletic bu a nac’oje, xi.",
                    "Ja’ jech ti c’alal la jyich’ batel Nefi ti poco’ lo’iletique, te la jyac’be ta stojolal, ti Jesuse la sq’uel xchi’uc jech la jyal:",
                    "Ta bats’imelel cha calboxuc ti vu’un la jpas ta mantal caj abtel Samuel jlamanita vinic, ti ac’o yal ta jamal ta stojolal li’ jteclum, ti baq’uin ta xac’ ta bats’ilequilal sbi ta jventa vu’un ti jtotique, oy ep ch’ul viniquetic ti ta xliquic te ta buoy animaetique, xchi’uc ep ta xvinajic, xchi’uc ta x-abtejic ta slequilal stuquic. Xchi’uc jech la jyich’ic albel ¿me mu jechuc c’ot ta pasel?",
                    "Ti yajchanc’optaque jech la staq’uic, xchi’uc jech la jyalic: Jech, Cajval, ti Samuele jech la jyal jech chac c’u cha’al a va’yejtaque, xchi’uc scotol c’ot xa ta pasel.",
                    "Ti Jesuse jech la jyal: ¿c’uxi ti muyuc ats’ibaojic ti c’usitic va’aye, xchi’uc ti ep ch’ul viniquetic iliquique, xchi’uc ti ep boch’otic la jyilique, xchi’uc ti abtejic ta sventaique?",
                    "Ja’ o jech ti Nefie vul ta sjol ti muyuc ts’ibabil ti va’aye.",
                    "Ja’ o jech ti Jesuse la spas mantal ti ac’o xich’ ts’ibaele; ti c’u x-elan la jyich’ ts’ibaele, ja’ jech x-elan chac c’u cha’al la spas mantal stuque.",
                    "Ja’ o jech ti c’alal Jesús la jyalbe smelolal ta jun no’ox o ta scotol ti ts’ibiletic bu la sts’ibaique, la spas mantal ti ac’o chanubtasvanicuc ti yu’un ja’ stuc yalojbe smelolale."
                ]
            },
            {
                "url": "https://www.lds.org/scriptures/bofm/3-ne/24?lang=spa&clang=tzo",
                "number": 24,
                "name": "Xchanibal xcha’vinic Capitulo",
                "summary": [
                    "Ti j-almantal yu’un Cajvaltique ta smeltsan be ta sventa c’alal ta xtal xchibal velta—Ti Cristoe ta xchoti ta sventa ta sq’uel talelil—Ta xich’ pasel ta mantal Israel ti ac’o stojic jun ta lajuneb c’usi oy yu’nique xchi’uc ti c’uyepal muyuc xlaj yu’nic c’alal ta xictaic ixime—Ta xich’ ts’ibael jun libro ta sventa c’uxi na’biluc o—Co’ltsano xchi’uc Malaquias 3."
                ],
                "verses": [
                    "Ja’ o jech la jyich’ic pasel ta mantal ti ac’o sts’ibaic ti lo’iletic bu la jyal jtotic ta Malaquiase, ti bu ja’ ta xal ta stojolalique, ja’ jech ti c’alal la jyich’ ts’ibaele, ja’ stuc la jyalbe smelolal, ja’ jech x-elan ti lo’iletic la jyich’ic albele, jech la jyal: ja’ jech la jyal ti jtotic ta Malaquiase: Ta jtactal caj almantal, xchi’uc ja’ ta smeltsan jbe ta jsat vu’un, xchi’uc li’ xcujcun o ti ta stemplo Cajvaltic ti boch’o cha sa’e, jech, ti j-almantal ti boch’o lec cha va’aye, ja’ jech, ta xtal, xi ti Cajvaltic ta vinajele.",
                    "¿Boch’ovan xu’ chcuch yu’un ti c’alal me sta sc’ac’alil ta xtale? xchi’uc ¿boch’ovan xu’ va’al chcom ti c’alal me la jyac’ sba ta ilele? yu’un xco’laj xchi’uc jsacubtasvanej c’oc’ xchi’uc xavon te ta chuc’unajebale.",
                    "Xchi’uc ta xchoti jech chac c’u cha’al jpas saquil taq’uin xchi’uc ta spocbe xnich’nab Levi, xchi’uc ja’ jech ta spas jech chac c’u cha’al c’anal taq’uin xchi’uc saquil taq’uin, ti c’uxi xu’ xaq’uic ta stojolal Cajvaltic ti c’uyepal muyuc la slajes staq’uinic c’alal la jyictaic yiximic ta lequilale.",
                    "Jech ti c’u x-elan c’usi ta xaq’uic Juda xchi’uc Jerusalene ja’ lec chil Cajvaltic, jech chac c’u cha’al o no’ox ta poco’ vo’nej, xchi’uc ti c’u cha’al ta poco’ jabil ech’emic xae.",
                    "Ti vu’une chi nopaj ta atojolalic ta sventa ta jq’uel talelil; xchi’uc vu’un texticoun ta sventa scontra j-ac’ chameletic xchi’uc jmulaviletic, xchi’uc ta scontra boch’otic j-epal c’opetic, xchi’uc ta scontra boch’otic muyuc ta stojic yaj abtelic, xchi’uc boch’o ta suts’intaic jyan lumetic, xchi’uc me muyuc ta xi’icune, xi ti Cajvaltic ta vinajele.",
                    "Yu’un vu’un Cajvalticun, xchi’uc muyuc bu chi jeltaj o, ja’ jech, muyuc bu cha lajic o vo’xuc xnich’nabtac Jacob.",
                    "Jech, ja’o no’ox ti ta sc’ac’alil a totic la chac’ a vaic ta jmantaltaque, xchi’uc ti muyuc la ch’unique, sutanic tal ta jtojolal, jech chi sut ta atojolalic ti vu’une, xi ti Cajvaltic ta vinajele. Jech ti vo’xuque cha valic: ¿c’uxi xu’ chi jsututic?",
                    "¿Me ta xelc’an vinic ti Rioxe? vo’xuc a velc’anojicun, ti vo’xuque cha valic: ¿C’usi ti quelc’anojbotcutique? ja’ ti jun ta lajuneb c’usi oy avu’nique xchi’uc ti c’uyepal muyuc xa lajesic c’alal cha victaic ixime.",
                    "Ti vo’xuque tu jch’em chopoloxuc ta sventa chopolil, vo’xuc a cotolic ti c’u a vepalic li’ ta muc’ta jteclume, avelc’anojicun.",
                    "Ich’ictal ta snail scotol ti jun ta lajuneb c’usi oy avu’nic ti c’u xi oyuc ve’lil ta jnae, pasun a va’ay ta poroval tana ti ta c’usi va’aye, xi ti Cajvaltic ta vinajele, xchi’uc ta jam sventanailtac vinajel, xchi’uc ta xcac’ jbenticion ta atojolalic ja’ to ti c’uxi muxa xa na’ic bu cha vaq’uique.",
                    "Xchi’uc ta jloq’ues jsocvanej avu’nic ta sventa ti yu’un jc’anojoxu que, xchi’uc muyuc ta jsoques c’usi ta xch’i ta abanamilic, xchi’uc me ja’uc ts’usub xu’ xac’ sat me mu to yorailuque, xi ti Cajvaltic ta vinajele.",
                    "Scotol banamil ta xalic ti ep benticion a vich’ojique, yu’un ja’ lequil banamil, xi ti Cajvaltic ta vinajele.",
                    "Yu’un tsots c’otemic ti a va’yejic ta jtojolale, xi ti Cajvaltic ta vinajele ja’ yo jech cha valic ti vo’xuque: ¿C’usi ti chopol calojcutic ta a tojolale?",
                    "Xchi’uc avalojic: jeche’ no’ox ti chi j-abtejutic ta sventa Rioxe, ¿c’usi lec chi yac’butic ti jech ta jpasbetic smantale, xchi’uc ti jech ta xcat co’ntontic ta sat ti Cajvaltic ta vinajele?.",
                    "Xchi’uc ta xcaltic ti ja’ lec chilic ti boch’otic jch’unej mantaletique, jech, ti boch’otic muyuc ta spasic bolililetique ta xich’ic ich’el ta muc’; jech, xchi’uc ta xich’ic pojel ta boch’otic c’usi chopol tspasic ta sat Riox.",
                    "Ti boch’otic ta xi’ic Rioxe c’opojic ta c’unc’un ta jujuntal xchi’iltaquic; xchi’uc ti Cajvaltique la jya’ay, xchi’uc jech la jyich’ ts’ibael jun libro ta sventa c’uxi ac’o svules ta sjolic ta sat stuc ta sventaic ti boch’otic ta xi’ic Cajvaltic xchi’uc ti boch’otic ta snopic ta sbie.",
                    "Jech ja’ cu’untac, xi ti Cajvaltic ta vinajele, ti baq’uin ta jmeltsan jtontac lec alac’sbaique, ta jpasbe pertonal jech chac c’u cha’al vinic ta spasbe pertonal xnich’on ti bu ta xtun yu’une.",
                    "Jech ti vo’xuque, cha sutic xchi’uc cha q’uelic to ti boch’otic lequique xchi’uc ti boch’otic muyuc lequique; xchi’uc ti boch’otic ja’ ta spasic c’usi tsc’an Rioxe xchi’uc ti boch’otic ma’uc ta spasique."
                ]
            },
            {
                "url": "https://www.lds.org/scriptures/bofm/3-ne/25?lang=spa&clang=tzo",
                "number": 25,
                "name": "Yobal xcha’vinic Capitulo",
                "summary": [
                    "Ti ta xchibal velta chtal Cajvaltique ta xich’ic chiq’uel jech chac c’u cha’al c’ajben ti boch’otic tstoysbaic xchi’uc ti boch’otic chopolique—Ti lequil vinic Eliase ta suttal ti c’alal sc’anto xc’ot ti smuc’ta c’ac’alil xchi’uc ti tu jxibal sba c’ac’ale. Co’ltsano xchi’uc Malaquias 4."
                ],
                "verses": [
                    "Yu’un ti li’e, ta xtal ti sc’ac’alil ta xc’ac’ jech chac c’u cha’al hornoe, xchi’uc scotolic ti boch’otic ta stoy sbaique, jech, xchi’uc scotolic ti boch’otic tspasic c’usitic chopole jech ta spasic jech chac c’u cha’al c’ajben; xchi’uc ti baq’uin ta xtale ta xich’ic meyel, xi ti Cajvaltic ta vinajele, ja’ to ti c’uxi muyuc me jutuc yisim xchi’uc me jutuc sc’ob ta xcome.",
                    "Ti vo’xuc jech cha xi’ic jbie, cha c’otic ta jnich’on ta lequilal, xchi’uc muyuc c’usi ip cha’ay a xiq’uic, xchi’uc xu’ xa bitujic, xchi’uc ja’ jech cha ch’iic jech chac c’u cha’al jcot olol tot vacax te ta sna.",
                    "Xchi’uc cha pech’ic ta teq’uel boch’otic chopolic; yu’un xco’laj xchi’uc stanil c’oc’ ta yolon yut avacanic ti c’alal baq’uin jech ta jpas va’aye, xi ti Cajvaltic ta vinajele.",
                    "Taic me ta na’el ti smantaltac caj abtel Moisés ti te la jcac’be te ta Horeb, ta sventa scotol Israeletic ti c’u x-elan tsc’an pasel xchi’uc ti mantaletique.",
                    "Ja’ jech vu’un ta jtactal lequil vinic Elias ti c’alal sc’anto sta ti muc’ta c’ac’al xchi’uc ti xibal sba yu’un Cajvaltique.",
                    "Xchi’uc ja’ ta jsutesbe yo’ntonic totiletic ta xnich’nabic, xchi’uc yo’ntonic nich’nabil ta stotic, mu me ja’uc me jech tal jtuch’es banamil ta chopolile."
                ]
            },
            {
                "url": "https://www.lds.org/scriptures/bofm/3-ne/26?lang=spa&clang=tzo",
                "number": 26,
                "name": "Svaquibal xcha’vinic Capitulo",
                "summary": [
                    "Ti Jesuse ta xcholbe sc’oplal scotol c’usitic oy jech c’alalto ta sliqueb xchi’uc c’alalto ta slajeb—Ti bic’tal ololetique, jech c’alalto ta bu ech’em biq’uitic, ta xc’opojic ta alaq’uic sba lo’iletic ti jech mu stac’ xich’ ts’ibaele—Ti boch’otic ja’ic ta xch’ulna Cristoe oy yu’nic ta jmoj scotol ti c’usitic oye."
                ],
                "verses": [
                    "Ja’ o jech ti c’alal la jyal scotol c’usitic va’ay ti Jesuse, la jyalbe smelolal ta boch’otic te tsobolic, xchi’uc la jyalbe smelolal scotol, ta muc’tic xchi’uc ta biq’uitic.",
                    "Jech la jyal: Ti li’ ts’ibiletic bu muyuc o no’ox a vich’ojique, jtotic la spas mantal ti vu’un ac’o xcac’boxuque; yu’un ti c’usi sna’oje la jyal ti ta xich’ aq’uel ta anich’nabic baq’uine.",
                    "Xchi’uc la jyich’ic albel smelolal scotol, jech chac c’u cha’al ta sliquebal o no’ox xchi’uc c’alal metal stuc ta xojobal xchi’uc slequilal; jech, scotol ti c’usitic ta xc’ot ta pasel ta sba banamile, xchi’uc ja’ to ti c’usi chvos ta sc’ac’al c’oc’ scotol ti c’usitic oye, xchi’uc ti banamile ta xich’ tsobel jech chac c’u cha’al jun vun, xchi’uc ta xjelo ti banamile xchi’uc ti vinajele.",
                    "Ti ta sc’ac’alil baq’uin smuc’ul slajebal c’ac’ale, scotol jteclum, xchi’uc scotol jnaclejetic xchi’uc scotol banamil, c’opetic ta xc’otic ta stojolal jtotic ti c’uxi ta xich’ic q’uelel stalelic c’u x-elan yabtelic me lec o me chopole.",
                    "Ti me lequique, ta xcha’ cuxiic ta sventa cuxlejal sbatel osil, ti me yu’un chopolique ta xcha’ cuxiic ta sventa chopolil, yu’un jech chac c’u cha’al c’usi chib oy, jun ta jot jech jun ta jot, jech chac c’u cha’al vocolil xchi’uc lequilal, xchi’uc jech chac c’u cha’al lequilal oy ta Cristo ti yu’un jech oy o no’ox ti c’alal sc’antoox spas banamile.",
                    "Xchi’uc mu stac’ xich’ ts’ibael li’ ta libro me ja’uc jutuc xu’ ta xich’ ts’ibael ti c’usi la jyal Jesús ta bats’imelel ta stojolalic jteclume.",
                    "Ja’uc ti li’ staq’uin vuntac Nefie ja’ ep te tsacal ti c’usitic la xchanubtas jteclume.",
                    "Xchi’uc la jts’iba ti c’usitic li’e, ja’ juteb ti c’u x-elan la xchanubtas jteclume, xchi’uc la jts’iba ta sventa ti c’uxi ac’o c’otuc yanvelta ta stojolalic boch’otic ma’icuc snailal Israeletic ti li’ ta jteclume, ja’ jech chac c’u cha’al ya’yejtac Jesús yaloje.",
                    "Ti c’alal me la vich’ic ti li’e, yu’un ja’ lec ti ja’uc xa vich’ic ba’yuc ti c’uxi xu’ xa pasic poroval xch’unolajel a vo’ntonique, ti me jech c’ot ta pasel ti me la ch’unic ti c’usitic li’e, ja’ to jech cha vich’ic ac’bel avilic ti c’usitic ja’ muc’tique.",
                    "Ti me jech c’ot ta pasel me muyuc xa ch’unic ti c’usitic li’e, jech ta xich’ loq’uesel ta atojolalic ti c’usitic muc’tique, ta sventa ti c’uxi cha vich’ic aq’uel batel ta ch’ayele.",
                    "Ja’ jech, ta jts’iba c’u yepal xa ox ti la jyich’ ts’ibael ta sba staq’uin vuntac Nefie. Cajvaltic la jyalbun ti mu xu’ jts’ibae, jech la jyal: Ta jpasbe poroval xch’unolajel yo’nton li’ jteclumale.",
                    "Jech ti vu’un Mormonune, ta jts’iba ti c’usitic la spasun ta mantal Cajvaltique, jech tana ti vu’un Mormonune, ta xa jlajes li’ ca’yejtaque, ja’ ta japo sts’ibael ti c’usitic la jquich’ pasel ta mantale.",
                    "Ja’ jech, ta jc’an ti ac’o xa va’ybeic lec smelolal ti Cajvaltic ta bats’imelel la xchanubtas jteclum oxib c’ac’ale, jech ti va’aye, liquel liquel la jyich’ic ac’bel yilic, xchi’uc ep ta velta la jyich’ic voc’bel pan, la sts’uiltas xchi’uc la jyich’ic ac’bel.",
                    "Ja’ o jech la xchanubtas xchi’uc la xchabibe ti xnich’nabic boch’otic te tsobolique, xchi’uc la sjitunbe yoq’uic, jech la jyalic muc’tic xchi’uc alaq’uic sba lo’iletic ta stotic, ep jech chac c’u cha’al yac’oj ta ilel stuc ta jteclume, la sjitunbe yoq’uic ta sventa ti c’uxi xu’ xc’opojique.",
                    "Ja’ o jech ta ts’acal ti c’alal jech muy batel ta vinajel ti c’alal xchibal xa ox velta la jyac’sba ta ilel ta stojolalique, jech sut batel yanvelta ta jtotic ti c’alal jech la jyich’ic coltabel scotol yaj chamelique xchi’uc xcoxoique, xchi’uc ti la sjambe sat sma’satique, xchi’uc ti la sjambe xchiquin scoquilchiquinique, xchi’uc ti jech la spas scotol ta chop coltael ta stojolalique, xchi’uc ti la xcha’cuxes jun vinic te ta animaetique, xchi’uc ti la jyich’ic ac’bel yilic stsatsal ta stojolalique xchi’uc ti te bat te buoy jtotique.",
                    "Ja’ jech, c’ot ta pasel ti ta yoc’omal c’alal la tsob sbaic ti boch’otic te tsobolique, la jya’ay xchi’uc la jyil ti li’ ololetique, jech, c’alal ta uni ololetic la sjam yeic xchi’uc la jyalic alac’ sba lo’iletic, ti c’usi la jyalique, la jyich’ic albel viniquetic ti ac’o mu sts’ibaique.",
                    "Ja’ o jech ti yajchanc’optac bu st’ujoj Jesuse sjapoic ac’ vo’ xchi’uc sjapoic xchanubtaselic ti boch’otic ta xtalic ta stojolalique, xchi’uc ti jayibic boch’otic la jyich’ic vo’ ta sbi Jesuse nojemic com ta Ch’ul Espíritu.",
                    "Xchi’uc epic boch’otic la jyilic xchi’uc la jya’yic ti jech mu xu’ xich’ alele, xchi’uc ti mu xu’ xich’ ts’ibaele.",
                    "Chanubtasvanic xchi’uc la jyalic ta jujuntal, xchi’uc lec oy scotol yu’nic ti c’usitic oye, scotol viniquetic ta x-abtejic ta sventa lequilal ta jujuntal.",
                    "Ja’ jech la spasic scotol c’usitic oy, jech chac c’u cha’al Jesús la spas mantale.",
                    "Ti boch’otic la jyich’ic vo’ ta sbi Jesuse, la sbiinic xch’ulna Cristo."
                ]
            },
            {
                "url": "https://www.lds.org/scriptures/bofm/3-ne/27?lang=spa&clang=tzo",
                "number": 27,
                "name": "Svucubal xcha’vinic Capitulo",
                "summary": [
                    "Ti Jesuse la spas mantal ti ja’uc ac’o yac’beic sbiin sbi ch’ulnae—Ti c’usi la spas xchi’uc ti c’u x-elan svocol la spojutique ja’ la jyac’ ti slequil c’ope—Ta xich’ pasel ta mantal viniquetic ti ac’o sutes yo’ntonique xchi’uc ti ac’o yich’ic vo’ c’uxi xu’ xich’ic ts’uiltasel ta Ch’ul Espíritue—Ti stuquique xu’ jech chc’otic jech chac c’u cha’al Jesús."
                ],
                "verses": [
                    "Ja’ o jech ti c’alal ja’ o chanoic xchi’uc chcholic ti c’usi la jya’yic xchi’uc ti c’usi la jyilic ti yajchanc’optac Jesuse, xchi’uc ti ta xaq’uic vo’ ta sbi Jesuse, ja’ o jech ti jchanc’opetique te tsobolic xchi’uc tsots ta sc’opanic Riox xchi’uc yictaoj yiximic.",
                    "Te tal ta stojolalic yan velta ti Jesuse, yu’un ta sc’anbeic jtotic ta sbi, tal ti Jesuse te la jyac’ sba ta o’lol ta stojolalic, xchi’uc jech la jyich’ic albel: ¿c’usi cha c’an cha cac’boxuc? xi",
                    "Ti stuquique jech la jyalic: Cajval, ta jc’ancutic ti ac’o xa valbuncutic c’usi sbi ta xcac’becutic ti a ch’ulnae; yu’un ta sjaq’uic jteclum ta sventa ti c’usi va’ye.",
                    "Ti Cajvaltique jech la jyal: Ta bats’imelel ta bats’imelel cha calboxuc: ¿c’uyu’un ti ta xmucul c’opojic xchi’uc ti ta sa’ic c’op ti jteclum ta sventa va’aye?",
                    "¿Me yu’un muyuc a q’uelojic ta ts’ibiletic ti tsc’an cha tsaquic ta jech no’ox ta aventa a tuq’uic ti sbi Cristo, ti ja’ jbie? yu’un ta ja’ jech biil cha vich’ic iq’uel ti ta slajebal c’ac’ale.",
                    "Ti boch’otic ta stsac ta sventa stuc jbie, xchi’uc ti me ta xch’un mantal c’alalto ta slajebal c’ac’ale, ti va’ye ja’ ta xcol ta slajebal c’ac’al.",
                    "Ja’ jech, c’usiuc no’ox ti cha pasique, pasic ta jbi, ti c’uxi xu’ xa vaq’uic ta ch’ulna ti jbie, xchi’uc ta jbi xa c’anbeic jtotic ti ac’o yac’be benticion ch’ulna ta jventae.",
                    "¿C’uxi xu’ chc’ot ta jch’ulna ti me ma’uc ta xich’ jbie? yu’un ti me jun ch’ulna ja’ yich’ojbe sbi Moisese, yu’un ja’ xch’ulna Moisés un bi, o me ta xich’ ac’bel sbiin ta sbi jun vinique; yu’un ja’ xch’ulna ti va’ay vinique; ti me ja’ ta xich’ jbie, yu’un ja’ jch’ulna xchi’uc ti me ja’ jech pasbil jech chac c’u cha’al jmantaltaque.",
                    "Ta bats’imelel cha calboxuc, ti vo’xuque oyoxuc o me ta jmantaltac, ja’ jech, c’usiuc no’ox ti cha c’anique, c’anic ta jbi, xchi’uc ti me cha c’anbeic jtotic ta sventa jch’ulnae, xchi’uc ti me cha pasic ta jbie, ti jtotique ta xayboxuc.",
                    "Ti me ta jmantaltac pasbil ti ch’ulnae, ti jtotique ta xac’ yabtel stuc ta stojolal.",
                    "Ti me mu pasbiluc ta jmantaltaque, xchi’uc ti me pasbil no’ox ta yu’un viniquetique, xchi’uc me ta yabteltac pucuje, ta bats’imelel cha calboxuc ti cha ta xcuxetel a vo’ntonic ta sventa yabtel jayibuc c’ac’ale, ja’ xa me te ta xtal o ti slajebal c’ac’ale, xchi’uc ti ta xich’ic bojele xchi’uc ti ta xich’ic jipel ochel ta c’oc’ ti bu mu xa xu’ sutic o talele.",
                    "Yu’un ja’ ta xchi’nic batel ti yabtelique, yu’un ja’ ta sventa yabtelic ti ta xich’ic milele; taic me ta na’el ti c’usitic la jcalboxuque.",
                    "Ja’ jech cac’ojboxuc ti jmantaltaque, xchi’uc ja’ ti jmantaltac la jcac’boxuque, yu’un ja’ tal jpas ti c’usi tsc’an jtote, yu’un ja’ jtot la stacuntal.",
                    "Xchi’uc jtot la stacuntal ti c’uxi xu’ xquich’ liquesel ta cruse; ta ts’acal ti c’alal me la jquich’ liquesel ta cruse, jech stac’ chquic’tal ta jtojolal scotol viniquetic, jech chac c’u cha’al la jquich’ liquesel ta scotol animaetique, ja’ jech ec ti viniquetique ta xich’ic liquesel yu’un jtotic, ti c’uxi xu’ xc’otic ta jtojolal ti c’uxi ta jq’uelbeic stalelic ta sventa yabtelic ac’o me lequic xchi’uc a c’o me chopolic.",
                    "Ja’ jech x-elan smelolal ti la jquich’ liquesele; ja’ jech, jech chac c’u cha’al stsatsal jtotic, ti vu’un ta xquic’tal scotol viniquetic ti c’uxi ta xich’ic q’uelbel stalelic jech chac c’u cha’al yabtelique.",
                    "Ja’ jech chc’ot ta pasel ti boch’ouc no’ox ti ta sutes yo’nton xchi’uc ti ta xich’ vo’ ta jbie, ta xich’ nojesel, xchi’uc ti me ta xch’un mantal c’alal to ta slajebal c’ac’ale, ja’ jech vu’un ta xcal ti muyuc c’usi chopol spasoj ti c’alal ta xcac’ ta stojolal jtot c’alal me la sta sc’ac’alil la jyac’bun ta jq’uelbe stalel sbejel banamile.",
                    "Ti boch’o muyuc ta xch’un mantal c’alal to ta slajebal c’ac’ale, ja’ ti boch’o ta xich’ tuch’esele xchi’uc ti ta xich’ jipel ta c’oc’ ti bu mu xa xu’ sut talel ta sventa slequilal jtotique.",
                    "Ja’ jech x-elan ti ya’yejtac yac’oj stuc ta xnich’nab viniquetique; xchi’uc ja’ jech smelolal ti ta xc’ot ta pasel yu’un stuc ti ya’yejtac yac’oje, xchi’uc muyuc ta x-epal c’opoj, yu’un ta xc’ot ta pasel yu’un scotol ti ya’yejtaque.",
                    "Yu’un mu xu’ x-och boch’o muyuc lec ti te bu ta spas mantale, ja’ jech, mu xu’ boch’o ch-och ti ta xcuxubil yo’ntone, yu’un ja’ no’ox ti boch’otic xchuc’ojic sc’u’ic ta xch’ich’al, ta sventa xch’unolajel yo’ntonique xchi’uc ti la sutes yo’ntonic ta sventa scotol smulique xchi’uc ti lec tspas sbaic c’alalto ta slajebal c’ac’ale.",
                    "Ja’ mantal ti li’e: Suteso a vo’ntonic acotolic vo’xuc ti te oyoxuc ta sti’iltac banamile, xchi’uc talanic ta jtojolal xchi’uc ich’ic vo’ ta jbi, ti c’uxi xu’ xa vich’ic ts’uiltasel ta Ch’ul Espíritue, ti c’uxi muyucuc avic’ubalic xa cha c’otic ta jtojolal ta slajebal c’ac’ale.",
                    "Ta bats’imelel ta bats’imelel cha calboxuc ti li’e ja’ ti jmantaltaque, xchi’uc vo’xuc a na’ojic ti c’usitic tsc’an cha pasic ta jch’ulnae; yu’un ti abtelaletic la vilic la jpase, ja’ jech tsc’an cha pasic ec ti vo’xuque, yu’un ti c’usi la jpasbeic li’ yantique, ja’ jech tsc’an cha pasic ti vo’xuque.",
                    "Ti c’u x-elan cha pasic c’usitic va’aye, cha vich’ic benticion, yu’un cha vich’ic toyel ta slajebal c’ac’al.",
                    "Ts’ibaic ti c’usi la va’yic xchi’uc ti c’usitic la vilique, ja’ no’ox mu xa ts’ibaic ti bu la albatic mu xu’ xa ts’ibaique.",
                    "Ts’ibaic ti c’usi la spasic jteclum jech chac c’ucha’al ts’ibabil ta vo’nej o no’oxe.",
                    "Ja’ jech ta sventa libroetic bu ts’ibabil xchi’uc ti bu ta to xich’ ts’ibaele, ja’ jech ta xich’ q’uelbel stalel ti li’ jteclume, yu’un ja’ ta yu’nic ti ta xich’ ac’bel yilic yabtelic ta viniquetique.",
                    "Xchi’uc ja’ jech, scotol ti c’usitic va’aye, ja’ ts’ibabil yu’un jtotic, ja’ yo ja’ jech ta xich’ q’uelbel stalel sbejel banamil ti ta c’usitic ta xich’ ts’ibael ta libroetique.",
                    "Ana’ojic ti vo’xuc cha q’uelbeic stalelic li’ jteclum, jech chac c’u cha’al meltsanel cha cac’boxuc ti yu’un ja’ leque, ja’ jech, ¿c’u x-elan vinical xu’ cha pas abaic? ta bats’imelel cha calboxuc, ti ja’uc jech cha c’u cha’al vu’une.",
                    "Tana un chi bat ta stojolal jtotic, ta bats’imelel cha calboxuc, c’usiuc no’ox ti cha c’anbeic jtotic ta jbie, cha vich’ic ac’bel.",
                    "Ja’ jech, c’ano, ta xa vich’ ac’bel, c’opano, ta xa vich’ jambel, yu’un ti boch’o ta sc’ane, ta sta, xchi’uc ti boch’o ta sc’opane, ta xich’ jambel.",
                    "Xchi’uc ja’ jech, tu jmuc’ ti xcuxetel co’nton xchi’uc ti slequil co’nton ta a ventaique, jech xchi’uc ti ta viniquetic li’ ta orae, ti jtotique xcuxet no’ox yo’nton, xchi’uc ch’ul abatetic ta aventaic vo’xuc ti ja’oxuc li’ ta orae, yu’un muyuc boch’o junucal avu’nic ta xch’ay.",
                    "Ja’ jech, ta jc’an ti ac’o xa va’ybicun lec smelolale, yu’un ja’ ta xcal ti viniquetic boch’otic li’ cuxulic li’ ta orae, muyuc boch’o junucal ta xch’ay yu’nic, yu’un teoy scotol ti xcuxetel co’nton ta stojolalique.",
                    "Jech tana ti li’e, ta xcat co’nton ta sventaic ti boch’otic ja’ic ta xchancojal a nich’nabic ta xtale, yu’un ta xich’ic iq’uel batel ta chuquel ta sventa, jech chac c’u cha’al bat ta ch’ayel nich’onile, yu’un ta xchonicun ta saquil taq’uin xchi’uc ta c’anal taq’uin, ti bu xu’ ta x-och xjoch’e, xchi’uc ti bu xu’ ta xelc’anic j-eleq’uetique, ti ta baq’uine ta jvu’lanic, jech ta xcac’ sutuc ta sjol stuquic ti smulique.",
                    "Ja’ o jech ti c’alal laj yo’nton ta yalel va’ay lo’iletic ti Jesuse, jech la jyalbe yajchanc’optac: ochanic ta biq’uit ti’na, yu’un ja’ biq’uit ti ti’ na, xchi’uc ja’ biq’uit ti sbelal cuxlejale, xchi’uc ja’ muyuc epic ti boch’otic ta staique; ja’ muc’ ti ti’ na xchi’uc ja’ jamal ti sbelal lajebale, xchi’uc ja’ epic ti boch’otic tst’unique, ja’ to c’alal me och ti ac’ubale, ti c’uxi mu xa boch’o xu’ x-abteje."
                ]
            },
            {
                "url": "https://www.lds.org/scriptures/bofm/3-ne/28?lang=spa&clang=tzo",
                "number": 28,
                "name": "Xvaxaquibal xcha’vinic Capitulo",
                "summary": [
                    "Ti baluneb ta slajchabalique ta sc’an ta staic ta spuculalic ti bu tspas mantal Cristo c’alal me chamique, xchi’uc ja’ la jyal stuc ti ta xu’ninique—Ti oxib nefitaetique ta sc’anic oyuc stsatsalic ta sventa lajel ti c’uxi li’ oyicuc o ta banamil ja’ to me tal Jesús yanveltae—Ti stuque la jyac’—La jyich’ic iq’uel batel xchi’uc la jyilic c’usitic ti c’usi mu stac’ xich’ alele, ti tanae ta x-abtejic ta stojolalic viniquetic."
                ],
                "verses": [
                    "Ja’ o jech ti c’alal la jyal Jesús ti c’usitic va’ay lo’iletique, la sc’opan ta jujuntal ti yaj yajchanc’optaque, jech la jyalananbe: ¿c’usi ti cha c’anbicun vu’un c’alal me li bat ta jtotique?",
                    "Jech la staq’uic scotolic, ja’ xa no’ox oxibic muyuc staq’uic, jech la staq’uic: Ta jc’ancutic ti ta ts’acal ti c’alal me li ch’icutic jech chac c’u cha’al sjabilal vinique, ta jc’ancutic ac’o xlaj ti cabtelcutic bu laj a vac’buncutic, ti c’uxi xu’ xi talcutic ta anil no’ox te bu cha pas mantale.",
                    "Ti stuque jech la jyal: Oy benticion avu’nic yu’un cha c’anic c’usitic va’ay ta jtojolal; ja’ jech, ta ts’acal ti c’alal me la sta lajchab xchanvinic jabil ajabilalique, cha talic ta jtojolal bu ta jpas mantal, ja’ ta jventa vu’un cha ta xcuxubil avo’ntonic.",
                    "Ti c’alal la jyich’ic chi’nel ta lo’ile, sut batel ti te buoyic oxibique jech la jyich’ic albel: ¿c’usi cha c’anic ta jpas ta atojolalic ti c’alal me li bat ta stojolal jtotique?",
                    "Te la jyal yo’ntonic ti stuquique, yu’un muyuc la jyalic ti c’usi tsc’anique.",
                    "Ti stuque jech la jyal: Jech tana, xcotquin ti c’usi chanopique, yu’un ja’ cha c’anic ec ti c’usi la sc’an ta jtojolal Juan boch’o lec jc’anoje, xchi’uc ti boch’o la xchi’nun ta spasel cabtel ti c’alal sc’an to ox xquich’ liquesel yu’nic boch’otic ma’icuc snailal Israele.",
                    "Jech tana un, ech’em benticion avu’nic ti vo’xuque, yu’un muyuc bu cha pas a va’yic ti c’u x-elan lajele, yu’un cha cuxiic ta sq’uelel scotol ti c’usitic tspas jtotic ta sventa xnich’nab viniquetic, xchi’uc ja’ to me c’ot ta pasel scotol ti c’usitic tsc’an jtotique, ti c’alal me li tal vu’un ta jxojobal xchi’uc ta stsatsaltac vinajele.",
                    "Mu xa baq’uin xu’ xa chamic o ta sventa xc’uxultac chamel, ja’ no’ox ti baq’uin vu’un chi tal ta jxojobale, ta jmuts’el no’ox ta satil xu’ cha jeltaic ta mu xa xa na’ xa chamic ti jech xa na’ic to xa chamique, xchi’uc cha vich’ic ac’bel benticion ti te bu ta spas mantal jtote.",
                    "Xchi’uc muyuc cha va’yic c’usi c’ux ti c’alal jech oyto a sbec’talique, xchi’uc me ja’uc at o’ntonal, yu’un ja’ no’ox ta smulic li’ scotol banamil, ta jpas scotol ti c’usi la c’anic ta sventa c’usitic va’ay ta jventae, yu’un cha c’an cha viq’uictal ta jtojolal ti xch’ulelic viniquetic ti yu’un yo’to jech oy banamile.",
                    "Ja’ no’ox ta sventa c’usi va’ay ti xu’ cha taic xcuxetel a vo’ntonique, xchi’uc ti cha chotiic te bu ta spas mantal jtote, jech, ti xcuxetel a vo’ntonique, lec ts’acal chc’ot, jech chac c’u cha’al yac’ojbun xcuxetel co’ntone, yu’un ja’ jech cha c’otic jech chac c’u cha’alun vu’un, xchi’uc ti vu’une ja’ jechun jech chac c’u cha’al jtotic, yu’un ti jtotic xchi’uc vu’une jununcutic o.",
                    "Ti Ch’ul Espíritue ta xal ta jamal ta sventa jtotic xchi’uc ta jventa vu’un, xchi’uc ti jtotique ta xac’be Ch’ul Espíritu xnich’nab viniquetic ta jventa vu’un.",
                    "Ja’ o jech ti c’alal la jyal Jesús va’ay lo’iletique, la spic ta jujuntal ta sbic’tal sc’ob, ja’ xa no’ox muyuc spic ti oxibic boch’otic ta xcomique, ja’ o jech bat.",
                    "Xchi’uc ja’ jech jamanan ti vinajeletique, xchi’uc ja’ jech la jyich’ iq’uel batel ta vinajel, xchi’uc la jya’yic xchi’uc la jyilic c’usitic alaq’uic sba ti jech mu sna’ic c’uxi lec ta alele.",
                    "Xchi’uc la jyich’ic albel ti ac’o mu xalique, xchi’uc muyuc la jyich’ic ac’bel stsatsalic ta yalel ti c’usi la jyilic xchi’uc ti c’usi la jya’yique.",
                    "Xchi’uc muyuc stac’ la jyalic me oy sbec’talic o me muyuc sbec’talic; yu’un xco’laj xchi’uc muyuc sbec’talic la jya’yic ti stuquique, xco’laj xchi’uc yich’ic jeltael ta mu xa sna’ xcham ya’yic ti jech oyto sbec’talic ti yu’un jech la jyilic ti c’usitic oy yu’un Rioxe.",
                    "Ja’ jech c’ot ta pasel yanvelta ti la spasic yabtelic li’ ta sba banamile, ja’ jech, mu ja’uc jech la spasic jech chac c’u cha’al c’usitic la jyilic xchi’uc la jya’yic ti ta sventa mantaletic la jyich’ic ac’bel te ta vinajele.",
                    "Ja’ jech tana, mu jna’ me sna’ xchamic o me mu sna’ xchamic, ti ja’ o baq’uin o no’ox la jyich’ic jeltaele.",
                    "Ja’uc ti li’e ja’ jna’oj: Jech chac c’u cha’al poco’ lo’iletic bu yich’oj alel, ti bu loq’uic ta scotol banamile, xchi’uc ti bu abtejic ta scotol jteclumale, xchi’uc ti bu la stsobic ta ch’ulna ti boch’otic jayibic ta xch’unic c’u x-elan la xcholic c’ope, la jyaq’uic ta vo’, ti c’alal la jyich’ic vo’e la jyich’ic ti Ch’ul Espíritue.",
                    "Xchi’uc la jyich’ic aq’uel batel ta chuquel ta boch’otic ma’icuc sventa ch’ulnae, ti chuquinabe mu stac’ spajesic, yu’un ta sboc’ sba ta o’lol.",
                    "Xchi’uc la jyich’ic jipel ta banamil, ja’ jech la syayijesic ti banamil ta sventa ya’yej Rioxe, Xchi’uc ja’ ta stsatsal la jyich’ic pojel ta yut banamil, xchi’uc ja’ jech, ti yu’un mu stac’ sjoq’uic natil ch’en ti c’uxi xu’ spajesique.",
                    "Xchi’uc oxten la jyich’ic jipel batel ti te bu horno, c’oc’ stsantsune, jech muyuc c’usi spasic junucal.",
                    "Xchi’uc chib velta la jyich’ic jipel batel ti te bu oyic jti’vanej chon bolometique, xchi’uc, tajinic xchi’uquic jti’vanej chon bolometic jech chac c’u cha’al olol chtajin xchi’uc olol chij ta to xchu’une, jech muyuc xich’ic uts’intael.",
                    "Ja’ jech xanoic ta scotol ti te ta steclumal Nefie, xchi’uc la xcholic smantaltac Cristo ta scotol yajvaltac banamil ti te ta sba banamile, ti va’yique la jyac’ sbaic ta Cajvaltic, xchi’uc la jyac’ sbaic ta xch’ulna Cristo. Ja’ jech la jyich’ic benticion ti va’ay jteclum ta jcoj yajvaltac jech chac c’u cha’al ya’yejtac Jesuse.",
                    "Jech tana, ti vu’un Mormonune, ta jcomtsan sts’ibael jayibuc c’ac’al ta sventa ti c’usitic va’aye.",
                    "Ja’ jech jutuc xa mu la jts’ibabeic sbiic ti boch’otic muyuc spasojic ya’yic poroval lajele, yu’un ti jtotique muyuc xac’ jts’iba; ja’ yo jech muyuc ta jts’iba, yu’un mac’bil ta sbejel banamil.",
                    "Jech tana, ti vu’une quiloj, xchi’uc ja’ abtejemic ta jtojolal.",
                    "Xchi’uc ja’ jech, ta xc’otic ta stojolalic boch’otic ma’icuc snailal Israel, jech ti boch’otic ma’icuc snailal Israele muyuc ta xotquinic.",
                    "Xchi’uc te ta xchi’nic ti boch’otic ma’icuc snailal Israele, jech ti boch’otic ma’icuc snailal Israele, muyuc ta xotquinic.",
                    "Ti c’alal me tsc’an Cajvaltic ta xu’nin stuc c’usi sna’e, ta xc’ot ta pasel ti ta x-abtejic ta scotol quirisianoetic ti bu tanijbilic batel ta Israeletique, xchi’uc ta scotol banamil, jnaclejetic, c’opetic, xchi’uc jteclumetic, xchi’uc ja’ ta sventaic ta xich’ic batel ch’ulelaletic ta stojolal Jesús, ti c’uxi c’otuc ta pasel ti c’usi tsc’anane, xchi’uc ja’ ta sventa smuc’ta tsatsal Riox oy ta stojolalic.",
                    "Xchi’uc jech xco’laj xchi’uquic yabattac Riox, ti me ta sc’anbeic jtotic ta sbi Jesuse, stac’ xaq’uic ta ilel ta viniquetic c’usiuc no’ox tsc’anic.",
                    "Ja’ jech, ja’ic ta spasic muc’tiquil abtelal xchi’uc alaq’uic sba, ti c’alal ja’o sc’anto xc’ot ti muc’ta c’ac’al ta baq’uine, xchi’uc ti baq’uin scotolic ta bats’imelel ta xac’ sbaic xchi’uc ta xich’ic q’uelbel stalelic ta stojolal Cristoe.",
                    "Jech ti te ta stojolalic boch’otic ma’icuc snailal Israele, ta spasic muc’tiquil abtelal xchi’uc alaq’uic sba ti c’alal sc’anto sta sc’ac’alil chq’uelat talelile.",
                    "A vich’ojicuc scotol ti ts’ibiletic bu ta xal scotol alaq’uic sba yabtel Cristoe, cha na’ic jech chac c’u cha’al ya’yejtac Cristo, ti ta xc’ot ta pasel ta bats’imelel ti c’usitic va’aye.",
                    "Jech, ¡Abul sba ti boch’o mu sc’an xaybe sc’op Jesuse, xchi’uc mu ja’uc ti boch’otic ja’ la st’uj stuc xchi’uc ti la stac’ batel ta stojolalique; yu’un ti boch’otic muyuc ta xich’ic ti ya’yejtac Jesús xchi’uc ti ya’yejtaquic ti boch’otic ja’ stacoj batele, yu’un muyuc ta xich’ ich’el ti stuque, ja’ no’ox jech ec ti stuque, muyuc ta xich’ ta slajebal c’ac’al ti boch’otic va’aye.",
                    "Yu’un ja’ lec ya’eluc ti muyucuc o no’ox voq’uicuque, ¿Me cha valic me stac’ pajesel ti c’usi lec yu’un jun Riox ti boch’o sabil sc’ac’al yo’ntone, xchi’uc ti pech’bil ta teq’uel ta yolon yacan viniquetic, ti yu’un ja’ te taluc o coltaele.",
                    "Xchi’uc jech tana, ja’ jech, ta xquich’ ta muc’ ti c’usi la jcal ta sventa boch’otic st’ujojanoj Rioxe, jech, ti yoxibalic la jyich’ic iq’uel batel ta vinajele, xchi’uc ti mu jna’ me la jyich’ic sacubtasel ta lajel ti jech ta mu xa sna’ xlajic oe.",
                    "Ja’ jech, ta ts’acal ti c’alal la jts’ibae, jac’ojbe Cajvaltic, xchi’uc ja’ la jyalbun ti yu’un tsots sc’oplal ti jech ac’o yich’ jeltael sbec’talique, yu’un ti me mu jechuc xich’ pasele, yu’un ta spas ya’yic poroval lajel.",
                    "Ja’ jech, ja’ ta sventa ti c’uxi mu spasic poroval ya’yic lajele, ja’ jech la jyich’ic jeltabel sbec’talic ta sventa ti c’uxi muyucuc xa’yic c’usi c’ux xchi’uc ato’ntonale, ja’uc no’ox ta smultac sbejel banamil.",
                    "Jech ti c’u x-elan jeltaele ma’uc jech x-elan jech chac c’u cha’al ta xich’ q’uelel ta slajebal c’ac’ale; ti stuquique jech la jyich’ic jeltael, ta sventa ti c’uxi muyucuc stsatsal pucuj ta stojolalique, xchi’uc ti c’uxi mu xich’ic yalesel ta mulile, ja’yo jech la jyich’ic ts’uiltasbel sbec’talic ta sventa ti c’uxi chc’otic ta ch’ul vinique, xchi’uc ti c’uxi mu xich’ic pajesel yu’nic stsatsaltac banamile.",
                    "Yu’un ja’ jech ch-oyiic o, ja’to ti c’alal me tal sq’uel talelil Cristoe, ti va’ay me sta sc’ac’alile, ta xa vich’ic muc’ta jelel, xchi’uc ta xa vich’ic iq’uel te bu ta spas mantal jtotic ti jech mu xa xu’ xa loq’uic o ta baq’uine, yu’un jech te cha chi’nic o jtotic ta sbatel osil te ta vinajel."
                ]
            },
            {
                "url": "https://www.lds.org/scriptures/bofm/3-ne/29?lang=spa&clang=tzo",
                "number": 29,
                "name": "Sbalunebal xcha’vinic Capitulo",
                "summary": [
                    "Ti c’alal me loc’ Slibro Mormone ja’ svinajeb ti yu’un sjapoj xa stsobel Israel xchi’uc ti chc’ot ta pasel c’usi yaloj Cajvaltique—Ti boch’otic mu xch’unic c’usi chac’ ta ilel xchi’uc ti stsatsale ta slajebal c’ac’ale ta xich’ic ac’bel vocolil."
                ],
                "verses": [
                    "Xchi’uc ja’ jech tana cha calboxuc c’usi sna’ ti Cajvaltique, ti lo’iletic li’e ta sq’uel lec ti c’uxi c’otuc ta stojolalic boch’otic ma’icuc snailal Israel jech chac c’u cha’al yaloj o no’oxe, ja’to jech te cha na’ic o ti yu’un ta xa xc’ot ta pasel c’usi yaloj jtotic ta stojolalic xnich’nabtac Israeletique, jech chac c’u cha’al la sliquesanan banamiletic ti ja’ spuculalique.",
                    "Xchi’uc ja’ to te cha na’ic ti ya’yejtac Riox bu yalojbeic smelolal ch’ul viniquetique, ta xc’ot ta pasel scotol xchi’uc mu stac’ xa valic ti me ta xjalij ti jech ta xtal ta stojolalic xnich’nab Israele.",
                    "Xchi’uc muyuc lec ti me cha nop ta avo’ntonic me muyuc stu ti lo’iletic c’u x-elan yich’oj alele, xchi’uc ja’ jech, ti Cajvaltique ta svules ta sjol ti c’u x-elan yaloj ta sventa steclumal ti ja’ic snailal Israele.",
                    "Ti c’alal cha vilic me chc’ot ta atojolalic ti va’ay lo’iletique, yu’un mu stac’ xa bajic epal c’ac’al ti c’usi spasoj Cajvaltique, yu’un ti xmachita sventa lequilale te oy ta sbats’i c’ob, xchi’uc ja’ jech ti baq’uin me la va’yic ti yabteltaque, ja’ ta xac’ ti ac’o staoxuc ta orae.",
                    "¡Abul sba ti boch’o ta sbaj c’usi spasanoj Cajvaltique; jech, abul sba ti boch’o mu jamaluc ta xal Cristo xchi’uc yabteltaque!",
                    "Jech, ¡abul sba ti boch’o mu jamaluc ta xal c’usitic yac’ojan ta ilel Cajvaltic ta slequil vinictaque, xchi’uc ti boch’o ta xal mu jechuc ta x-abtej Cajvaltic ti jech ta xac’ ta ilel ta slequil vinictaque, xchi’uc me ja’uc ti c’usi ta xalic lequil viniquetique, xchi’uc me ja’uc stsatsalil xchi’uc me ja’uc ta c’opetic, xchi’uc me ja’uc ta colesel, xchi’uc me ja’uc ta stsatsal Ch’ul Espíritu.",
                    "Jech ¡abul sba ti boch’o jech ta xal ta baq’uin, ti c’uxi xu’ sta staq’uinic, ti jech mu stac’ xac’ sq’uelubil stsatsal Jesucristoe! ti boch’o ta xal jech va’aye ja’ ta xac’ sba ta xnich’on pucuj, ti boch’o muyuc slequilal jech chac c’u cha’al ya’yej Cristoe.",
                    "Jech, mu xa xu’ xa laban xchi’uc xa baj ti Judioetique, xchi’uc me ja’uc xu’ xa labanic ti stuquique, xchi’uc me junuc boch’o xu’ jech xa pasbeic ti boch’otic ja’ic scomelal snailal Israele, yu’un ti Cajvaltique, sna’oj ti c’usi yaloj ta stojolalique, xchi’uc ja’ jech ta spas ta stojolalic jech chac c’u cha’al yaloje.",
                    "Xchi’uc xtoc, mu me xa valic ti me yu’un stac’ xa vaq’uic ta sts’et c’ob ti sbats’icob Cajvaltic, ti c’uxi mu xc’ot ta pasel ti jech tsq’uel talelil jech chac c’u cha’al yaloj o no’ox ta snailal Israele."
                ]
            },
            {
                "url": "https://www.lds.org/scriptures/bofm/3-ne/30?lang=spa&clang=tzo",
                "number": 30,
                "name": "Slajunebal xcha’vinic Capitulo",
                "summary": [
                    "Ta xich’ pasel ta mantal boch’otic ma’icuc snailal Israel ti ta slajebal c’ac’al ac’o sutes yo’ntonic xchi’uc ti ac’o xtalic ta Cristo xchi’uc ti c’uxi xu’ xich’ic atael ta snailal Israele."
                ],
                "verses": [
                    "¡A’yic vo’xuc ti maucoxuc snailal Israele, xchi’uc a’ybeic ti ya’yejtac Jesucristo, ti ja’ xnich’on cuxul Rioxe, ti ja’ la spasun ta mantal jech ac’o xcal ta vo’xuque! yu’un ti li’e, ja’ la spasun ta mantal ti ac’o jech xi lo’ilaj ta atojolalique.",
                    "Sutanictal, acotolic vo’xuc ti maucoxuc snailal Israel, ti ta a beic sventa chopolile, xchi’uc suteso a vo’ntonic ta sventa ti a chopol abtelique, xchi’uc ti ta a vepal sc’opique xchi’uc ti bu la lo’lavanique, xchi’uc ti c’u x-elan bu la mulivajique, xchi’uc ta scotol c’usi chopol cha pasic ta mucule, xchi’uc ti cha vich’ic ta muc’ loc’ometique, xchi’uc ti a milvanejique, xchi’uc ti a lo’lavanej paleetique, xchi’uc ti ta a vit’ix o’ntonalique, xchi’uc ti ta a pas c’opique, xchi’uc ti scotol ta chop bolilil xchi’uc ti scotol ta chop c’usi cha pasique, la’ic ta jtojolal, xchi’uc ich’ic vo’ ta jbi ti c’uxi xu’ xa vich’ic ch’aybel amulique, xchi’uc ti c’uxi xu’ xa nojic ta Ch’ul Espíritue, xchi’uc ti c’uxi xu’ xavich’ic atael a chi’uquic jteclumal ti ja’ic snailal Israele."
                ]
            }
        ],
        "summary": [
            "Ti Helamáne ja’ stot Helamán ti ja’ xnich’on Almae, ti xnich’on Almae ja’ snitilil Nefi xnich’on Lehi, ti boch’o loc’tal ta Jerusalen ti c’alal ja’ to ox sba jabil ochem ta ajvalilal Sedequías, ajvalil te ta Judae."
        ],
        "text": null
    },
    {
        "url": "https://www.lds.org/scriptures/bofm/4-ne/1?lang=tzo",
        "id": "4-ne",
        "full_localized_name": "4 Nefi",
        "has_chapters": true,
        "chapters": [
            {
                "url": "https://www.lds.org/scriptures/bofm/4-ne/1?lang=tzo",
                "number": 1,
                "name": "Ba’yuc Capitulo",
                "summary": [
                    "Scotolic nefitaetic xchi’uc lamanitaetic ta xch’unic xch’ulna Cristo Oy ta jmoj yu’nic scotol c’usitic oy, ta x abtejic ta sq’uelubil tsatsalil xchi’uc toyic ta ba banamil Ta slajeb xa chib ciento jabil la svoc’ sbaic, la spasic bolililetic, ch’ulna ma’uclec xchi’uc chopoliletic Ta ts’acal ti ta yoxibal xa ciento jabile, jech chac c’u cha’al nefitaetic xchi’uc jech chac c’u cha’al lamanitaetique sjapoic spasel bolililetic Ammaron la snac’ ti ch’ul poco’ lo’iletique."
                ],
                "verses": [
                    "Ja’ jech c’ot ta pasel ti c’alal jelo ti sjabilal chanlajuneb xcha’vinic (34) xchi’uc ti vo’lajuneb xcha’vinic (35) jabile, ja’ jech ti yajchanc’optac Jesuse la sliquesic jun xch’ulna Cristo ti te ta scotol banamil bu nopol xil sbaique, ti c’alal ta xbatic ta stojolalique ta sutes yo’ntonic ta bats’imelel ti ta sventa smulique, jech ta xich’ic vo’ ta sbi Jesús, xchi’uc ta xich’ic Ch’ul Espíritu.",
                    "Ja’ o jech ti ta sjabilal sbaclajunebal xcha’vinic (36) jabile la xch’unic Cristo scotol quirisianoetic ta scotol sba banamil, jech chac c’u cha’al nefitaetic xchi’uc lamanitaetic, xchi’uc muyuc xa ta xut sbaic xchi’uc muyuc xa ta spasic c’op, yu’un lec tuc’ xa ta x abtejic ta jujuntal.",
                    "Xchi’uc lec jmoj oy yu’nic scotol c’usitic oy, ja’ jech, muyuc jc’ulej xchi’uc muyuc jme’on, xchi’uc muyuc boch’o sujbil ta abtel xchi’uc me ja’uc oy boch’o colemic. Yu’un colemic comic scotolic, ti jech ta xich’ic slequilal vinajele.",
                    "Ja’ o jech jelo ti sjabilal svuclajunebal xcha’vinic (37) jabile, jech muyuc la spasic o c’op ta banamil.",
                    "Ti yajchanc’optac Jesuse la spasic muc’tic xchi’uc alaq’uic sba abtelal, ti jech la scoltaananic jchameletique, xchi’uc ti la xcha’cuxesanic animaetique, xchi’uc ti la jyac’anic xanoicuc coxoetique, xchi’uc ti la sjambeic sat ma’satetique, xchi’uc ti boch’otic macajtic xchiquinique la jya’yic c’ope, jech abtejic ep ta chop sq’uelubil tsatsalil ti te ta xnich’nab viniquetique, jech mu xu’ x abtejic ta sq’uelubil tsatsalil ti me mu ja’uc ta spasic ta sbi Jesuse.",
                    "Xchi’uc ja’ jech jelo ti sjabilal xvaxaclajunebal xcha’vinic (38) jabile, xchi’uc ti sbalunlajunebal xcha’vinic (39) jabile, xchi’uc ti cha’vinique (40) xchi’uc ti jun yoxvinique (41), xchi’uc xchibal yoxvinique (42), jech, c’alalto ta sbalunebal yoxvinic (49) jabil, xchi’uc sbuluchibal yoxvinic (51) xchi’uc slajchabal yoxvinique (52), jech, ja’ to ti c’uxi jelo c’alal to ta sbalunlajunebal yoxvinic (59) jabile.",
                    "Jech ta Cajvaltic la jyich’ic muq’uimtasel ti li’ ta sba banamile, jech, ja’ to ti c’uxi la spasic muc’tiquil jteclum ti te bu c’aq’uic yantique.",
                    "Jech, ti muc’ta jteclum Zarahemlae la scha’ liquesic yan velta.",
                    "Jech ep o no’ox ti muc’tiquil jteclum but’ijemic o no’oxe, xchi’uc ti la sts’ananan sba vo’etic ti te bu to ox oy jteclume, ja’ yo, mu xa xu’ la jyich’ liquesel yanvelta ti va’ay muc’tiquil jteclume.",
                    "Ja’ jech c’ot ta pasel ti pas ta tsots steclumal Nefie, xchi’uc ti epajic ta anil no’oxe, ti jech c’ot ta jun alac’ sba jteclume, xchi’uc ti tu jlec’ tajmeque.",
                    "Jech xchi’uc ti c’alal ta xic’ sbaique ta xnupinic, xchi’uc jech la jyich’ic benticion jech chac c’u cha’al yepalic te tsobolic ta sventa c’usi yich’ojic albel yu’un Cajvaltique.",
                    "Yu’un ma’uc xa tspasic ti c’u x elan mantaletic yu’un Moisese, yu’un ja’ xa te chanoic o ti c’u x elan mantaletic yich’ojic albel yu’un yajvalique xchi’uc ti Xrioxique, xchi’uc ta xicta yiximic xchi’uc ta sc’opanic Riox, xchi’uc ta stsob sbaic ta jujuliquel ta sventa tsc’opanic Riox xchi’uc ta sventa cha’ybeic ya’yej Cajvaltic.",
                    "Ja’ jech c’ot ta pasel ti muyuc spasic c’op ta scotol viniquetic ta scotol sba banamile, jech ti yajchanc’optac Jesuse abtejic ta c’usi muc’tic lavalic sbaic.",
                    "Ja’ jech c’ot ta pasel ti c’alal jelo sjabilal buluchib xchanvinic (71) jabile, xchi’uc lajchab xchanvinique (72), jech ti ta slajebal xae, ja’ to ti c’alal jelo sbalunlajunebal xchanvinic jabile (79), jech ja’ to ti c’alal jelo vo’vinic (100) jabile, ti jchanc’opetic bu st’ujoj Jesuse, batic te ta slequilal Riox, (paraiso) ja’ xa no’ox muyuc xbatic ti oxibic boch’otic chcomique, xchi’uc la jyich’ t’ujanel yantic ta sventa xq’uexolic, xchi’uc ep xa chamenic ti boch’otic ja’ic o no’ox ta vo’neje.",
                    "Ja’ jech c’ot ta pasel ti muyuc c’op ta banamile, ja’ ta sventa ti slequil yo’nton Riox oy ta yo’ntonic jteclume.",
                    "Xchi’uc muyuc it’ix o’ntonal, xchi’uc sa’ c’op, xchi’uc utbail, xchi’uc epal c’op, xchi’uc milbail, xchi’uc me ja’uc jchopuc c’usi chopol tspasic; xchi’uc ta bats’imelel yu’un muyuc bu jech junuc jteclum tu jlec’ ta scotol ti bu la spas ta sc’ob stuc Rioxe.",
                    "Yu’un muyuc j eleq’uetic, xchi’uc jmilvanejetic, xchi’uc jlamanitaetic, xchi’uc me ja’uc jchopucal Litasetic (litas) yu’un junic no’ox o ta jmoj, nich’onilic yu’un Cristo xchi’uc yajvaltaquic bu ta spas mantal Rioxe.",
                    "¡Ep la jyich’ic benticion! yu’un ti Cajvaltique la jyac’be benticion ta scotol yabtelic, jech, la jyich’ic benticion xchi’uc ch’iic o lec ja’ to ti c’alal jelo lajuneb svacvinic (110) jabile, ti ba’yuc quirisianoetic ta ts’acal ti c’alal cham Cristoe, muyuc c’op yu’nic ta scotol banamil.",
                    "Ja’ jech ti Nefi, boch’o yich’oj ti slajeb poco’ lo’iletique, icham (xchi’uc ja’ sts’ibaoj batel ti poco’ lo’il sventa taq’uin vunetique) xchi’uc ti xnich’on Amose ja’ te la jyich’ ts’acbel batel ti yabtele, xchi’uc te la spas ta sba staq’uin vuntac Nefi.",
                    "Jech la spas batel chanib yo’vinic (84) jabil, jech oyto ox lequilal ti ta muc’ta jteclume, ja’ xa no’ox oy juteb ti te ta jteclum ti jech ilinic ta stojolal ch’ulnae xchi’uc ti la stsaquic ta jech no’ox yanvelta ti sbi jlamanitaetique, ja’ jech lic ayinuc yanvelta ti jlamanita ta banamile.",
                    "Ja’ o jech cham ti Amose, (ta sjabilal xchanlajunebal slajunvinical [194] jabil, c’alal ja’o tal Cristo) jech ti snich’on Amose, la jyich’ batel ta yavil ti poco’ lo’iletique, xchi’uc la sts’iba ta sba staq’uin vuntac Nefi, xchi’uc xtoc te ts’ibabil ta svun Nefi ti ja’ li’ vune.",
                    "Ja’ jech c’ot ta pasel ti c’alal jeloven xa ox lajunvinic (200) jabile jech ti boch’otic xcha’ cojalic xa oxe, scotolic xa ox chamenic, ja’ xa no’ox jayibicuc ti muyuc xchamique.",
                    "Jech ti vu’un Mormonune, ta jc’an ac’o xa na’ic ti muc’ta jteclum bu ech’em epajic xchi’uc ti bu tanijemic batel ta scotol sba banamile, xchi’uc ti bu ech’em la staic sc’ulejalic ta sventa yu’un ja’ la xch’unic Cristoe.",
                    "Ja’ jech ti li’ ta sjabilal chibciento xchi’uc jun (201) jabile, te sjapoic stoyel sbaic jayibicuc yu’nic, jech chac c’u cha’al la slapic c’uil toyolic stojol, xchi’uc scotol ta chop nats’il lec xcuch yu’un, xchi’uc scotol c’usitic alac’ sba ta banamil.",
                    "Ti ta va’aye muyuc c’usi yu’nic liquel xchi’uc muyuc xa c’usi oyuc ta jmoj yu’nic.",
                    "Xchi’uc la svoc’ sbaic ta jujuchop, xchi’uc la spasic ch’ulna ta jech no’ox ti c’uxi tstaic o taq’uine. Ja’ jech muyuc la jyalic ta jamal ti xch’ulna ta bats’imelel Cristoe.",
                    "Ja’ jech ti c’alal jelo chibciento xchi’uc lajuneb (210) jabile, oy xa ox epal ch’ulna ti ta banamile, jech, oy xa ox ep ch’ulna ti ta sc’an ta xaq’uic ta otquinel Cristoe, ti va’yique muyuc jamaluc ta xalic scotol ti smantaltac Cristoe, jech te la spasic ep ta chop bolililetic, xchi’uc ja’ la spasic ti c’usi lecta ta sventa c’usi mu xu’ spasique, ti yu’un jech muyuc lequique.",
                    "Ti va’ay ch’ulnae epaj ta sventa bolililetic, ta sventa stsatsal pucuj ti yu’un ja’ la spas mantal ta yo’ntonique.",
                    "Xchi’uc oy yan ch’ulna ti muyuc ta xal me oy Cristoe; ti va’yique ja’ ta snutsic batel ti boch’otic ja’ xch’unojic ta bats’imelel xch’ulna Cristoe, ta slequil yo’ntonic xchi’uc ti ja’ xch’unojic Cristoe, xchi’uc ta sbajic ta sventa ti yu’un ep sq’uelubil tsatsalil ta xc’ot ta pasel ta stojolalique.",
                    "Ja’ jech, ta xaq’uic ta ilel tsatsalil ti jchanc’opetic yu’un Jesús ta boch’otic te oyic ta stojolalique, jech la jyich’ic tiq’uel ta chuquel; ta sventa stsatsal ya’yej Riox te oy ta stojolalique, ti chuquinabe la svoc’ sba ta chib, jech te chloq’uic xchi’uc ta xaq’uic ta ilel muc’tic sq’uelubil tsatsalil ti te ta jteclume.",
                    "Ja’ jech, ti c’alal jech va’ay ta xaq’uic ta ilel scotol ti sq’uelubil tsatsalile, ti jteclume la stsatsubtas yo’nton xchi’uc ta sc’anic ox tsmilic, jech chac c’u cha’al Judioetic ta Jerusalen ti ta sc’anic ox tsmilic Jesús jech chac c’u cha’al ya’yej stuque.",
                    "Xchi’uc ta xich’ic jipel ta tsanal horno, jech muyuc c’usi spasojic jlec’uc chloq’uic.",
                    "Xchi’uc ta xich’ic aq’uel ta xch’en jti’vanej chon bolometic, jech te ta xtajinic xchi’uquic ti jti’vanej chon bolometic jech chac c’u cha’al jun olol ta xchi’in ta tajimol jcot chije, jech te muyuc c’usi spasojic jlec’uc chloq’uic.",
                    "Ja’ jech, la stsatsubtas yo’ntonic ti jteclume, yu’un la jyich’ aq’uel epal paleetic, j epal c’op lequil viniquetic ta sventa ti yu’un ac’o spasic epal ch’ulnae, xchi’uc ti ta spasic scotol ta chop bolililetique. Xchi’uc ja’ ta suts’intaic ti steclumal Jesuse, jech ti steclumal Jesuse muyuc ta spaquic ti c’usi ta xich’ic pasbele, ja’ jech oyic o ta jujun jabil ti ta c’usi chopole xchi’uc ti ta bolilile, ja’ to ti c’alal jelo chibciento xchi’uc lajuneb xcha’vinic (230) jabile.",
                    "Ja’ jech c’ot ta pasel ti ta sjabilal chib ciento xchi’uc buluchib xcha’vinic (231) jabile, la svoc’sbaic ti jteclume.",
                    "Jech ti li’ ta sjabilale lic stsob sbaic jtsopic ti ja’ la sbiinic Nefitaetique, xchi’uc ja’ic ti jch’unolajeletic ta bats’imelel ta sventa Cristoe, jech ti va’yique te xchi’uquic xtoc ti boch’otic sbiinoj yu’nic Jacobita xchi’uc Josefita xchi’uc Zoramita jlamanitaetique.",
                    "Ja’ jech, ti jch’unolajeletic ta bats’imelel ta sventa Cristoe, xchi’uc ti boch’otic ta xich’ic ta muc’ Cristoe, (xchi’uc te xchi’uquic xtoc ti oxibic bu c’omic yajchanc’op Jesús) ti ja’ sbiinojic nefitaetic xchi’uc josefitaetique, xchi’uc zoramitas.",
                    "Ja’ jech ti boch’otic mu sc’an xch’unic mantale, ja’ la sbiin lamanitaetic, lemuelitaetic xchi’uc Ismaelitaetic, ti va’yique muyuc la snopic me lec, ja’ no’ox iliquic ta scontrainel ti smantaltac Cristoe, xchi’uc la xchanubtas xnich’nabic ti ac’o mu xch’unique, ja’ jech chac c’u cha’al stotic muyuc la xch’unic ta sliquebal o no’oxe.",
                    "Ja’ jech, ja’ ta sventa sbolilic xchi’uc ta sventa c’u x elan la jyich’ic bajel stotic, jech chac c’u cha’al ta sliquebal o no’ox, xchi’uc la xchanubtasic ta sbajel xnich’nab Riox, jech chac c’u cha’al la jyich’ic chanubtasel lamanitaetic ta sbajel xnich’nab Nefitaetic ta sliquebal o no’oxe.",
                    "Ja’ jech jelo o ti chibciento xchi’uc chanib yoxvinic (244) jabile, ja’ jech x elan o ti jteclume. Ti bu tu j ech’em sbolil ti jteclume ja’ la sta stsatsal xchi’uc ja’ epajic jech chac c’u cha’al steclumal Riox.",
                    "Xchi’uc sbats’elic spasel ti ch’ulna ta jech no’oxe, xchi’uc ta xich’ic ta muc’ scotol ti c’usi alaq’uic sba muyuc cuxuluque. Ja’ jech jelo o ti chibciento xchi’uc lajuneb yoxvinic (250) jabile, xchi’uc xtoc ti chibciento xchi’uc oxvinic (260) jabile.",
                    "Ja’ jech ti boch’otic ech’em sbolilic ta jteclume sjapoic xcha’ liquesel yanvelta ti c’u x elan la jyal xchi’uc ti c’u x elan ta sc’an stuc ta mucul tspas Gadiantone.",
                    "Xchi’uc xtoc ti te ta jteclum, ti ja’ sbiinoj steclumal Nefie, sjapoic stoyel sbaic ta yo’ntonic ta sventa yepal sc’ulejalic, xchi’uc la stoy sbaic jech chac c’u cha’al jlamanitaetic ti ja’ yermanoique.",
                    "Ja’ o ti va’aye, ti jchanc’opetique la jyat yo’ntonic ti ta sventa smul sbejel banamile.",
                    "Ja’ jech ti c’alal jelo oxibciento (300) jabile, jech chac c’u cha’al steclumal nefitaetic xchi’uc steclumal lamanitaetic pasic ta jmulavil o, xchi’uc co’ol sbaic ta jujuntal.",
                    "Ja’ jech ti j eleq’uetic yu’un Gadiantone la spuc sbaic ta scotol sba banamil, yu’un muyuc xa boch’o junucal lec, ja’ xa no’ox lequic ti oxobic yajchanc’optac Jesuse, xchi’uc la stsobic ep c’anal taq’uin, xchi’uc saquil taq’uin, xchi’uc ep c’usi la stsob xchonic ta ch’ivit.",
                    "Ja’ o jech ti c’alal jelo oxib ciento xchi’uc vob (305) jabile, (ti jteclume sbats’elic spasel o ti c’usitic chopole) cham ti Amose, ja’ xa no’ox yermano Ammaron la snac’ ta yabil ti poco’ lo’iletique.",
                    "Ja’ o jech ti c’alal jelo oxib ciento xchi’uc jtob (320) jabile, Ammaron, la jyich’ sujel yu’un Ch’ul Espíritu ti jech la snac’ poco’ lo’iletic ti yu’un ja’ ch’ul vune, jech, scotol ch’ul poco’ lo’iletic ti bu yich’oj aq’uel ta jujucoj quirisianoetic ti yu’un ja’ ch’ul vune, jech ja’ o no’ox ta sjabilal oxib ciento xchi’uc jtob (320) jabil ti c’alal ja’ o tal Cristoe.",
                    "Jech la snac’ ta sventa Cajvaltic, ti c’uxi ac’o xc’ot yanvelta ta stojolalic boch’otic ja’ scomelalic snailal Jacob, jech chac c’u cha’al la xcholbe smelolal xchi’uc jech chac c’u cha’al la jyal Cajvaltique. Ja’ jech laj o ti poco’ lo’iletic yu’un Ammarone."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/morm?lang=tzo",
        "id": "morm",
        "full_localized_name": "Mormon",
        "has_chapters": true,
        "chapters": [
            {
                "url": "https://www.lds.org/scriptures/bofm/morm/1?lang=spa&clang=tzo",
                "number": 1,
                "name": "Bayuc Capitulo",
                "summary": [
                    "Ti Ammarone la jyalbe comel smelolal ch’ul poco’ lo’iletic ta xnich’on Mormón Lic pas c’op ta nefitaetic xchi’uc lamanitaetic La sboc’ sbaic batel ti oxib nefitaetique Te oy o ti bolililetique, xchi’uc ti c’usitic chopolique, ti jt’un chameletique xchi’uc ti j ac’chameletique."
                ],
                "verses": [
                    "Ja’ jech tana ti vu’un, Mormonune, ta jts’iba ti c’usi la jquile xchi’uc ti c’usi la jca’aye, ja’ ta xcac’be sbiin svun Mormón.",
                    "Ja’tic sba ta sc’ac’alil ti c’alal la snac’ poco’ lo’iletic Ammaron ta sventa Cajvaltique, tal ta jtojolal (oyvan quich’oj lajunebuc jabil, ti c’alal japo xchanel ti c’usi sna’ojanic jteclumale) xchi’uc jech la jyalbun Ammaron: Ta xquil ti yu’un ja’ lequil queremote, xchi’uc ti a valojbe a vo’nton sq’uelele.",
                    "Ja’ jech, ti c’alal me a ta chanib xcha’vinic 24 a jabilale, ta jc’an ti ac’o xa na’ to ta a vo’nton ti c’usitic aviloj ta sventa li’ jteclumale, ti c’alal me a ta a jabilal jech va’aye, batan te ta Antum banamil, ta jun vits ti ja’ ta sbiin Shime; ja’ te cac’oj ta sventa Cajvaltic scotol ti ch’ul ts’ibiletic ti ja’ ta xal ta sventa li’ jteclume.",
                    "Xchi’uc ja’ te cha tsac achi’uc ti staq’uin vuntac Nefie, ti yantique ja’ te cha comtsan ti te ta yabil buoyique, xchi’uc ta sba staq’uin vuntac Nefi cha ts’iba scotol ti c’usitic lavil ta sventa li’ jteclume.",
                    "Jech ti vu’un, Mormonun, ti ja’un snitililun Nefie, (yu’un ti sbi jtote ja’ Mormón) xchi’uc la jt’ab ta co’nton ti c’usitic la spasun ta mantal Ammarone.",
                    "Ja’ o jech ti c’alal quich’oj buluchib jabile, ti jtote la jyic’un batel te ta banamil ta xocon smaleb c’ac’al, jech c’alalto ta sbanamil Zarahemla.",
                    "Scotol sba banamil nojem com ta muc’tiquil na, jech ti yajvaltaque tu j ech’em epic jech chac c’u cha’al syi’altac nab.",
                    "Ja’ o jech ti li’ ta sjabilale sjapoic pas c’op ti Nefitaetique, ti ja’ic Nefitaetique xchi’uc Jacobitaetique xchi’uc Josefitaetoque xchi’uc Zoramitaetique, ti va’ay pas c’ope ja’ no’ox ta Nefitaetic, xchi’uc jlamanitaetic, xchi’uc jlemuelitaetic xchi’uc Ismaelitaetic.",
                    "Jech, ti jlamanitaetique, ti jlemuelitaetique xchi’uc ti Ismaelitaetique ja’ to ox sbiic jlamanitaetic, ti va’ay cha’ tsopique ja’ic to ox nefitaetic xchi’uc jlamanitaetic.",
                    "Ja’ jech c’ot ta pasel ti pas c’op ta stojolalic te ta sts’ac Zarahemla te nopol xil vo’etic Sidóne.",
                    "Jech ti nefitaetique te xa ox stsobojic epal viniquetic, ti jech ech’em van ta lajuneb xcha’vinic ta mile (30,000), jech ti va’ay ta sjabilale ep c’ot ta pasel pas c’op, ti bu la spas ta canal jlamanitaetic li’ nefitaetique xchi’uc ti bu ep la jyich’ic milele.",
                    "Ja’ o jech ti jlamanitaetique la sjelta sbaic, ja’ jech ayin lequilal ta banamil, jech ti lequilale jalijvan chanibuc (4) jabil ti jech muyuc mal ch’ich’e.",
                    "Jech te tsal yu’nic ti c’usi chopol ta sba scotol banamile; jech ti Cajvaltique la sloq’ues ti yajchanc’optac bu lec sc’anoje, xchi’uc laj o ti boch’o ta spas sq’uelubil tsatsalil laval sbae, xchi’uc ti coltaele, ti va’aye ja’ ta sventa ti sbolilic jteclume.",
                    "Xchi’uc muyuc x ayin slequilal Cajvaltic, xchi’uc ti Ch’ul Espíritue muyuc xyaltal ta stojolalic junucal yu’nic, ja’ ta sventa ti sbolilique xchi’uc ti c’usi chopol tspasique.",
                    "Ti c’alal ja’ o jta vu’un ti vo’lajuneb jabile, xchi’uc ti jech tsots co’ntone, ja’ jech la svu’lanun ti Cajvaltique, jech la jpas ta poroval xchi’uc la jcotquin ti slequil yo’nton Jesuse.",
                    "Xchi’uc la jcac’ persa xcholbel c’op ti li’ jteclume, jech la jquich’ macbel ti quee, xchi’uc muyuc xquich’ ac’bel jchol c’op, ja’ o jech, te tsots ilinic ta stojolal Srioxic, jech ti yajchanc’optac lec sc’anoje la jyich’ic loq’uesel ta banamil, ja’ ta sventa ti sbolilic jteclume.",
                    "Jech ti vu’une te oyun o ti ta stojolalique, ja’ jech muyuc xquich’ ac’bel jchol c’op ta sventa ti stsatsal yo’ntonique, xchi’uc ja’ ta sventa stsatsal yo’ntonic ti jech yich’ pasel ta chopol banamil ti banamil ta sventaique.",
                    "Ti va’ay j eleq’uetic yu’un Gadianton ti te oyic ta stojolalic jlamanitaetique, te ta soquesic ti banamile, xchi’uc ti jech sjapoic sq’uelel sc’ulejalic ta banamile, xchi’uc pasic ta muyuc stuic, yu’un ti Cajvaltique la spas ta chopol ti banamil, ti jech mu xa xu’ sq’uelic lec xchi’uc ti jech mu xa xu’ c’uxi xu’ xcha’ pasic ta leque.",
                    "Xchi’uc jech ayinic jt’un chameletic xchi’uc j ac’ chameletic xchi’uc ti c’usi tu jlec’ ya’yique, jech ti stsatsal pucuje epaj ta scotol sba banamil, ja’ to ti c’uxi c’ot ta pasel ti c’usi yaloj Abinadie, xchi’uc ti Samuel jlamanita vinique."
                ]
            },
            {
                "url": "https://www.lds.org/scriptures/bofm/morm/4?lang=spa&clang=tzo",
                "number": 4,
                "name": "Xchanibal Capitulo",
                "summary": [
                    "Sbats’elic o ti pas c’op xchi’uc ti milbaile Ti boch’otic chopolique ta xac’beic vocolil boch’otic chopolic Muyuc baq’uin oy muc’ta bolilil ta scotol snailal Israel Ta xaq’uic antsetic xchi’uc ololetic ta smoton yaj loc’om santoic Ti lamanitaetique sjapoic snutsel nefitaetic ta satic."
                ],
                "verses": [
                    "Ja’ jech c’ot ta pasel ti ta sjabilal oxib ciento xchi’uc oxib xchanvinic (263) jabile, muyic batel nefitaetic xchi’uc soltarotac ti te ta banamil bu muyuc lec c’usi oye, yu’un jech bat smilic o ti jlamanitaetique.",
                    "Ja’ jech c’ot ta pasel ti yajsoltarotac nefitaetique la jyich’ic suteseltal c’alalto ta banamil bu muyuc c’usi oy, xchi’uc ti c’alal ja’o jech lubenique, ja’o te c’ot ta stojolalic jtsop ach’ soltarotac yu’un jlamanitaetic; jech te tsots la spasic c’op, jech ja’ to ti c’uxi la jyu’ninic jlamanitaetic ti muc’ta jteclum bu muyuc lec c’usi oye, xchi’uc la smilic epal nefitaetic, xchi’uc la stsaquic ep ta chuquel.",
                    "Jech ti scomelale jatoic xchi’uc te la stsob sbaic xchi’uquic yajvaltac muc’ta jteclum Teáncum; ti va’aye ja’ te xcom te ta ts’ac, te ta ti’ nab, xchi’uc te noch’ xil ti muc’ta jteclum bu muyuc lec c’usi oye.",
                    "Xchi’uc ja’ ba’yuc la stij sbaic ti nefitaetic ta stojolalic jlamanitaetique, ja’yo jech la jyich’ic vuq’uesel, ti manchuque muyuc bu la spas canal jlamanita ti jechuque.",
                    "Ja’ jech tana, ti vocolil ta xac’ Rioxe ta xtal ta stojolalic boch’otic ta tspasic chopolil, xchi’uc ja’ ta sventaic boch’otic muyuc lequic ti ta xich’ic vocolil boch’otic muyuc lequique; yu’un ja’ic ti boch’otic ta sujbeic yo’ntonic xnich’nab viniquetic ta smalic ch’ich’e.",
                    "Ja’ o jech ti jlamanitaetique la xchapan sbaic ti c’uxi xu’ xbatic ta scontrainel muc’ta jteclum Teáncume.",
                    "Ja’ jech c’ot ta pasel ti ta sjabilal oxibciento xchi’uc chanib xchanvinic (364) jabil ti c’alal batic ta muc’ta jteclum Teáncum jlamanitaetic ta sventa ti yu’un tsc’an ta xu’ninic ec xtoque.",
                    "Ja’ o jech ti nefitaetique, la sloq’uesic xchi’uc jato yu’nic. Ti c’alal la jyilic nefitaetic ti jech jato yu’nic jlamanitaetique, la stoy sbaic yanvelta ti ta sventa spersaique, xchi’uc spatoj yo’ntonic loq’uel batel ta sventa stsatsal stuquic, jech bat spojic yanvelta ti muc’ta jteclum bu muyuc lec c’usi oye.",
                    "Scotolic ti c’usitic va’aye c’otemic xa ta pasel, xchi’uc ep chamic ta xcha’ chopalic, jech chac c’u cha’al nefitaetic xchi’uc jech chac c’u cha’al jlamanitaetic.",
                    "Ja’ o jech ti c’alal jelo ti sjabilal oxibciento xchi’uc vaquib xchanvinic (366) jabile, ti jlamanitaetique talic yanvelta ta pas c’op xchi’uc nefitaetic; ja’ jech, ti nefitaetique muyuc bu ta sutes yo’ntonic ta sventa ti c’usi chopol ta spasique, xchi’uc ta sc’an ta spasic ta jujuliquel ti sbolilique.",
                    "Yu’un mu stac’ xal ti oq’uile, xchi’uc me ja’uc vinic xu’ sts’iba scotol ti c’u x elan xibal sba ta smalic ch’ich’e xchi’uc ti ta smil sbaic ta jteclume. Jech chac c’u cha’al nefitaetic xchi’uc jlamanitaetic; xchi’uc scotol o’ntonal la stsatsubtas sbaic, ti yu’un ja’ lec cha’yic ti ta smalic ch’ich’ ta jujuliquele.",
                    "Jech muyuc baq’uin spasic bolilil ti xnich’nab Lehie, xchi’uc me ja’uc te ta scotol snailal Ismael, jech chac c’u cha’al ya’yejtac Cajvaltic jech chac c’u cha’al li’ to ox oy ta jteclume.",
                    "Ja’ jech c’ot ta pasel ti jlamanitaetic la jyu’ninic ti muc’ta jteclum bu muyuc lec c’usi oye, yu’un ja’ ta sventa ti yu’un ja’ epic jech chac c’u cha’al nefitaetique.",
                    "Xchi’uc te batic ta scontrainel ti muc’ta jteclum Teáncume; xchi’uc la sjipic loq’uel ta stojolalic ti yajvaltaque, xchi’uc ep la stiq’uic ta chuquel, jech chac c’u cha’al antsetic xchi’uc ololetic, xchi’uc la smilic ta sventa smoton yaj loc’om santoic.",
                    "Ti ta sjabilal oxib ciento xchi’uc vucub xchanvinic (367) jabile, c’ot ta pasel ti ta nefitaetique, ilinic ta sventa ti yu’un jech yich’ic milbel yajnilique xchi’uc xnich’nabique, jech batic ta stojolal jlamanitaetic, xchi’uc jech tsots ti sc’ac’al yo’ntonic, ta sventa ti yu’un la jyich’ic tsalel yu’un jlamanitaetique, xchi’uc ti la jyich’ic loq’uesel ta sbanamilique.",
                    "Ti jlamanitaetique muyuc xa sutic ti ta stojolalic nefitaetique, ja’ to ti ta sjabilal oxib ciento xchi’uc vo’lajuneb xchanvinic (375) jabile.",
                    "Ti ta va’ay sjabilale, yalic yanvelta ta stojolalic nefitaetic xchi’uc scotol spersaic, jech muyuc xich’ic atael yu’un tu j ech’em yepalic.",
                    "Ja’ xa te o ti muyuc bu la spasic ta canal jlamanitaetic ti nefitaetique, jech te lic sac ch’ayuc ta satic, jech chac c’u cha’al ts’ujul ta x ul ta sat c’ac’ale.",
                    "Ja’o jech ti jlamanitaetique te c’otic ta sba ti muc’ta jteclum bu muyuc lec c’usi oye; jech te lic muc’ta pas c’op ti te ta banamil bu muyuc lec c’usi oye, jech la xchib yo’ntonic ti nefitaetique.",
                    "Jech te jatoic ta stojolalic jlamanitaetic, jech te c’otic ta muc’ta jteclum Boaz; xchi’uc ja’to te la sva’lin sbaic xchi’uc stsatsal yo’ntonic ta stojolal ti jlamanitaetique, xchi’uc ti jlamanitaetique muyuc xa bu la spasic canal jech batic xchibal velta.",
                    "Ti c’alal la spasic jech xchibal veltae, ti nefitaetique te la jyich’ic svocolic xchi’uc ep la jyich’ic milel ta pas c’op, xchi’uc ti yajnilique ti xnich’navique la jyich’ic aq’uel ta smoton yajsanto sloc’omic yanvelta.",
                    "Jech ti nefitaetique jatoic batel yanvelta, xchi’uc la jyiq’uic batel scotol ti jnaclejetique, jech chac c’u cha’al muc’tiquil jteclum xchi’uc jech chac c’u cha’al bic’taquil jteclum.",
                    "Jech tana, ti vu’un Mormonune, ti jech ta xquil ti jlamanitaetic jutuc xa sc’an stsal yu’nic ti banamile, li bat te ta vits sbiinoj Shim, xchi’uc la jtsob scotol ti poco’ lo’iletic bu snac’oj o no’ox Ammaron ta sventa Cajvaltique."
                ]
            },
            {
                "url": "https://www.lds.org/scriptures/bofm/morm/6?lang=spa&clang=tzo",
                "number": 6,
                "name": "Svaquibal Capitulo",
                "summary": [
                    "Ti Nefitaetique la stsob sbaic te ta sbanamil Cumorah ta sventa slajeb pas c’op Mormón la snac’ ch’ul poco’ lo’iletic te ta svitsal Cumorah Ti lamanitaetique la spasic canal, xchi’uc ti muc’ta jteclum nefitae la jyich’ vuq’uesel Ciento ta mil no’ox chamic quirisianoetic ta machitail."
                ],
                "verses": [
                    "Jech tana, ta lajes xa ti ca’yej ta sventa ti c’u x elan la jyich’ic vuq’uesel jteclumal ti ja’ nefitae, xchi’uc ti jech li xanocutic ta canal ta satic ti jlamanitaetique.",
                    "Jech ti vu’un Mormonune, la jts’iba ti c’u x elan ya’yej sts’ibaoj ajvalil yu’nic jlamanitaetique, xchi’uc la jc’anbe ti ac’o yac’ jtsobvanej xchi’uc jteclumal te ta sbanamil Cumorahe, te ta o’lol vits sbiinoj Cumorahe, yu’un ja’ te ti xu’ ta jpascutic milbaile.",
                    "Ja’ o jech ti ajvalil yu’nic jlamanitaetique, la jyac’ jpas ti c’usi la jc’anbe ta jpase.",
                    "Ja’ o jech japocutic batel xanubal ti te ta sbanamil Cumorahe, xchi’uc la jpascutic jnacutic ta poc’ ti te ta xocontac vits Cumorahe, xchi’uc oy ep vo’etic ti tee, xchi’uc uc’umetic xchi’uc loq’uem vo’etic, xchi’uc ja’ li’ la jmalacutic jlamanitaetic ti c’uxi xu’ jpascutic ta canale.",
                    "Ti c’alal jelo xa ox oxib ciento xchi’uc chanib yo’vinic (384) jabile, ti vu’ncutique laj xa ox jtsobcutic scotol ti scomelal jteclumalcutic ti te ta sbanamil Cumorahe.",
                    "Ja’ o jech ti c’alal laj xa ox jtsobcutic ta jun no’ox ti jteclumalcutic te ta sbanamil Cumorahe, ja’ o jech ti vu’un Mormonune, te xa ta japo malubel, xchi’uc jna’oj ti ja’ xa slajeb pas c’op ta sventa jteclumale, xchi’uc la spasun ta mantal Cajvaltic ti ac’o mu xcac’ jelouc batel ta sc’obic jlamanitaetic, ti ch’ul poco’ lo’iletic bu la jyac’buncutic jtotcutique, (yu’un ti jlamanitaetique ta soquesic) la jpas jech ta jmoj ti staq’uin vuntac Nefie, Xchi’uc te la jnac’ ta svitsal Cumorah scotol ti poco’ lo’iletic bu la jyac’bun ta sc’ob Cajvaltique, ja’ xa no’ox jayibuc ti taq’uin vunetic la jcac’be ta sc’ob jnich’on Moronie.",
                    "Ja’ o jech ti jteclumale, xchi’uc yajnilic xchi’uc ti xnich’onique, jech te talic ta stojolal yaj soltarotac jlamanitaetic ti jech te xa chtal ta stojolalique, jech ti c’u x elan xibal sba xi’elal lajele chnojesat yo’ntonic scotol ti boch’otic muyuc lequique, la smalaic ac’o c’oticuc.",
                    "Ja’o jech talic ta pas c’op ta jcontracutic vu’ncutic, xchi’uc scotol ch’ulelal nojic ta xi’el ta sventa ti yu’un tu j ech’em yepalique.",
                    "Ja’ o jech c’otic ta stojolal jteclumal xchi’uc xmachitaic xchi’uc s arcoic xchi’uc st’ilub te’ic, xchi’uc yeq’uelic, xchi’uc scotol ta chop yabtejebic ti ta sventa pas c’ope.",
                    "Ja’ jech la slajesic scotol ti jvinictaque, jech, lajunmilic ti te oyic jchi’uque, ti vu’une te li yal ta lum ta o’lol ta stojolalic yu’un li tuch’esat; xchi’uc te jeloic ti te bu oyune, jech muyuc bu la smilicun.",
                    "Ti c’alal jeloic ta o’lol xchi’uc ti la soquesic scotol ti li’ jteclumale, ja’ xa no’ox chanib xcha’vinic li comcutic (ti ja’ te tsacal ta atael ti jnich’on Moronie) ja’ xa no’ox vu’ncutic cuxul li comcutic ti ta sventaic boch’otic chamic ta jteclumale, ti ta sob yoc’omale ta ts’acal ti c’alal te xa sutic batel ta snaic ti jlamanitaetique, la jquilcutic tal te to ta ba vits Cumorah, ti lajunmil jteclumal boch’otic la jyich’ic milel ta jsat ti c’alal teoyune.",
                    "Xchi’uc la jquilcutic xtoc ti lajunmil jteclumal ti bu la xchi’in ta pasc’op jnich’on Moronie.",
                    "Xchi’uc ja’ jech, ti Gidgidonaetique lajic, ti stuque ja’ te oy ta o’lol ta stojolalic.",
                    "Xchi’uc laj ti Lamah xchi’uc lajun mil xchi’iltaque, xchi’uc ti Gilgale lajic xchi’uc ti lajun mil xchi’iltaque, xchi’uc Limhahe lajic xchi’uc ti lajun mil xchi’iltaque, xchi’uc ti Jeneume lajic xchi’uc ti lajun mil xchi’iltaque xchi’uc lajic ti Cumeniahe, xchi’uc Moroniahe, xchi’uc ti Antionume, xchi’uc ti Shiblome, xchi’uc ti Sheme, xchi’uc ti José, chamic ta jujuntalic xchi’uc lajun mil xchi’iltaquic.",
                    "Xchi’uc ja’ jech oyic to lajunebic yantic ti chamic ta machitaile, ta jujuntal xchi’uc slajunebal mil xchi’iltaquic, jech, lajic scotolic ti jteclumale, ja’ xa no’ox colic ti chanib xcha’vinic te oyic jchi’uquique, xchi’uc oyic van jayibicuc ti jech jatoic batel te ta muc’ta jteclum ta xocon smaleb c’ac’ale, xchi’uc oy jayibicuc jatoic batel ta jlamanitaetique, ti sbec’tal xchi’uc ti sbaquiltac, xchi’uc ti xch’ich’ale te lamal ta ba banamil, jech te la jyich’ic comtsanel ta sc’obic ti boch’otic la jyich’ic o milele, xchi’uc ti c’uxi te soquicuc ta banamile xchi’uc ti c’uxi te xca’ic ti jech c’uxi xu’ sutic batel ta sme’ic banamile.",
                    "Jech ti jch’ulele ta xjab ya’eluc ti ta sventa jteclumal jech chamique, xchi’uc jech la jcal:",
                    "Vo’ot lequil jteclum, c’uxi ti jech la voc’ a ba ti ta sbe Cajvaltique! vo’ot lequil teclum, c’uxi ti jech muyuc xa c’an ti Jesús jech te sjamojan sc’obtac smalaojot ta xic’ote.",
                    "Ja’ jech ti muyucuc a pasoj ti c’usi va’aye, muyuc bu la cham ti jechuque, ja’ jech ti q’ue x elan la chame, ta xcoq’uita ti jech la chame!",
                    "¡Jech lequil queremutic xchi’uc lequil tsebetic xchi’uc totiletic xchi’uc me’iletic xchi’uc vo’xuc malaliletic xchi’uc ajnilaletic, xchi’uc jlequil jteclum, c’uxi ti jech la yaltal lume!",
                    "Ja’ jech tana, la ch’ayic xa o, jech mu xa xu’ xa sutic o tal yu’un ti c’usi c’ux chca’aye.",
                    "Jech jutuc xa sc’an xtal ti sc’ac’alil ta xich’ pasel ta mu sna’ xcham ti abec’tal jech sna’ xchame, ti li’ bec’taliletic ta xch’ay ta c’unc’un ta xca’ique jutuc xa sc’an spas ta mu sna’ xc’a’; xchi’uc ja’ to te cha bat bu ta sq’uel talelil Cristo ti c’uxi xu’ xich’ q’uelel a talelic jech chac c’u cha’al avabtelique; ti me lec apasoj o no’ox abaique, cha vich’ic benticion xchi’uc a totic ti bu ba’yuc chamenique.",
                    "Jech ti yu’nuc o no’ox la sutesuc o no’ox a vo’ntonic ti c’alal sc’antoox xyal ta atojolalic ti li’ muc’ta vuq’uesele! jech tana u la ch’ayic xa o, ti Totile, jech, ti jtotic ta sbatel osil ta vinajele, xotquin ti c’u xa x elanique; xchi’uc ja’ ch abtej ta atojolalic jech chac c’u cha’al slequilal xchi’uc xc’uxul yo’nton."
                ]
            },
            {
                "url": "https://www.lds.org/scriptures/bofm/morm/7?lang=spa&clang=tzo",
                "number": 7,
                "name": "Svucubal Capitulo",
                "summary": [
                    "Mormón ta xalbe jlamanitaetic ta slajebal c’ac’al ti ac’o xch’unic Cristoe, ti slequil c’ope xchi’uc ti ta xcolique Scotolic ti boch’otic ta xch’unic Bibliae ta xch’unic xtoc ti Slibro Mormone."
                ],
                "verses": [
                    "Ja’ jech tana ti li’e, ta jc’an ta xcalbe jutuc smelolal ta sventa scomelal li’ jteclum ti bu pojbilique, ti me Riox ta xac’ c’opojcun ti c’uxi xu’ xa na’ic ta sventa c’usi spasojic a totique, jech chi c’opoj ta atojolalic ti vo’xuc scomelaloxuc snailal Israele, ja’ ti li’ lo’iletic bu vu’un chi c’opoje.",
                    "Na’ic me ti ja’oxuc snailal Israele.",
                    "Na’ic me ti tsc’an cha c’otic c’alalto ta sutesub o’ntonale, ti me mo’oje mu stac’ xa colic.",
                    "Na’ic me ti tsc’an cha comtsanic ti avabtejebic ta sventa pas c’ope, xchi’uc mu me ja’uc lec xa va’yic ti mal ch’ich’e, mu xa me xa tsaquic yanvelta, ja’ xa no’ox ti me Riox la spasoxuc ta mantale.",
                    "Na’ic me ti tsc’an cha yotquinic li’ a totique, xchi’uc suteso a vo’ntonic ta sventa amulic xchi’uc ta sventa abolilic xchi’uc ch’unic ti Cristoe, ti ja’ xnich’on Rioxe, xchi’uc ti judioetic la smilique, xchi’uc ti ja’ ta stsatsal jtotic cha’ cux ti c’uxi la spas ta canal ti muquinaltique, xchi’uc ja’ la sbic’ li’ xchopolil lajele.",
                    "Xchi’uc ja’ ta yu’un ti ta xc’ot ta pasel chcha’ cuxiic animaetique, ti jech ta xcha’ cuxiic viniquetic ti c’uxi ta xbat yac’ sbaic ta stojolal bu ta smeltsanvane.",
                    "Xchi’uc ja’ la scolta sbejel banamil, ja’ jech ti boch’o muyuc smul chc’ot ta stojolal ti me sta sc’ac’alil ta sq’uel talelile, ta xich’ aq’uel ta bats’imelel ta stojolal Riox ti te bu ta spas mantale, ti c’uxi xu’ sq’uejintaic q’uejimoletic xchi’uquic ti boch’otic te tsq’uejintaic ta vinajele, ta Jtotic ta Nich’onil xchi’uc ta Ch’ul Espíritu, ti ja’ic junic Rioxe, ti te bu oy cuxetel o’ntonal muyuc slajebe.",
                    "Ja’ jech suteso a vo’ntonic xchi’uc ich’ic vo’ ta sbi Jesús, xchi’uc ac’ abaic ta smantaltac Cristo ti ma’uc no’ox o li ta poco’ lo’iletic ta xich’ aq’uel ta otquinele, yu’un ta xich’ aq’uel ta spoco’ lo’ilic Judioetic xchi’uc ta boch’otic ma’icuc snailal Israel, ti bu poco’ lo’iletic ta xtal ta atojolalique.",
                    "Ja’ jech, ta xich’ ts’ibael ti li’e ja’ ta sventa ti c’uxi xu’ xa ch’unic ti ta sventa va’ay yantique, yu’un ti me cha ch’unic ti ta sventa va’ay yantique, xchi’uc cha ch’unic xtoc ti ta c’usitic li’e, ti me cha ch’unic ti ta c’usitic li’e, ja’ te cha na’ic ti ta sventa atotique, xchi’uc ti alaq’uic sbaic abtelal la jyich’ic pasbel ta stsatsal Rioxe.",
                    "Xchi’uc ja’ te cha na’ic xtoc ti ja’oxuc scomelal snitilil snailal Jacobe; ja’ jech te cha vich’ic atael te ta jteclum ti te bu ta ba’yuc c’usi la jyich’ alele, ja’ no’ox venta me la ch’un Cristoe, xchi’uc me la vich’ vo’ ba’yuc ta vo’ ja’o ta c’oc’ xchi’uc Ch’ul Espíritue, xchi’uc ti me ja’ cha pasic batel ti c’usi la spas Jcoltavanej cu’untique, xchi’uc me ja’ jech cha pasic jech chac c’u cha’al la xchanubtasoxuque, ti me jeche lec cha c’ot ta sc’ac’alil c’alal ta sq’ueltalelil. Jechuc."
                ]
            },
            {
                "url": "https://www.lds.org/scriptures/bofm/morm/8?lang=spa&clang=tzo",
                "number": 8,
                "name": "Xvaxaquibal Capitulo",
                "summary": [
                    "Ti lamanitaetique ta snutsic xchi’uc ta smilic o ti nefitaetique Ti Slibro Mormone ta xloc’ ta stsatsal Riox Ta xich’ alel bolililetic ta stojolalic ti boch’otic ta x ilinic xchi’uc tspasic c’op ta sventa Cajvaltique Ti spoco’ lo’ilal nefitaetique ja’ to ta xvinaj ti baq’uin oy bolilil, bajel xchi’uc ch’ayele."
                ],
                "verses": [
                    "Ja’ jech ti vu’un, Moroniune, ta jlajesbe yalel ti bu sts’ibaoj slo’iltac jtot, Mormone, ja’ jech, mu jutucuc ti c’usi xu’ ta jts’iba c’usitic la spasun ta mantal jtote.",
                    "Ja’ jech c’ot ta pasel ti c’alal jelo ti muc’ta pas c’op te ta Cumorahe, ja’ jech ti jlamanitaetique la snutsic ti nefitaetic bu jatoic batel te ta sbanamil stuq’uil jot xocon smaleb c’ac’ale, ja’ to ti c’uxi scotolic chamique.",
                    "Xchi’uc ti jtote ja’ te cham ta sc’obic, ja’ xa no’ox vu’un jtuc li com ta sts’ibael ti c’u x elan yatel o’ntonal ya’yejal c’u x elan la jyich’ vuq’uesel jteclumale. Ja’ jech ich’ayic, ti vu’une ja’ ta jch’un ti smantal jtote, jech mu jna’ me chi smilicun o me mo’oj.",
                    "Ja’ jech ta jts’iba xchi’uc ta jnac’ ta banamil ti poco’ lo’iletique, xchi’uc mu jventauc bu to c’alal xu’ chi bat.",
                    "Ja’ jech, ti jtote smeltsanoj ti li’ poco’ lo’iletique, xchi’uc sts’ibaoj ti c’usitic la spas stuquique, xchi’uc ja’ jech, ti vu’une ta jts’iba ec xtoc, ti oyuc to bu xu’ x och ta taq’uin vune, chac’ ti muyuc cu’une, xchi’uc ti taq’uine muyuc cu’un, yu’un jtuc xa oyun. Yu’un ti jtote cham ta pas c’op, xchi’uc scotol cuts’calal, xchi’uc muyuc boch’o lec jc’opan xchi’uc muyuc bu xu’ xi bat; xchi’uc mu jna’ jayibtovan c’ac’al xac’ xi ch’i ti Cajvaltique.",
                    "Ja’ jech, jeloven xa chanib ciento (400) jabil ti ja’ o no’ox c’alal tal Cajvaltic ti ja’ Jcoltavanej cu’untique.",
                    "Ja’ jech, ti jlamanitaetique la snutsic ti jteclumal nefitaetique, ta jujun muc’tiquil jteclumetic xchi’uc ti te ta jujuntal bu oyique, ja’ to ti c’uxi muyuc xcomic oe, ja’ jech muc’ no’ox c’ot ta pasel ti c’u x elan chame, jech muc’ no’ox xchi’uc laval sba ti c’u x elan yich’ vuq’uesel jteclumal ti ja’ nefitae.",
                    "Ja’ jech, ja’ sc’ob Cajvaltic ti jech la spase, xchi’uc xtoc ti jlamanitaetique te oyic ta pas c’op ta stojolal yantic; scotol ti li’ sba banamile vo’vinic (100) jabil la pasic milbail xchi’uc mal ch’ich’; jech muyuc boch’o sna’oj c’u x elan slajeb ti pas c’ope.",
                    "Ja’ jech, muyuc ep c’usi chcal ta stojolalic, yu’un muyuc xa boch’o yantic oy jech chac c’u cha’al jlamanitaetic xchi’uc j eleq’uetic ti oyic te ta sba scotol banamile.",
                    "Xchi’uc muyuc boch’o ti xotquinic Riox ta bats’imelele, yu’un ja’ic no’ox ti yajchanc’optac Jesuse, ti boch’otic li’ oyiic ta banamil jech ja’ to ti c’alal muq’uim sbolilic viniquetique xchi’uc ti Cajvaltic muyuc la jyac’ te oyiicuc ta jteclume, jech muyuc boch’o sna’oj me oyic o me muyuquic ta sba banamil.",
                    "Ja’uc ti jtot, xchi’uc vu’une, la jquilcutic, xchi’uc ja’ic abtejic ta jtojolalcutic.",
                    "Ti boch’o ta xich’ ta sc’ob ti li’ poco’ lo’ile, mu me xac’ ta ch’ayel ta sventa ti c’usi muyuc lec oy ta stojolale, ti va’aye ja’ te ta xchan ti c’usitic muc’tic jech chac c’u cha’al li’e, ja’ jech vu’un Moroniun; ti me jech chc’ot ta pasele ta xcac’ ta otquinel scotol c’usitic oy.",
                    "Ja’ jech chlaj co’nton ta yalel ti c’usitic ja’ ta sventa jteclumale, vu’un xnich’onun Mormón xchi’uc ti jtote ja’ snitilil Nefi.",
                    "Ja’ vu’un ti boch’o ta snac’ li’ poco’ lo’iletic ta sventa Cajvaltique, jech ti ta taq’uin vunetic buoye muyuc lec ep stu, ta sventa smantaltac Cajvaltic, yu’un ti stuque jech ta xal ta bats’imelel ti muyuc boch’o xu’ ta sta ta sventa xu’ tstoy sbae, ja’uc ti poco’ lo’iletic te tsacale ja’ tsots stu, xchi’uc ti boch’o ta sloq’ues ta saquil osile, Cajvaltic ta xac’be sbenticion.",
                    "Yu’un muyuc boch’o oy stsatsal ta sloq’ues ta saquil osil ti me mu ja’uc yac’oj Rioxe, yu’un ja’ no’ox Riox ta xac’ ti ja’uc no’ox ta xich’ ich’el ta muq’ue, o ja’uc no’ox ta sventa slequilal boch’otic ja’ic ta vo’nej xchi’uc ta natil c’ac’al ti bu tan puquic jteclum ta bu o no’ox oy c’usi albilic yu’un Cajvaltique.",
                    "Ja’ jech ta xich’ ac’bel benticion ti boch’o ta sloq’ues ta saquil osil ti c’usitic li’e, yu’un ta xloc’ ta saquil osil ti ic’al osile jech chac c’u cha’al ya’yej Rioxe, jech, ta xich’ loq’uesel ta banamil, xchi’uc sac sacts’ayan chc’ot te ta ic’al osil xchi’uc ta sna’ic scotol jteclum xchi’uc ta xich’ pasel ta stsatsal Riox.",
                    "Ti me oyto c’usi chopole, ja’ xchopoliltac vinic, jech ti li’e mu jna’cutic me oy c’usi chopol, ja’ jech, Riox sna’oj scotol ti c’usitic oye, ja’ jech chabio me a vaic ti ta c’usi ch ac’van batel ta ch’ayele, ma’uc me jech xa batic ta ch’ayel ta c’oc’ yu’un c’atinvaque.",
                    "Ti boch’o jech ta xal: Ac’bun quil o me ta xa vich’ tuch’esel, q’uelo me a ba, mu me ja’uc me spasot ta mantal ti c’usi yaloj Riox mu xu’ xa pase.",
                    "Ja’ jech ti boch’o chopol ta xil xchi’ile, ja’ jech chopol ta xich’ ilel ti stuc ec xtoque, jech chac c’u cha’al yabtele, ja’ jech ta xich’ stojol, ja’ jech ti boch’o ta xtuch’esvane, ja’ jech, ta xich’ tuch’esel yu’un ec xtoc.",
                    "Ti ts’ibiletique ja’ jech ta xal: Ti viniquetique muyuc ta xtuch’esvan xchi’uc me ja’uc ta sq’uel talelil, yu’un ti c’u x elan ta xich’ q’uelel talelile ja’ cu’un, xi ti Cajvaltique, xchi’uc ti pac sc’oplale ja’ cu’un xtoc, xchi’uc vu’un ta jtoj xi.",
                    "Xchi’uc ti boch’o ta xich’ ic’ ta sc’alc’al yo’nton xchi’uc ta spas c’op ta scontrainel yabteltac Cajvaltique, xchi’uc ti ta jteclum bu oy c’usi yaloj o no’ox Cajvaltique ti ja’ic snailal Israele, xchi’uc ti me jech ta xalic: Ta jsoquescutic ma yabtel Cajvaltique, xchi’uc ti Cajvaltique ta xch’ay ta yo’nton ma ti c’usi yaloj ta stojolal snailal Israele, me xi’ique, ti va’ay boch’o jech ta xale oy xa me ta vocolil xchi’uc ta xich’ milel xchi’uc ta xich’ jipel batel ta c’oc’.",
                    "Yu’un ti c’usi tspas Cajvaltique muyuc bu ta xpaj o, ja’ to me c’ot ta pasel scotol ti c’usitic yalojane.",
                    "A’ybeic lec smelolal ti c’u x elan la xchol c’op Isaiase, ja’ jech mu stac’ jts’iba, jech, ja’ jech, cha calboxuc ti va’ay ch’ul viniquetic boch’otic yich’ojicun ta venta, ti boch’otic la jyu’ninic ti li’ banamile, jech ta xalic, jech c’alal to ta spucucal jech ta xalbeic ti Cajvaltique; cuxul ti Cajvaltique, xchi’uc ta st’ab ta yo’nton mati c’usi yaloj ta stojolalique.",
                    "Xchi’uc ja’ xotquin ti c’u x elan ta sc’opanic Rioxe, xchi’uc ti c’usi la spasic ta sventa yermanoique, xchi’uc ti stuque xotquin ti xch’unolajel yo’ntonique, yu’un ja’ ta sbi la sjeltabeic yabil toyolaltic; xchi’uc ja’ ta sbi ti jech nic banamil yu’nique; xchi’uc ja’ ta stsatsal ya’yej ti la sloq’uesic jchuqueletique; jech, xchi’uc me ja’uc ta jun horno tsanal xu’ la jyich’ic o chiq’uel, xchi’uc me ja’uc ta te’tical chonbolometic xchi’uc me ja’uc ta jti’vanej chonetic xu’ la jyich’ic o uts’intael ti ta sventa stsatsal ya’yeje.",
                    "Ja’ jech ti c’u x elan ta sc’opanic jtotic Rioxe, ja’ ta sventa xtoc ti boch’o ta xac’ be jtotic Riox ac’o sloq’ues ta saquil osil c’usitic li’e.",
                    "Yu’un muyuc lec ti boch’o jech ta xal muyuc xloq’ue, yu’un ta bats’imelel ti ta xloq’ue, yu’un Cajvaltic yaloj; ti ta banamil ta xloc’ ta sc’ob Cajvaltique, xchi’uc muyuc boch’o xu’ tspajes; xchi’uc ta xtal sc’ac’alil ti ta xich’ alel jech ta xlaj sc’oplal sq’uelubil tsatsalile, xchi’uc xco’laj xchi’uc oy boch’o ta chlo’ilaj te ta animaetic.",
                    "Xchi’uc ja’ jech ta xc’ot ta pasel ta baq’uin ti ta xc’opojic xch’ich’alic ch’ul viniquetic ta Cajvaltic ta sventa ti c’u x elan la spasic ta mucul xchi’uc ti yabtelic ta ic’al osile.",
                    "Jech, ta xc’ot ta pasel ta baq’uin ti muyuc xa ta xich’ pasel ti stsatsal Rioxe, xchi’uc ti ch’ulnaetique ta xich’ soquesel xchi’uc ta xich’ toyel ta sventa stoyubbail yo’ntonic, jech, ja’ jech ta baq’uin ti banquilaletic xchi’uc maistroetic ta sventa ch’ulnae ta spasic ta sventa stoyubbail yo’ntonic, ja’ to ti c’uxi ta sbajic scotol ti boch’otic ja’ic te ta xch’ulnaique.",
                    "Jech ta sta sc’ac’alil ta baq’uin, ti ta xich’ a’yel c’oq’uetique xchi’uc ti chauquil vo’e, xchi’uc ti sjob xch’ayilal yantic muc’tiquil jteclume.",
                    "Xchi’uc xtoc ta xich’ a’yel pas c’op, xchi’uc ta xlo’ilajic ti ta xtal pas c’op xchi’uc ta sventa muc’tiquil niqueletic ta scotol banamile.",
                    "Jech, ta sta sc’ac’alil ta baq’uin ti ta xc’ot ta pasel muc’tic c’usutic chopol ta sba scotol banamile, ta xc’ot ta pasel milbail xchi’uc elec’, xchi’uc epal c’op, xchi’uc lo’lavanej, xchi’uc mulivajel, xchi’uc scotol ta chop bolililetic; ti c’alal jech ep ta xalic: Paso li’e, paso li’ yane, xchi’uc mu aventauc, yu’un ti ta slajebal c’ac’al ta scolta Cajvaltic ti boch’o jech tspase, jech, ¡ja’ abul sbaic, ti boch’otic oyic ta at o’ntonale xchi’uc ti oyic ta xch’ajunal bolililetique!",
                    "Xchi’uc ta sta sc’ac’alil ta baq’uin ti ta xich’anan liquesel ch’ulnaetic ti jech ta xalic: La’ic ta jtojolal, xchi’uc ta ataq’uinic no’ox xu’ xavich’ic pasbel pertonal yu’un amulic.",
                    "¡Vo’ot jteclum muyuc lecoxuc, xchi’uc ti tu jtsots a vo’ntonique! ¿c’uyu’un la pasic ch’ulnaetic ti c’uxi xu’ xa taic c’usi lec alac’ sba avu’nique? ¿c’u yu’un la ts’otbinic ti xch’ul a’yej Riox ti c’uxi xu’ la vich’ic tal vocolil ta sventa a ch’ulelique? ja’ jech, q’uelic lec ti c’usi yaloj Rioxe, xchi’uc ja’ jech, ta xc’ot ta baq’uin ti sc’ac’alil scotol c’usitic va’aye.",
                    "Ja’ jech, ti Cajvaltique yac’ojbun ta ilel ti c’usitic muc’tic xchi’uc lavalic sba ta sventa ti c’usitic jutuc xa sc’an xtale, ti c’alal ta xvinaj ta atojolalic ti c’usitic va’aye.",
                    "Ja’ jech, li’ cha jc’opanoxuc, jech chac c’u cha’al xco’laj xchi’uc yu’un li’ cha jchi’noxuc ta lo’il ya’eluque, ja’ jech, ac’o me muyuc li’oyoxuc, xchi’uc ja’ jech, Jesucristo la jyac’bun quil, xchi’uc xcotquin ti avabtelique.",
                    "Xchi’uc jna’oj ti ja’ te oyoxuc ta stoyub bail a vo’ntonique, xchi’uc ja’ jutuquic ti boch’otic muyuc tstoy sba yo’ntonique, ti jech ta slapic c’uil toyolic stojole, xchi’uc ti jech mu xc’anvanique, xchi’uc ti ta uts’intavaneje, xchi’uc ti ta c’usi tu j ech’em chopole, xchi’uc ti ta scotol ta chop bolililetique; xchi’uc ta xch’ulnaique, ja’ jech mu jutucuc ti pasem ta chopol avu’nic ti ta sventa stoyubbail a vo’ntonique.",
                    "Yu’un ti li’e, ja’ cha c’anic ti taq’uine, xchi’uc ti c’usi avu’nique, xchi’uc ti ac’u’ic toyolic stojole, xchi’uc ti c’usitic lec alaq’uic sba ta ach’ulnaique, yu’un ja’ ech’em cha c’anic jech chac c’u cha’al boch’otic me’onic xchi’uc boch’otic muyuc c’usi oy yu’nic, xchi’uc jchameletic, xchi’uc boch’otic ta xat yo’ntonic.",
                    "¡Vo’xuc ti tu jchopoloxuque, xchi’uc ti j epal c’opoxuque, xchi’uc ti maistrooxuque, xchi’uc ti cha chon a vaic ti ta c’usi ta xca’e! ¿c’uyu’un ti la vic’umtasic xch’ulna Rioxe? ¿c’uyu’un ti cha q’uexoic ti jech cha tsaquic ta a ventaic ti sbi Cristoe? ¿c’uyu’un van ti ja’ ta sventa c’usi muyuc lec ta banamil ti jech mu xa ch’un ti me ja’ tsots sc’oplal ti c’uxetel o’ntonal muyuc slajeb jech chac c’u cha’al uts’intael muyuc slajebe.",
                    "¿C’uyu’un ti ja’ te cha vac’ abaic o ti ta c’usi muyuc xch’ulele, ti jech muyuc cha colta ti boch’o chvi’naje, xchi’uc ti boch’o t’anale, xchi’uc ti boch’o jchamele, xchi’uc ti boch’o ta xat yo’nton ta xjelo ta a xoconic ti jech muyuc bu cha vich’ic ta muq’ue?.",
                    "Jech, ¿c’uyu’un ti cha pasic chopolil ta mucul ti c’uxi xu’ cha taic c’usi alac’ sba avu’nique, xchi’uc ti jech cha vaq’uic oc’uc ti me’on antsetique, xchi’uc ti me’on ololetic ta x oc’ ta stojolal Cajvaltique, xchi’uc xtoc ti xch’ich’al stotic xchi’uc ti xch’ich’al smalalic ta sc’anbeic Cajvaltic li’ to ta banamil, ti c’uxi xu’ xa ac’batic vocolil ta a jolique.",
                    "Ja’ jech ti machitail bu ta spac sc’oplale ta xnichin ta atojolalic, xchi’uc jutuc xa sc’an xtal ti sc’ac’alil jech ta spac sc’oplalile ti xch’ich’al ch’ul viniquetic ta atojolalique. Yu’un mu xa sts’ic yu’nic epal c’ac’al ti yoq’uelique."
                ]
            },
            {
                "url": "https://www.lds.org/scriptures/bofm/morm/9?lang=spa&clang=tzo",
                "number": 9,
                "name": "Sbalunebal Capitulo",
                "summary": [
                    "Moroni ta xic’ ta sutesub o’ntonal scotolic ti boch’otic mu xch’unic Cristoe—Ti stuque ta xalbe sc’oplal batel ti Riox bu ech’em sq’uelubil stsatsale, ti ta xac’ ta na’ele (revelación) xchi’uc ti ta xac’ tsatsalile xchi’uc sq’uelubil ta sbaic boch’otic lec jch’unej mantaletique—Ti sq’uelubil tsatsalile mu xu’ xa xc’ot ta pasel ta sventa bolilil—Ti sq’uelubile ja’ ta st’unic batel ti boch’otic ja’ ta xch’unique—Ta xich’ic albel viniquetic ti ac’o lequicuque xchi’uc ti ac’o xch’unic mantaletique."
                ],
                "verses": [
                    "Xchi’uc ja’ chi c’opoj xtoc ta sventaic ti boch’otic mu xch’unic Cristoe.",
                    "Ja’ jech ¿me cha ch’unic ti ta baq’uin c’alal cha vich’ic vu’lanel—ja’ jech, ti baq’uin ta xtal ti Cajvaltic, jech, ti va’ay muc’ta c’ac’al ti c’alal ta xot sba jech chac c’u cha’al c’usi xotxot, xchi’uc ti ta x-unij ta sc’ac’al c’oc’ ti c’usitic pasbil oe, jech, ti ta va’ay c’ac’al ti c’alal cha vich’ic iq’uel batel ta stojolal ti xch’iumchij Rioxe—me tavan xa valic ti muyuc Rioxe?",
                    "¿Me jech te cha valic o ti muyuc Cristoe, o me stac’ xa vilic ti xch’ium chij Rioxe? ¿Me tavan xa valic me xu’ cha chi’nic ti c’alal jech a na’ojic ti oy amulique? ¿me tavan xa valic me te lec xcuxet avo’ntonic a chi’uquic ti va’ay ch’ul vinic, ti c’alal me jech te c’ux cha va’yic ta ach’ulelic ti a mulic ti ta sventa muyuc xa ch’unic mantaletique?",
                    "Ja’ jech, cha calboxuc ti ech’em chopoloxuc, ti me te oyoxuc ta stojolal jun ch’ul Riox xchi’uc lec, ti c’alal me ana’ojic ti muyuc lec sacoxuc te ta stojolal, ti me yu’un ja’ xa ac’bil-el ta ch’ayel ta c’atinvac a ch’ulelique.",
                    "Yu’un ja’ jech, ti c’alal me la ac’bat avilic ti cu x-elan t’analoxuc ta sat ti Rioxe, xchi’uc xtoc ti xojobal Riox xchi’uc ti slequilal Jesucristoe, ja’ me tstsan jun stilemal c’oc’ ti jech mu stac’ tubel ta a tojolalique.",
                    "Sutanictal cha’e, vo’xuc ti chopoloxuque, sutanictal ta Cajvaltic; c’opanic tsots ti Riox ta sbi Jesuse, ti c’uxi xu’ muyucuc a vi’c’ubalique, lequicoxuque, alac’uc abaique, xchi’uc saquicoxuc ti ta baq’uin muc’ta slajebal c’ac’al, ti me jech la vich’ic sacubtasel ta sventa xch’ich’al chi’umchije.",
                    "Xhi’uc ta jc’opanoxuc vo’xuc ti boch’otic mu jamaluc cha valic ti c’usi chac’ ta ilel Riox li’ ta orae xchi’uc ti cha valic ti mu xa xu’ xc’ot ta pasele, ti jech mu xa c’usi xu’ xac’ ta ilel li’ Rioxe, xchi’uc ti mu xa xu’ boch’o xu’ xal batel ti c’usi ta xich’ ac’bel yil yu’un Rioxe, xchi’uc tsatsalil ta spasel c’usitic tsots, xchi’uc me ja’uc coltael, xchi’uc me ja’uc c’opojel ta yantic c’op, xchi’uc me ja’uc xu’ xca’ybetic smelolal yantic c’op.",
                    "Ja’ jech, ta xcal ti boch’o mu jamaluc ta xal ti c’usitic va’aye yu’un mu xotquin ti slequil c’op Cristoe; jech, yu’un muyuc sq’ueloj ti ts’ibiletique; ti me oy sq’ueloje, yu’un muyuc xa’ybe lec smelolal.",
                    "Jech, ¿A me muyuc ta jq’ueltic ta vun ti Riox ja’ co’ol o jech chac c’u cha’al volje, li’ ta ora xchi’uc c’alal ta sbatel osile, xchi’uc ti ta stojolale muyuc c’usi xu’ xjeltaj xchi’uc me ja’uc oy nac’ubalil ti c’uxi xu’ xjeltaje.",
                    "Ja’ jech lec, me oy a nopoj ta ajol ta xjel ti jun Rioxe, xchi’uc ti me oy nac’ubalil c’uxi ta xjele, yu’un a nopoj jun Riox ti ma’uc jun Riox xu’ xac’ ta ilel tsatsalile.",
                    "Ja’ jech, vu’un ta xcac’boxuc avilic jun Riox ti xu’ xac’ ta ilel stsatsale, jech ti ja’ Xriox Abrahame, xchi’uc ti ja’ Xriox Isaaque, xchi’uc ti ja’ Xriox Jacobe; ti ja’ ono’ox ti Riox boch’o la spas vinajel xchi’uc banamil, xchi’uc scotol ti c’usitic oy ta scotole.",
                    "Xchi’uc ja’ la spas Adan, xchi’uc ta Adan tal ti c’uxi yal ta mulil vinique. Xchi’uc ja’ ta sventa c’uxi yal ta mulil vinic, tal ti Jesucristoe, jech ti Totil xchi’uc ti Nich’onile, xchi’uc ja’ ta sventa Jesucristo tal ti coltael ta sventa vinique.",
                    "Xchi’uc ta sventa c’uxi yich’ coltael vinic, ti tal ta Jesucristo, ta xich’ic iq’uel batel ta stojolal Cajvaltique, jech, ja’ ta va’ay xu’ ta xich’ic coltael ti viniquetique, yu’un ti c’u x-elan cham Cristoe ja’ te tal ti cha’cuxesele, ti ja’ c’uxi xu’ chc’ot ta pasel coltael ta sbatel osil vayel ti bu scotol viniquetic ta xjuloic, ta sventa stsatsal Riox c’alal me bac’ oq’uese (trompeta); xchi’uc ta xloq’uic ololetic xchi’uc muc’tiquetic, xchi’uc ta xc’otic te bu ta smeltsanvan, loq’uesbilic xchi’uc colemic ti li’ ta yaq’uil sbatel osil lajele.",
                    "Ja’ to te ta xtal ti c’u x-elan ta sq’uel talelil Ch’ul Riox ta stojolalique, xchi’uc ja’ to te chvinaj ti boch’o muyuc leque ja’ me jech muyuc o lec, xchi’uc ti boch’o leque ja’ me jech lec o, ti boch’o xcuxet yo’ntone ja’ me jech xcuxet o yo’nton, xchi’uc ti boch’o muyuc xcuxet yo’ntone ja’ me jech muyuc xcuxet o yo’nton.",
                    "Xchi’uc ja’ jech lec tana acotolic ti boch’otic a nopojic jun Riox ti mu xu’ xac’ ta ilel tsatsalile, ta jc’an cha jac’boxuc; ¿me ech’em xa o scotol ti c’usitic va’ay la jcale? ¿me c’otem xa ti slajebal c’ac’ale? ja’ jech, ta xcal ti mo’oje; xchi’uc ti Rioxe muyuc chlaj o ti jech ja’ jun Riox ta xac’ ta ilel tsatsaliletique.",
                    "Ja’ jech, ¿me mu alac’uc sba ta jsatic ti c’usitic spasojan li’ Rioxe? jech, xchi’uc ¿boch’o xu’ xa’ybe lec smelolal ti alaq’uic sba yabteltac li’ Rioxe?",
                    "¿Boch’ovan xu’ ta xal ti me mu sq’uelubiluc tsatsalil ti jech ta ya’yej no’ox ti jech ayin vinajel xchi’uc banamile; ti ta stsatsal no’ox ya’yej yich’ liquesel ta spucuquil banamil ti vinique, xchi’uc ti ta stsatsal ya’yej la jyich’ ilel sq’uelubil tsatsalile?",
                    "¿Xchi’uc boch’ovan xu’ ta xal ti Jesucristo muyuc x-abtej ep ta muc’tiquil sq’uelubil tsatsalile? Xchi’uc oy ep muc’tic sq’uelubil tsatsalil la spasic ta sc’opic yaj chanc’optac.",
                    "Xchi’uc ti me jech la jyich’ pasel sq’uelubil tsatsalile, ¿c’uyu’un ti jech muxa ja’uc Riox xu’ xac’ ta ilel tsatsalil ti Rioxe, xchi’uc ti jech mu xjel oe? Xchi’uc ja’ jech, cha calboxuc ti stuque mu xjel o; ti yu’nuc ja’ jeche, mu xa ja’uc Riox ti jechuque; xchi’uc ti stuque mu xlaj o ti jech ja’ Rioxe, xchi’uc ja’ Riox ti ta xac’ ta ilel tsatsalile.",
                    "Ta sventa ti me muyuc xa chc’ot ta pasel sq’uelubil tsatsalil ta stojolalic xnich’nab viniquetique ja’ ta sventa ti me muyuc xch’unolajel yo’ntonique, xchi’uc ti me tsvoc’ sbaic ti te ta bu tuc’ lec sbelale, xchi’uc ti me tscomtsanic ta otquinel ti Riox ti boch’o xu’ tspat yo’ntonic xchi’uquic jechuque.",
                    "Ja’ jech, cha calboxuc tiboch’o ta xch’un Cristoe, xchi’uc ti me muyuc ta snop me mu jechuc, ti c’alal me tsc’an ta Totil ta sbi Cristoe, ta xich’ ac’bel; xchi’uc ti va’ay c’usi yaloje ja’ ta sventa acotolic, xchi’uc c’alalto ta sti’iltac banamil.",
                    "Yu’un ja’ jech, la jyal ti Cristo, xnich’on Riox, ta yajchanc’optac ti yu’un ja’icuc te oyicuque, jech, xchi’uc xtoc ta scotolic yajchanc’optac, la jyich’ a’yel ta scotolic boch’otic te tsobolic. Batanic ta scotol banamil, xchi’uc bat cholic jlequil c’op ta scotol quirisianoetic.",
                    "Yu’un ti boch’o ta xch’un xchi’uc ti me ta xich’ vo’e, ja’ ta xcol, ja’uc ti boch’o muyuc ta xch’une, ja’, ta xich’ aq’uel ta ch’ayel.",
                    "Ja’ li’ ti sq’uelubil xu’ ta sts’aclinic batel ti boch’otic ta xch’unique, ta jbi ta sloq’uesic pucujetic, ta xc’opojic ta ach’ c’opetic; ta xchechic chonetic, xchi’uc ti me la jyuch’ic c’usi xu’ xchamic o yu’une, mu spabatic chopol; ta xac’ sc’obic ta sba jchameletic, xchi’uc ja’ ta scoltaic.",
                    "Xchi’uc ti boch’o ta xch’un li’ jbie, ti me muyuc ta snop me mu jechuque, vu’un ta xcac’be scotol ti jc’optaque, c’alalto ta sti’iltac banamil.",
                    "Ja’ jech lec tana, ¿Boch’o xu’ xcuch yu’un ti yabteltac Cajvaltique? ¿Boch’o mu xu’ xal ti ya’yejtaque? ¿Boch’ovan xu’ xlic scontrain ti smuc’ta tsatsal stsatsal Cajvaltique? Boch’ovan xu’ sbajbe ti yabteltac Cajvaltique? ¿Boch’ovan xu’ sbajbe ti xnich’nabtac Cristoe? Me tavan xa valic acotolic vo’xuc ti me bajbiloxuc ti vo’xuc yabteloxuc Cajvaltic ti jech chbat a ch’ulelic xchi’uc ti cha chamique.",
                    "Oh, mu me xa bajbeic, jech, me ja’uc xbat ach’ulelic, ja’ lec, a’ybeic ti ya’yejtac Cajvaltique, xchi’uc c’anbeic Jtotic, ta sbi Jesús, ti c’usitic chtun avu’nique, mu xa nopic me mu jechuque, ja’uc no’ox jch’unolajelucoxuc; xchi’uc liquesic jech chac c’u cha’al ta sc’ac’aliltac vo’nej, xchi’uc ac’abaic ta Cajvaltic ta scotol avo’ntonic, xchi’uc abtelanic acuxlejalic atuquic ta sventa xi’el xchi’uc ta xq’uexel stuc.",
                    "Lequicoxuc me ti ta sc’ac’aliltac cha vich’ic q’uelbel a talelique; loq’ueso abaic ta scotol avic’ubalic mu me sa c’anic ti c’usi ja’ no’ox lec cha va’ay ta vo’ntonic atuquique, ja’ no’ox tsots xa c’anic ti c’uxi mu xa vaq’uic mulile, ja’ no’ox stac’ xa abtejic ta bats’imelel Riox bu cuxul.",
                    "Q’uelo me abaic mu me xa vich’ic vo’ ti me jech oy amulique; q’uelo me abaic mu me xa tsaquic sbec’tal xch’ich’al Cristo ti jech oy amulique, ja’ lec, q’uelic pasic ta lequilal ti c’usitique, xchi’uc pasic ta sbi Jesucristo, ti xnich’on cuxul Rioxe; ti me la pasic va’aye, xchi’uc ti me cuch avu’nic c’alalto ta slajebal c’ac’ale, ti va’aye mu c’uxi xu’ mu xa vich’ic c’anel.",
                    "Ja’ jech cha jc’opanoxuc jech chac c’u cha’al xco’laj xchi’uc chi c’opojtal ta animaetic ya’eluque; yu’un jna’oj ti avich’ojbicun ti jc’optaque.",
                    "Mu xa vaq’uicun ta ch’ayel ta sventa yu’un muyuc lecun, me ja’uc jtot ta sventa yu’un muyuc lec, me ja’uc ti boch’otic ta sts’ibaic ba’yuc jech chac c’u cha’al stuque; ja’ lec tojbeic ta vocol Riox ti jech yalojboxuc ti a chopolilique, ti c’uxi xu’ xa chanic apasel abaic ta bij jech chac c’u cha’al vu’uncutique.",
                    "Xchi’uc ja’ jech, la jts’ibacutic ti li’ poco’ ts’ibiletic jech chac c’u cha’al jna’ojcutique, ti c’u x-elan te ts’ibabile ja’ sbi cu’uncutic egipcio cha’liquesbil ta ach’; la jcalcutic xchi’uc jpasojcutic jech chac c’u cha’al xi c’opojcutique.",
                    "Ti yu’nuc ep no’ox ti jtaq’uin vuntac-cutique la jts’ibacutic ta hebreo c’op ti jechuque; jech xchi’uc jpasojcutic xtoc ti ta hebreo c’ope; ti yu’unun o no’ox xu’uc cu’uncutic la jpascutic ti ta hebreo c’ope, ja’ jech, muyuc bu oyuc a chopolilic ta jpoco’ c’opcutic ti jechuque.",
                    "Ja’ no’ox Cajvaltic sna’ojscotol ti c’usitic jts’ibaojcutique, xchi’uc muyuc bu yan jteclum xotquin ti c’u x-elan xi c’opojcutique; xchi’uc ja’ ta sventa ti yu’un mu boch’o yan jteclum xotquin ti c’u x-elan chi c’opojcutique, ja’ jech ja’ la smeltsan ti c’uxi xu’ xich’ albel smelolale.",
                    "Ta xich’ ts’ibael c’usitic li’e ja’ ta sventa ti c’uxi xu’ xich’ sacubtasel jc’u’tic ta xch’ich’al quermanotactic ti yu’un ja’ spasojic ti bolililetique.",
                    "Ja’ jech, ti c’usitic li’ ti ja’ ta jc’ancutic ti ta sventaic quermanotactique, ja’ ti ta xich’ cha’liquesel ta ach’ ti c’uxi ta jna’tic Cristoe, ti ja’ co’olsba xchi’uc c’u x-elan tsc’opanic Riox ch’ul viniquetic ti boch’otic li’ ch’i’ic ta banamile.",
                    "Cajvaltic Jesucristo ac’o yac’ xich’ taq’uel ti c’u x-elan cha c’opanic Riox jech chac c’u cha’al xch’unolajel a vo’ntonique, xchi’uc Riox Totiluc ac’o sna’ ti c’usi yaloj o no’ox ta snailal Israele, xchi’uc ac’o yac’boxuc sventicion ta sbatel osil, ta sventa xch’unolajel o’ntonal ta sbi Jesucristo. Jechuc."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/moro?lang=tzo",
        "id": "moro",
        "full_localized_name": "Moroni",
        "has_chapters": true,
        "chapters": [
            {
                "url": "https://www.lds.org/scriptures/bofm/moro/1?lang=spa&clang=tzo",
                "number": 1,
                "name": "Bayuc Capitulo",
                "summary": [
                    "Ti Moronie la sts’iba ta sventaic lamanitaetic—Ta smilic scotol nefitaetic ti boch’otic mu smuquic ta sventa Cristoe."
                ],
                "verses": [
                    "Ja’ o jech ti vu’un Moroniune, ta ts’acal la jpas ta jmoj ti spoco’ lo’ilal steclumal Jarede, muyuc xa ox bu jnopoj ep ta jts’iba, jech muyucto bu chamenun; xchi’uc muyuc bu ta xcac’ jba ta otquinel yu’nic li’ jlamanitaetique, yatsame smilicun.",
                    "Yu’un ja’ jech, ti pas c’op yu’nic ta stuquique tu j-ech’em xibal sba; ja’ ta sventa ti yu’un mu xc’anvanique, xchi’uc ta smilic scotol nefitaetic ti boch’otic jamal ta xalic ta sventa Cristoe.",
                    "Xchi’uc ti vu’un Moroniune, muyuc bu ta xcal mati muyuc Cristoe, ti jech ja’ no’ox bu xi loc’ xi ech’ bu xu’ chca’ay ta jpoj jba jtuque.",
                    "Ja’ jech xtoc, ta jts’iba jutuc c’usitic yantic, ti ja’ mu co’oluc sba xchi’uc c’usi ta jnope, yu’un jnopoj xa ox ti muyuc xa ox ta jts’iba epe, jech tana, ta to jts’iba jutuc c’usitic, ti jech xu’ tsots sc’oplal xc’ot yu’nic quermanotac jlamanitaetic ta baq’uin, ti me jech la sc’an stuc Cajvaltique."
                ]
            },
            {
                "url": "https://www.lds.org/scriptures/bofm/moro/2?lang=spa&clang=tzo",
                "number": 2,
                "name": "Xchibal Capitulo",
                "summary": [
                    "Ti Jesuse la jyac’be stsatsal yajchanc’optac nefitaetic ti c’uxi xu’ xaq’uic stsatsal Ch’ul Espíritue."
                ],
                "verses": [
                    "Ya’yejtac Cristo, ja’ ti C’u x-elan la sc’opanan yajchanc’optac, ti lajchabic bu st’ujojanoj o no’oxe, ti c’alal la jyac’ sc’ob tac ta sbaique.",
                    "La jyalananbe li’ sbiique, jech la jyal: xa c’anbeic jtotic ta jbi, ta stsatsal ti c’u x-elan cha c’opanique, xchi’uc ja’ jech ta ts’acal ti c’alal me la pasic ti va’aye, oy atsatsalic ta sventa ti boch’o cha vac’ ac’obtaquic ta sbae, xu’ xa vac’beic Ch’ul Espíritu, xchi’uc ta jbi xa vac’beic, yu’un ja’ jech tspasic ti cajchanubtasvanejtaque.",
                    "Ti Cristoe la jyal va’ay lo’iletic ti ta ba’yuc c’alal la jyac’ sba ta ilele, ti boch’otic te tsobolique muyuc la jya’yic, ja’uc ti jchanc’opetique ja’ la jya’yic; xchi’uc ja’ jech ti ta boch’otic ac’batic sc’obtac ta sbaique, vul Ch’ul Espíritu ta stojolalic."
                ]
            },
            {
                "url": "https://www.lds.org/scriptures/bofm/moro/3?lang=spa&clang=tzo",
                "number": 3,
                "name": "Yoxibal Capitulo",
                "summary": [
                    "Ti elderetique ta xac’beic stsatsal presbiteroetic xchi’uc maestroetic ti jech ta xac’ sc’obique."
                ],
                "verses": [
                    "Ja’ jech x-elan chac c’u cha’al jchanc’opetic, ti la sbiinic elderetic ta ch’ulnae, ta xac’beic stsatsal presbiteroetic xchi’uc maestroetic.",
                    "Ta ts’acal ti c’alal la sc’opanic Riox ta sbi Cristoe, la jyac’an sc’obic ta sbaic, xchi’uc jech ta xalic:",
                    "Ta sbi Jesucristo, ta xcac’bot a tsatsal ta sventa presbiteroal, (o me ta maestroal) ta xcac’bot a tsatsal ta sventa maestroal, ta sventa ti c’uxi xu’ xa cholbe sc’oplal sutesub o’ntonale, xchi’uc ti c’u x-elan xu’ xa loq’ues mulil ta sventa Jesucristoe, xchi’uc ti me ja’ te oyot ta xch’unolajel a vo’nton ta sbi c’alalto ta slajebal c’ac’ale. Jechuc.",
                    "Ja’ jech x-elan ti ta xac’beic stsatsal presbiteroetic xchi’uc maestroetique, ja’ jech chac c’u cha’al stsatsal xchi’uc yabtel Riox ta sventa viniquetique; xchi’uc ta xac’beic stsatsal ta stsatsal Ch’ul Espíritu jech chac c’u cha’al te oy te ta stojolalique."
                ]
            },
            {
                "url": "https://www.lds.org/scriptures/bofm/moro/4?lang=spa&clang=tzo",
                "number": 4,
                "name": "Xchanibal Capitulo",
                "summary": [
                    "Ja’ sventa c’u x-elan xu’ sts’uiltasic pan ts’uiltasbil elderetic xchi’uc presbiteroetic."
                ],
                "verses": [
                    "Ja’ ti c’u x-elan xu’ sts’uiltasbeic sbec’tal xchi’uc xch’ich’al Cristo ta ch’ulna elderetic xchi’uc presbiteroetique, ja’ jech ta sts’uiltasic jech chac c’u cha’al smantaltac Cristo, xchi’uc ja’ jech, jna’ojcutic ti yu’un ja’ lec ti elderetic xchi’uc presbiteroetic ta sts’uiltasique.",
                    "Xchi’uc ta xquejiic xchi’uquic boch’otic te tsobolic ta ch’ulna xchi’uc ta sc’opanic Riox ta sbi Jesús, xchi’uc jech ta xalic:",
                    "Vo’ot Riox, totil ta sbatel osil, ta sbi Jesucristo, anich’on, ta jc’anbotcutic ti ac’o xa vac’be benticion xchi’uc ti ac’o xa ts’uiltas ti pan ta sventa xch’ulelic scotolic ti boch’otic ta sve’ique; xchi’uc ti c’uxi ac’o sve’ic ta sventa ac’o staic ta na’el sbec’tal anich’one, xchi’uc ti c’uxi ac’o yalic ta jamal ta atojolale vo’ot Riox, totil ta sbatel osil, ti jech yalojbeic yo’ntonic ta stsaquic ta stojolalic stuquic ti sbi anich’on, xchi’uc ti ac’o sna’ ta yo’ntonic ta scotol c’ac’al, xchi’uc ac’o c’otuc ta ch’unel yu’nic ti mantaletic ti ja’ stuc la jyich’ic o ac’bel ti c’uxi te oyuc o ta stojolalic S-espiritue. Jechuc."
                ]
            },
            {
                "url": "https://www.lds.org/scriptures/bofm/moro/5?lang=spa&clang=tzo",
                "number": 5,
                "name": "Yobal Capitulo",
                "summary": [
                    "Ta xich’ aq’uel c’u x-elan ta ts’uiltasel ti ya’yel ts’usub ts’uiltasbile."
                ],
                "verses": [
                    "Ja’ c’u x-elan ta ts’uiltasel ti ya’lel ts’usube, ja’ jech la stsaquic ti bise xchi’uc jech la jyalic:",
                    "Vo’ot Riox, totil ta sbatel osil, ta sbi Jesucristo, anich’on, ta jc’anbotcutic ti ac’o xa vac’be benticion xchi’uc ti ac’o xa ts’uiltas ti ya’lel ts’usub ta sventa xch’ulelic scotolic ti boch’otic ta xuch’ique, xchi’uc ti ac’o yuch’ic ta sventa ac’o staic ta na’el ti xch’ich’al anich’on ti ja’ mal ta stojolalique, ti c’uxi ac’o yalic ta jamal ta a tojolale, vo’ot Riox, totil ta sbatel osil, xchi’uc ti ac’o sna’ ta yo’ntonic ta scotol c’ac’al ti c’uxi te oyuc o ta stojolalic S-espiritue. Jechuc."
                ]
            },
            {
                "url": "https://www.lds.org/scriptures/bofm/moro/6?lang=spa&clang=tzo",
                "number": 6,
                "name": "Svaquibal Capitulo",
                "summary": [
                    "Ti boch’otic ta sutes yo’ntonique ta xich’ic vo’ xchi’uc ta xich’ic c’anel ta ch’ulna—Ti jch’unolajeletic ta ch’ulna me la sutes yo’ntonique ta xich’ic pasbel perton—Ti tsobajele ta xich’ pasel ta stsatsal Ch’ul Espíritu."
                ],
                "verses": [
                    "Jech tana, chi c’opoj ta sventa c’u x-elan ich’ vo’, ja’ jech ta xich’ic vo’ yu’un elderetic, presbiteroetic xchi’uc maestroetic; mu xu’ ta xich’ic ac’bel vo’ ti me muyuc bu yac’ojic lec ta ilel slequil talelique.",
                    "Xchi’uc mu xu’ xiq’uic ta sventa boch’o ta xac’beic vo’, ti me muyuc yalojbe yo’nton xchi’uc ti me muyuc xch’unoj Espíritue, xchi’uc ti me muyuc ta xal ta jamal ta sventa ch’ulna ti me yu’un muyuc sutesoj yo’nton ta bats’imelel ta scotol smule.",
                    "Yu’un muyuc boch’o ta xiq’uic ta sventa ich’ vo’ ja’ xa no’ox ti me ta stsac ta jech no’ox ta sventa stuquic ti sbi Cristoe, xchi’uc ti me yalojbe yo’nton ta xch’un mantal c’alal to ta slajebal c’ac’ale.",
                    "Ta ts’acal ti c’alal me la jyich’ic iq’uel ta sventa ich’ vo’e, ti stsatsal Ch’ul Espíritue te xa abtej ta stojolalic xchi’uc la jyich’ic sacubtasel xchi’uc la jyich’ic atael xchi’uquic boch’otic ja’ic steclumal xch’ulna Cristo, xchi’uc la stsac sbiic ti c’uxi xu’ xich’ic tael ta na’ele xchi’uc la jyich’ic lecubtasel ta sventa slequil a’yej Riox, ti c’uxi ja’uc te xich’ic q’uelel ta tuq’uil bee, xchi’uc ti ja’uc te oyicuc o ta sc’opanel Rioxe, xchi’uc ti ja’uc no’ox o te oyicuc ta smantaltac Cristo ti yu’un ja’ banquilal xchi’uc ja’ ta sventa ti xch’unolajel yo’ntone.",
                    "Ti boch’otic ja’ic ta sventa ch’ulnae ta stsob sbaic ta jujuliquel ta sventa ta xicta yiximic xchi’uc ta sventa tsc’opanic Riox, xchi’uc ti c’uxi sc’opan sbaic ta jujuntal ta sventa slequilal xch’ulelique.",
                    "Xchi’uc ta stsob sbaic ta jujuliquel ta sventa tsve’ic pan xchi’uc ta xuch’ic ya’lel ts’usub, ti c’uxi tstaic ta na’el ti Cajvaltic Jesuse.",
                    "Xchi’uc te la xch’abi sbaic ta c’unc’un ti c’uxi muyucuc bolilil ta stojolalique, ti c’alal me oy boch’o ta spas bolilil staique, ta xich’ic vocolil yu’un elderetic xchi’uc oxib textico ta ch’ulna, ti me muyuc ta sutes yo’ntonic xchi’uc ti me muyuc la jyalic ta jamal ti smulique, ti sbiique ta xich’ic tubel, xchi’uc muyuc ta xich’ic atael xchi’uquic steclumal Cristo.",
                    "Ti me epta velta ta sutes yo’ntonic xchi’uc ti me tsc’anic pertonal ta scotol yo’ntonique, ta xich’ic pasbel pertonal.",
                    "Ti boch’otic ja’ic ta sventa ch’ulnae ja’ jech ta spasic stsobajelic jech chac c’u cha’al ta xac’ ta na’el Espíritue, xchi’uc ta stsatsal Ch’ul Espíritu, yu’un jech chac c’u cha’al ta xac’ ta na’el Ch’ul Espíritue, ja’ jech stac’ jcholtic c’op, xchi’uc xcaltic mantal, xchi’uc ta jc’opantic Riox, xchi’uc ta jc’antic xchi’uc ta xi jq’uejinutic, yu’un ja’ jech ta xich’ o no’ox pasel."
                ]
            },
            {
                "url": "https://www.lds.org/scriptures/bofm/moro/7?lang=spa&clang=tzo",
                "number": 7,
                "name": "Svucubal Capitulo",
                "summary": [
                    "Ja’ ti c’u x-elan ta xich’ alel ac’o xi j-och ta xcuxubil yo’nton Cajvaltique—Ac’o jc’opantic Riox ta bats’il scotol co’ntontic—Ti S-espíritu Cristoe ta xac’be sbijil viniquetic ti c’uxi xu’ xotquin c’usi lec xchi’uc c’usi chopole—Ti lequil viniquetique la jyalic ti ta xtal Cristoe—Ta sventa xch’unolajel o’ntonal ti c’uxi xu’ xich’ pasel sq’uelubil tsatsalil ti abatetic ta x-abtejique—Ti viniquetique tsc’an ti oyuc spatubil yo’ntonic ti jech ta staic cuxlejal sbatel osile xchi’uc ti ja’uc ac’o yac’sbaic ta c’uxubinvaneje."
                ],
                "verses": [
                    "Ja’ jech, ti vu’un Moroniune, ta jts’iba jutuc ya’yejtac jtot Mormón ti bu lo’ilaj ta sventa xch’unolajel o’ntonal xchi’uc ta patub o’ntonal xchi’uc ti ta c’uxubinvaneje, yu’un ja’ jech x-elan la sc’opan ti jteclum c’alal ja’o te ta xchanubtasvan ti te ta snail stsovunbailic te bu la spasic ta sventa xu’ xich’ic ta muc’ Rioxe.",
                    "Ja’ jech ti vu’un Moroniune, ta jc’opanoxuc ti vo’xuc quermanotacoxuc lec jc’anojoxuque, yu’un ja’ ta sventa slequilal Riox totil, xchi’uc Cajvaltic Jesucristo, xchi’uc jech chac c’u cha’al chch’ul c’ane, xchi’uc jech chac c’u cha’al stsatsal yabtel tal ta jtojolal ti jech chi ac’bat jch’inoxuc ta lo’il li’ ta orae.",
                    "Ja’ jech ta jc’an cha jch’inoxuc ta lo’il vo’xuc ti ja’oxuc ta sventa ch’ulnae, xchi’uc ti ja’oxuc yajchanc’opoxuc Cristoe, xchi’uc ti a taojic spatubil a vo’ntonic ti c’uxi xu’ xa ochic bu ta xcux yo’nton Cajvaltique, jech chac c’u cha’al li’ ta ora xchi’uc c’alalto ta sc’ac’alil me a taic xcuxubil a vo’ntonic a xchi’uquic te ta vinajele.",
                    "Ja’ jech ta xcal ta atojolalic, ti vo’xuc quermanotacoxuque, ja’ ta sventa c’u x-elan xu’ cha pas abaic ta stojolalic xnich’nab viniquetic.",
                    "Yu’un jna’oj ti ya’yejtac Riox jech ta xale: Ta yabtelic ta xcotquinan, yu’un ti me lec yabtelique; jech lequic ec xtoc ti stuquique.",
                    "Yu’un ja’ jech Riox yaloj, ti me jun vinic chopole, mu stac’ spas ti c’usi ja’ leque, yu’un ti me tsc’an ta xac’ c’usi muyuc slajes c’alal la jyicta ixime, o me ja’ tsc’opan Rioxe, ti me muyuc ta spas ta scotol yo’ntone, muyuc c’usi tstao.",
                    "Yu’un ti va’aye muyuc ta xich’ atael ta lequilal.",
                    "Yu’un ja’ jech ti me jun vinic, me chopole, xchi’uc me ta xac’ ta xch’ibal yo’nton ti c’usi muyuc la slajes c’alal la jyicta ixime, ja’ jech ta xich’ ich’el jech chac c’u cha’al ma’uc yu’un, xchi’uc ja’ jech, chopol chc’ot ti ta stojolal Rioxe.",
                    "Ja’ jech ta xich’ atael ta chopolil ti jun vinic me mu ta scotoluc yo’nton ta sc’opan Rioxe, jech muyuc c’usi tsta stu, yu’un ti Rioxe mu sc’an junucal ti c’usitic va’aye.",
                    "Ja’ jech, ti me jun vinic muyuc leque, mu stac’ spas ti c’usi leque, xchi’uc me ja’uc xu’ ja’ lec ti c’alal ta xac’ c’usi muyuc slajes c’alal la jyicta ixime.",
                    "Yu’un ja’ jech, ti me jun sloq’uem ch’ail vo’e, mu xu’ sloq’ues lequil vo’, xchi’uc me ja’uc sloq’uem lequil vo’ xu’ xac’ ch’ail vo’, ja’ jech xtoc ti me jun vinic ja’ yaj abtel pucuje, mu xu’ ja’ sts’aclin batel Cristo, ti me ja’ ta sts’aclin batel Cristoe, mu stac’ spas ta yaj abtel pucuj.",
                    "Xchi’uc ja’ jech, yu’un scotol ti c’usitic leque ja’ te liquemtal ta stojolal Riox, xchi’uc ti c’usi chopole ja’ te liquemtal ta pucuj; yu’un ti pucuje ja’ scontra sbaic xchi’uc ti Rioxe, xchi’uc ta spasic c’op tajmec, xchi’uc ta sc’an ta suj ti ac’o spas mulile xchi’uc ti ac’o spas c’usi chopol muyuc slajebe.",
                    "Ja’ jech ti c’usi ja’ yu’un Rioxe, ja’ ta xal xchi’uc ja’ ta sujvan ta spasel c’usitic ja’ lec, scotol ti c’usitic ja’ ta xal xchi’uc ti ta sujvan ta spasel c’usi leque, xchi’uc ti ac’o la jc’antic ti Rioxe, xchi’uc ti ja’uc ac’o la jpastic ti c’usi tsc’ane, yu’un ja’ chchanubtasvan ti Rioxe.",
                    "Q’uelo me abaic, quermanotac ti vu’un lec jc’anojoxuque, mu me xa valic me ja’ yu’un Riox ti c’usi chopole, o me ja’ c’usi ja’ lec yu’un jtotic ti ja’ cha cuyic ta yu’un pucuje.",
                    "Ja’ jech quermanotac, ac’biloxuc ti ac’o xa q’uelique, ta sventa ti c’uxi xu’ xa na’ic ti c’usi leque xchi’uc ti c’usi chopole, xchi’uc ti c’u x-elan xu’ cha q’uelique, lec stac’ q’uelel, ta sventa ti c’uxi xu’ xa na’ ta bats’imelel jech chac c’u cha’al saquil c’ac’altic chac c’u cha’al ic’al osil ta ac’ubaltique.",
                    "Ja’ jech ta scotol viniquetic ta xich’ aq’uel S-espíritu Cristo ti c’uxi xu’ xana’ic ti c’usi lec xchi’uc ti c’usi chopole, ja’ jech cha cac’boxuc avilic ti c’u x-elan ta q’uelele; yu’un scotol ti c’usitic ja’ ta xal ta sventa ac’o jpastic c’usi leque, xchi’uc ti ta sujvan ta xch’unel Cristoe, ja’ tacbiltal ta stsatsal xchi’uc ta svu’el Cristo, ti c’uxi xu’ xa na’ ta bats’imelel ti yu’un ja’ yu’un Rioxe.",
                    "Ti me c’usiuc no’ox ta sujvan ac’o spas vinic c’usi chopole, xchi’uc ti ac’o mu xch’un Cristoe, xchi’uc ti ac’o mu jamaluc xale, xchi’uc ti ac’o mu spas ti c’usi tsc’an Rioxe, yu’un ja’ jech x-elan ti ta x-abtej pucuje, yu’un ti stuque muyuc bu ta suj junuc vinic ti ac’o ja’uc spas c’usi leque, xchi’uc me ja’uc stuc; xchi’uc me ja’uc yabattac xchi’uc me ja’uc boch’otic ja’ ta xch’unbe smantal.",
                    "Lec tana quermanotac vu’un, jech ti xa votquinic xa ti saquil osil c’uxi xu’ xa q’uelique, ti ja’ saquil Cristoe, q’uelo me abaic mu me chopoluc xa q’uelic, yu’un ja’ me jech cha vich’ic q’uelbel a talelic jech chac c’u cha’al cha q’uel talelil eq’ue.",
                    "Ja’ jech, tsots cha calboxuc quermanotac, ti ac’o xa t’unic ta c’unc’un ta saquil Cristo ti c’uxi xu’ xavilic ti c’usi lec xchi’uc ti c’usi chopole; xchi’uc ti me la tsob scotol c’usitic leque, xchi’uc ti me muyuc xa bac’ ta ch’ayele, ta bats’imelel ja’ xnich’onoxuc Cristo.",
                    "Ja’ jech tana, quermanotac vu’un, ¿c’uxi van xu’ xa tsob scotol ti c’usitic leque?",
                    "Ja’ jech chi jc’ot xa ti ta va’ay ch’unolajel o’ntonal bu la jcal cha calboxuque, xchi’uc cha calboxuc ti c’u x-elan xu’ cha tstsobic scotol ti c’usitic ja’ leque.",
                    "Yu’un ja’ jech, sna’oj Riox scotol ti c’usitic oy ti jech la jyich’ aq’uel ta sbatel osil oe, xchi’uc ja’ la stactalel abatetic ti c’uxi ac’o xich’ic o q’uelel xnich’nab viniquetic, ta sventa ti yu’un ta xich’ic ac’bel sna’ic c’u x-elan ta xtal Cristoe, xchi’uc ti ja’ ta sventa Cristo ta xtal scotol ti c’usitic lequique.",
                    "Xchi’uc ja’ Riox la jyalbe lequil viniquetic ta ye stuc, ti ta xtal Cristoe.",
                    "Xchi’uc ja’ jech, ep ta chop la jyac’ ta ilel ti c’usitic ja’ lec ta stojolal xnich’nab viniquetique, xchi’uc scotol ti c’usitic lequique ja’ te liquemtal ta stojolal Cristo, ti me mu jechuque, yu’un xa me yalemic ta mulil ti viniquetique, xchi’uc muyuc xa c’usi lec chc’ot ta pasel ta stojolalic.",
                    "Ja’ jech ta sventa yabtelic abatetic xchi’uc ta scotol ya’yej bu loq’uem ta ye Riox, ti sjapoic spasel ti xch’unolajel yo’ntonic ta sventa Cristoe, xchi’uc ja’ jech, ja’ ta sventa xch’unolajel yo’ntonic ta stsobic scotol ti c’usitic ja’ lequique; ja’ jech c’ot ta pasel ja’ to ti c’uxi tal Cristoe.",
                    "Ta ts’acal ti c’alal tale, ti viniquetique la jyich’ic coltael ta sventa xch’unolajel yo’ntonic ta sbi; xchi’uc ta sventa xch’unolajel yo’ntonic c’otic ta xnich’nab Riox, xchi’uc ta bats’imelel ti jech cuxul Cristoe ti jech la sc’opan ta va’ay lo’iletic jtotic, ti jech la jyal: Scotol ti c’usitic cha c’anbeic jtotic ta jbie, ja’ no’ox venta me leque, xchi’uc ti me a na’ojic ta xch’unolajel a vo’ntonic ti cha taique, ja’ jech cha vich’ic ac’bel.",
                    "Ja’ jech, quermanotac vu’un ti lec jc’anojoxuque, ¿me lajem xa o ti sq’uelubil tsatsalil ti jech muy ta vinajel Cristoe, xchi’uc ti jech chotiem xa ta sbats’i c’ob Rioxe, xchi’uc ti jech ta xalbe Riox ta sventa xc’uxul ta yo’nton xnich’nab viniquetic oy ta stojolale?.",
                    "Yu’un ti stuque la xch’un ti c’usi ja’ ta sventa mantale, xchi’uc ta xalbe scotolic boch’otic oy xch’unolajel yo’ntonic ta stojolale, xchi’uc ti boch’otic oy xch’unolajel yo’ntonic ta stojolale, ta xc’ot ta stojolalic scotol c’usitic ja’ lec, xchi’uc ja’ ta scoltaanan xnich’nab viniquetic, xchi’uc ja’ te oy o sbatel osil ta vinajel.",
                    "Jech ti va’ay c’usi la spase, ¿me lajem xa o ti sq’uelubil tsatsalile quermanotac ti vu’un lec jc’anojoxuque? ja’ jech ta xcal ti mo’oje, yu’un muyuc lajem yo’ntonic ta abtel ti abatetic ta sventa xnich’nab viniquetique.",
                    "Yu’un ja’ ta yu’un ti c’uxi xu’ spas yabtelic jech chac c’u cha’al ya’yejtac smantale, ti jech ta xaq’uic ta ilel ta boch’otic oy tsots xch’unolajel yo’ntonique, xchi’uc ti lec tuc’ xch’ulelic ta scotol ta chop coltaele.",
                    "Ti yabtelic ac’bilique ja’ ti ac’o yiq’uic tal ta sutesub o’ntonal viniquetique, xchi’uc ti ac’o xch’unique xchi’uc ti ac’o spasic ti abtelal bu la jyal jtotic ta stojolal xnich’nab viniquetique, xchi’uc ta smeltsanbe sbeic te ta stojolal xnich’nab viniquetic, xchi’uc la jyalbeic ya’yejtac Cristo ta vasotac bu st’ujojanoj Cajvaltic, ta sventa ti c’uxi xu’ xalic ta jamal ta sventae.",
                    "Ja’ jech x-elan ti ta x-abtejique, Riox la jyich’ic meltsanbel o sbeic ti c’uxi xu’ oyuc xch’unolajel yo’ntonic ta sventa Cristo ti scomelalic viniquetique, ta sventa ti c’uxi oyuc yabil ta yo’ntonic ti Ch’ul Espíritu jech chac c’u cha’al svu’ele, yu’un ja’ jech xu’ xc’ot ta pasel yu’un ti Riox c’usi yaloj ta stojolalic xnich’nab viniquetique.",
                    "Ti Cristoe jech yaloj: Ti me oy xch’unolajel a vo’ntonic ta jtojolale, oy atsatsalic ta spasel ti c’usiuc no’ox ta jc’ane.",
                    "Xchi’uc jech yaloj: Suteso a vo’ntonic a cotolic ti vo’xuc ta sti’iltac banamile, xchi’uc talanic ta jtojolal, xchi’uc ich’ic vo’ ta jbi, xchi’uc oyuc xch’unolajel a vo’ntonic ta jtojolal ti c’uxi xu’ xa vich’ic coltaele.",
                    "Jech tana quermanotac ti vu’un lec jc’anojoxuque, ti me lec c’ot ta bats’imelel ti c’usi cha calboxuque, ti ta slajebal c’ac’ale Riox ta xac’boxuc ta ilel ta stsatsal xchi’uc ta smuc’ul xojobal ti yu’un ja’ ta bats’imelele, ti me ja’ ta bats’imelele, ¿me lajem xa o ti sc’ac’alil ta xich’ aq’uel ta q’uelel sq’uelubil tsatsalile?",
                    "¿Me lajem xa o yo’ntonic ti abatetic ta xac’sbaic ta ilel ta stojolalic xnich’nab viniquetique? ¿me ja’ la sujoxuc stuc ta stsatsal Ch’ul Espíritu? ¿me ja’ no’ox ta spas ti c’u sjalil ta xjalij li’ c’ac’ale, o me ja’ c’u sjalil ta xjalij li’ banamile, o me ja’ c’u sjalil ta xjalij ta banamil ti vinic boch’o ta scoltae?",
                    "Ja’ jech, ta xcal ti mo’oje, yu’un ja’ ta sventa xch’unolajel o’ntonal ti ta xich’ pasel sq’uelubil tsatsalile; xchi’uc ja’ ta sventa xch’unolajel o’ntonal ti ta xvinaj abatetic ti jech ch-abtejic ta sventaic viniquetique, ja’ jech, ti lajemuc xa o sc’oplal ti c’usitic va’aye, ¡abul sbaic ti xnich’nab viniquetique! yu’un ja’ ta sbolilic, ti muyuc xa stu scotole.",
                    "Yu’un jech chac c’u cha’al ya’yej Cristo, me junuc vinic xu’ chcol ti me muyuc xch’unolajel yo’nton ta sbie, ja’ jech, ti me lajem xa o ti c’usitic va’aye, ja’ jech chtoc ti xch’unolajel o’ntonale lajem xao, jech tsots xa me svocol o ti vinique, yu’un ja’ teoy jech chac c’u cha’al muyuc bu ac’bil coltael ya’eluc.",
                    "Ja’ jech xtoc quermanotac vu’un, ta jq’uel a telelic ta sventa c’usitic ja’ lec, yu’un ta xquil ti oy xch’unolajel a vo’ntonic ta Cristo ta sventa a lequilale, yu’un ti me muyuc xch’unolajel a vo’ntonic ta stojolale, mu xu’ xa vich’ic atael ta steclumal xch’ulna.",
                    "Xchi’uc xtoc quermanotac ti vu’un lec jc’anojoxuque, ta jc’an cha calboxuc ta sventa ti patubil o’ntonale, ¿c’uxi xu’ cha ta xch’unolajel a vo’nton ti me muyuc apatoj a vo’ntone?",
                    "Xchi’uc ¿c’usi ti cha malaique? ja’ jech cha calboxuc ti tsc’an oyuc spatubil a vo’ntonic ti yu’un ja’ ta sventa c’u x-elan ta stoj mulil xchi’uc ti c’uxi cha’cuxi Cristo, ti jech cha vich’ic cha’ cuxesel ta sventa sbatel osil cuxlejale, ti va’aye ja’ no’ox ta sventa xch’unolajel a vo’ntonic ta stojolal, jech chac c’u cha’al yaloje.",
                    "Yu’un ja’ jech, ti me jun vinic oy xch’unolajel yo’ntone, yu’un tsc’an ti ac’o spat yo’nton xtoque, yu’un ti me muyuc xch’unolajel o’ntonale mu c’usi xu’ jpat co’ntontic o.",
                    "Xchi’uc xtoc, li’ cha calboxuc, ti vinique mu xu’ oyuc xch’unolajel yo’nton xchi’uc tspat yo’nton ti me mu manchuuc xchi’uc ti me muyuc lec yo’ntone.",
                    "Ti me mo’oje, ti xch’unolajel yo’nton xchi’uc ti c’u x-elan tspat yo’ntone muyuc stu, yu’un muyuc boch’o xu’ x-ic’at yu’un Riox ti me mu manchuuque xchi’uc ti me mu lecuc yo’ntone, ti me jun vinic manchu xchi’uc me lec yo’ntone, xchi’uc ti me chal ta stsatsal Ch’ul Espíritu ti Jesús ja’ Cristoe, ta sc’an ti oyuc yutsil yo’ntone, yu’un ti me muyuc yutsil yo’ntone, muyuc stu, ja’ jech, ja’ tsc’an ti oyuc yutsil yo’ntone.",
                    "Ti utsil o’ntonale ta jta jvocoltic yu’un xchi’uc ta moton c’usi ta jpastic, xchi’uc muyuc boch’o ta sbaj, muyuc ta stoy sba, muyuc ta sa’ c’usi ja’ no’ox yu’un stuc, muc’ ta aniluc no’ox ta x-ilin, muyuc ta snop c’usi chopol, ma’uc lec cha’ay bolililetic, ja’ no’ox lec cha’ay ta sventa c’usi ja’ ta bats’imelel, ta scotol ta sta svocol, scotol ta xch’un, scotol ta smala, scotol ta xcuch yu’un.",
                    "Ja’ jech, quermanotac ti vu’un lec jc’anojoxuque, ti me muyuc yutsil a vo’ntonique muyuc a tuic, yu’un ti yutsil o’ntonale muyuc slajeb, ja’ jech, ac’o abaic ta utsil o’ntonal, ti yu’un ja’ muc’ ta scotol c’usitic oye, yu’un ti scotol c’usitic oye ta xlajanan.",
                    "Ti yutsil o’ntonale ja’ ti c’u x-elan ta jc’anan jbatic ta bats’imelel ta sventa Cristoe, jech te oy o ta sbatel osil, ti boch’o ja’ te oy o c’alalto ta sbatel osile, ta xil lequilal.",
                    "Xchi’uc ja’ jech xtoc, quermanotac ti vu’un lec jc’anojoxuque, c’anbeic jtotic ta scotol stsatsal a vo’ntonic ti ac’o xa nojic ta sc’anulajel o’ntonal ti ja’ la jyac’ ta scotolic boch’otic ja’ic yaj chan c’optac ta bats’imelel xnich’on ti ja’ Jesucristoe; xchi’uc ti c’uxi xa pasic ta xnich’on Rioxe, ti c’alal baq’uin ta xac’ sba ta ilele, ja’ucutitucuc jech chac c’u cha’al stuque, yu’un ta xquiltic ti c’u x-elan stuque, ac’o oyuc ti spatubil co’ntontique; xchi’uc ac’o sacubtasbiluticuc jech chac c’u cha’al sac stuque. Jechuc."
                ]
            },
            {
                "url": "https://www.lds.org/scriptures/bofm/moro/8?lang=spa&clang=tzo",
                "number": 8,
                "name": "Xvaxaquibal Capitulo",
                "summary": [
                    "Ti ta xich’ic vo’ bic’tal ololetique ja’ muc’ta bolilil—Ti bic’tal ololetique ja’ te ch’iemic ta Cristo ta sventa c’u x-elan yich’ tojel mulil—Ti ch’unolajel o’ntonal ti sutesub o’ntonal, ti manchuilil xchi’uc lequil o’ntonal, ti Ch’ul espíritu ta xquich’tique xchi’uc ti me lecutic c’alalto ta slajebal c’ac’ale ta xic’utic batel ta lequilal."
                ],
                "verses": [
                    "Vun sts’ibaoj jtot Mormón, ts’ibabil ta jventa vu’un, Moroniun, la sts’iba ta tsacal jutuc c’alal la quich’ ac’bel cabtel ta ajvalilal; ja’ jech x-elan ti la sts’ibae, jech ta xal:",
                    "Jnich’on Moroni ti tu jlec jc’anojote, tu xcuxet co’nton ti jech te oy ta a tojolal ti Cajvaltic Jesucristoe, xchi’uc ti jech la jyic’ot ta yabtele xchi’uc ti ta xch’ul abtele.",
                    "Jech ti vu’uene te ta xcalot o ti c’alal ta jc’opan Rioxe, jech ech’em ta jc’anbe Riox ti ja’ jtotic ta sbi xch’ul nich’on, Jesús, jech ta sbats’i slequil yo’nton xchi’uc ta slequilal ti ac’o sq’uelot o ti jech oyuc xch’unolajel a vo’nton ta sbi c’alalto ta slajebal c’ac’ale.",
                    "Ja’ jech tana jnich’on vu’un, ta jc’opanot ta sventa ti c’usi tu j-ech’em ta xcat co’nton yu’une, yu’un ta xcat co’nton yu’un ti me jech chtal sa’ c’op ta atojolalique.",
                    "Yu’un jech jna’oj ta bats’imelel, yu’un oy c’op avu’nic ta sventa ti ta xich’ vo’ a vic’tal xnich’navique.",
                    "Jnich’on vu’un, ta jc’an ti ac’o xa abtej ta c’unc’un ti jech ac’o xa lajes o ta atojolalic ti c’usi tu jchopole, yu’un ja’ ta sventa ti la jts’iba li’ cartae.",
                    "Yu’un ti c’alal la jca’ay ti c’usitic va’ay ta a stojolalique, ta anil la jac’be Cajvaltic ta sventa ti c’usi va’aye. Ti ya’yej Cajvaltique tal ta jtojolal ta stsatsal Ch’ul Espíritu, jech la jyal:",
                    "A’ybo ti ya’yejtac Cristoe, ti ja’ jpojvanej avu’une, ti ja’ a Vajval xchi’uc ti ja’ a Rioxe, ja’ jech, ti li tal ta banamile, ma’uc tal quic’ ta sutesub o’ntonal ti boch’otic lec tuc’ yo’ntonique, yu’un ja’ tal quic’ ti jmulaviletique, yu’un ti boch’otic tsotsique muyuc chtun yu’nic jpoxtavanej, yu’un ja’ chtun yu’nic ti boch’otic ipique, ja’ jech ti vic’tal ololetique lec tsotsic, yu’un mu sna’ic spasic mulil, ja’ jech ti c’u x-elan la jyich’ ac’bel vocolil Adane ja’ te la jyich’ic loq’uesbel ta jtojolal, ta sventa ti c’uxi muyucuc stsatsal ta stojolalique, ti mantalil sventa circuncisione ta xa chlaj sc’oplal ta jtojolal.",
                    "Ja’ jech x-elan ti la jyac’bun ca’ay Ch’ul Espíritu ya’yej Rioxe, ja’ jech, jnich’on vu’un ti tu jlec’ jc’anojote, jna’oj ti ja’ no’ox ta xich’ labanel ta sat Riox ti me la jyich’ic vo’ ti vic’tal ololetique.",
                    "Ja’ jech, ta xcalbot ti ja’uc xa chanubtas ta sventa sutesub o’ntonal xchi’uc ta ich’ vo’ ti boch’otic ta spasic mulile, jech, chanubtaso totiletic ti tsc’an ac’o sutes yo’ntonique xchi’uc ti ta sc’an ta xich’ic vo’e, xchi’uc ti ac’o sbic’tajes sbaic jech chac c’u cha’al sbic’tal xnich’nabique.",
                    "Yu’un ti abic’tal xnich’nabique mu persauc ta sutes yo’ntonic, xchi’uc mu persauc ta xich’ic vo’, ja’ jech, ti ich’ vo’e ja’ sventa sutesub o’ntonal ta sventa c’uxi c’otuc ta pasel ti mantaletic ta sventa ta xich’ ch’ayel mulile.",
                    "Jech ti bic’tal ololetique ja’ te xchi’uquic ti Cristoe, ja’ o no’ox ti c’alal pas banamile; yu’un ti me mu jechuque, ti Rioxe, ja’ Riox muyuc ts’acal, xchi’uc ja’ jun Riox ti mu sna’ c’usi spas xchi’uc ti mu sc’ananan scotol quirisianoetic, yu’un, ¡jayib no’ox ti ololetic chamenic muyuc yich’ojic vo’e!",
                    "Yu’nuc mu stac’uc xcolic ti bic’tal ololetic ti jech muyuc ta xich’ic vo’e, ti jechuque ja’ te batic ta c’atinvac bu muyuc slajeb ti jechuque.",
                    "Ja’ jech cha calbot, ti boch’o ta snop ti yu’un persa ta xich’ vo’ ti bic’tal ololetique, ja’ xa me teoy te ta chopolil xchi’uc ta scarenail bolililetic, yu’un muyuc xch’unolajel yo’nton, me ja’uc spatubil yo’nton, xchi’uc yutsil yo’nton, ja’ jech, ti me cham c’alal ja’o jech ta snope, ta xbat ta c’atinvac.",
                    "Yu’un tsots ti bolilil ti c’alal me ta jnoptic ti Riox ta scolta jun olol ta sventa ich’um vo’ale, ti c’alal jech stac’ xcham ta yan c’alal muyuc yich’oj vo’e.",
                    "¡Abul sbaic ti boch’otic ta soquesbeic sbe Cajvaltic jech chac c’u cha’al va’aye,! yu’un ta xchamic, ja’ xa no’ox ti me la sutes yo’ntonique. Ja’ jech, tsots cha jc’opanoxuc, yu’un oy jtsatsal yu’un Riox, xchi’uc mu xi xi’ yu’un ti c’usi stac’ spas vinique, yu’un ti sc’anulajel co’nton ta bats’imelele ta sloq’ues scotol xi’el.",
                    "Xchi’uc nojemuc chca’ay ta c’uxul o’ntonal, ti ja’ lequil o’ntonal ta sbatel osile, ja’’ jech, scotolic ti ololetique co’ol sbaic ta jtojolal, ja’ jech, ta jc’ananan ti bic’tal ololetic ta slequil sc’anulajel co’ntone, xchi’uc co’ol sbaic scotolic xchi’uc ja’ te oyic te bu oy coltael.",
                    "Yu’un jna’oj ti Rioxe ma’uc Riox ti ma’uc ts’acale, xchi’uc me ja’ mu sna’ buoy, yu’un ja’ mu sna’ bu xbat ta sbatel osil ta sbatel osil.",
                    "Ti bic’tal ololetique mu stac’ sutes yo’ntonic; yu’un ti me mu jechuque, ja’ tsatsal bolilil ti me jech muyuc ta xcaltic slequil lequilal Rioxe, yu’un scotolic te xchi’uquic ta sventa slequilal.",
                    "Ti boch’otic ta xal ta persa ta xich’ vo’ ti ololetic xchi’uc ti me muyuc ta xac’be ti slequilal Cristoe xchi’uc me mu sc’an ti c’u x-elan coltael xchi’uc ti stsatsal c’u x-elan coltaele.",
                    "¡Abul sba ti va’aye, yu’un xa me ja’ te oy o ta lajel, ta xibal sba c’atinvac muyuc slajeb! muyuc ta xi xi’ ta xcal, yu’un Riox la spasun ta mantal. A’yic ti li’ lo’iletique xchi’uc ch’unic, ti me mo’oje ta me xalic ta jamal ta stojolal Cristo ta acontraic.",
                    "Yu’un ja’ jech ti bic’tal ololetique, ja’ te ch’iemic xchi’uquic Cristo, xchi’uc xtoc scotolic ti boch’otic muyuc yich’ojic mantale, yu’un ti stsatsal coltaele ja’ te ta xtal ta stojolalic boch’otic muyuc yich’ojic mantal; ja’ jech ti boch’o muyuc yich’oj aq’uel ta ch’ayele, o boch’o muyuc ta xich’ aq’uel ta ch’ayele, mu stac’ sutes yo’nton, xchi’uc xtoc ti ich’ vo’e muyuc stu yu’nic.",
                    "Ti va’aye ja’ laval sba ta sat Riox, ti c’alal me muyuc xich’ alel ti slequilal Cristoe xchi’uc ti stsatsal Xch’ul Espíritue, yu’un ja’ ta spat yo’ntonic yu’un ti c’usitic abtelal mu cuxulicuque.",
                    "Ja’ jech jnich’on vu’un, ti va’aye mu jechuc ta pasel, yu’un ti sutesub o’ntonale ja’ ta sventaic ti boch’otic ta xich’ic aq’uel ta ch’ayele xchi’uc ti ta xich’ic ac’bel vocolil ta sventa yu’un muyuc la xch’unic mantale.",
                    "Ti c’u x-elan ba’yuc svinajeb ti sutesub o’ntonale, ja’ ti ich’ vo’e, ti ich’um vo’ale ja’ te ta xtal ta xch’unolajel co’ntontic ta spasel mantaletic; ti me la jch’untic ti mantaletique ja’ ta xic’tal ti coltael sventa muliletique.",
                    "Ti coltael sventa muliletique ja’ ta xic’tal manchuilil xchi’uc slequil o’ntonal xchi’uc ja’ ta sventa manchuilil xchi’uc ta sventa lequil o’ntonal ta xtal svu’lanutic ti Ch’ul Espíritue, ti ja’ ta spat co’ntontic nojem ta patub o’ntonal xchi’uc ti ta xc’anvan leque, ti jech ta xc’anvan o ta c’unc’un c’alal ta jc’opantic Rioxe, ja’to c’alal me tal ti slajebal c’ac’al ti c’alal scotol ch’ul viniquetic ta xchi’nic ta naclej Rioxe.",
                    "Ja’ jech, jnich’on vu’un, ta jts’ibabot yanvelta xtoc, ja’ no’ox venta ti me mu li loc’ ta ora ta scontrainel jlamanitaetique. Ja’ jech, ti stoyub bailic li’ jteclum, ti ja’ steclumal nefitaetique, ja’ ta sventa ti ta xich’ic vuq’uesel me muyuc sutes yo’ntonique.",
                    "C’opano Riox ta stojolalic, jnich’on vu’un, ta sventa ti c’uxi ac’o taluc ta stojolalic ti sutesub o’ntonale, xchi’uc ja’ jech xtoc, ti vu’une ta xal co’nton yu’nic ti me jech loc’ xa ta stojolalic ti Espíritue, yu’un ti q’ue smuc’ul li’ banamile ta sc’an ta svuq’uesic ti scotol tsatsalil xchi’uc ti scotol vu’elil ti ja’ te talem ta stojolal Rioxe; yu’un mu jamaluc ta xalic ti Ch’ul Espíritue.",
                    "Ta ts’acal ti muyuc la sc’anic ti c’usi muc’ no’ox na’bile, jnich’on vu’un, xu’ ta xchamic ta ora, ti c’uxi c’otuc ta pasel ti c’usi la jyalbeic smelolal lequil viniquetique, xchi’uc jech chac c’u cha’al ya’yejtac stuc Jcoltavanej cu’untique.",
                    "Ta xibat jnich’on vu’un, ja’to me la jc’opanot ta cartae, o ja’ to me quilot yanveltae. Jechuc."
                ]
            },
            {
                "url": "https://www.lds.org/scriptures/bofm/moro/9?lang=spa&clang=tzo",
                "number": 9,
                "name": "Sbalunebal Capitulo",
                "summary": [
                    "Jech chac c’u cha’al nefitaetic xchi’uc jech chac c’u cha’al lamanitaetique muyuc bu la scomtsanic ti c’usi chopole xchi’uc ch’ay ta yo’ntonic ti c’usi leque—La spasic c’usi chopol xchi’uc ta smil sbaic tajujuntal—Ti Mormone ta sc’anbe slequil xchi’uc slequil yo’nton Riox ti c’uxi ac’o xich’ chi’nel o Moroni ta scotol c’ac’ale."
                ],
                "verses": [
                    "Jnich’on ti vu’un lec jc’anojote, ta jts’ibabot carta yanvelta ta sventa ti c’uxi xu’ xa na’ ti cuxuluntoe, xchi’uc ta jts’ibabot c’usi yan ti ja’ ta xac’ at o’ntonale.",
                    "Yu’un ti li’e, oyun ta tsots pas c’op xchi’uc jlamanitaetic, ti jech muyuc stsal cu’uncutique, Arqueanto laj ta machita xchi’uc Luram xchi’uc ti Emrone, jech, xchi’uc ep xa laj ch’ayuc ti jvinictac-cutic boch’otic lec xu’ yu’nique.",
                    "Jech tana, ja’ jech, jnich’on vu’un, ta xal co’nton ti me jech tal svuq’uesic jlamanitaetic ti li’ jteclume, yu’un muyuc ta sutes yo’ntonic, yu’un pucuj ta xich’ic o sujel ti jech ta sa’ic c’op ta jujuntale.",
                    "Ja’ jech, jbatsel o abtel ta stojolalic ti c’alal tsots ta jc’opanic ta sventa ya’yej Rioxe, ta xniquic xchi’uc ta x-ilinic ta jtojolal; ti c’alal me mu tsotsuc ta jc’opanique, ta stsatsubtas yo’ntonic ta scontrainel ti a’yejetique; ja’ jech ta xal co’nton ti me jech ech’ xa yo’nton S-espíritu Cajvaltic ta stojolalique.",
                    "Yu’un muc’ no’ox ti ta x-ilinique, ti yu’un jech muyuc bu ta xi’ic ta sventa ti lajele, xchi’uc muyuc xa ti tsc’an sbaic ta jujuntale, xchi’uc ja’ no’ox ti taquin yo’ntonic ta ch’ich’e xchi’uc ti ta sc’an ta spac sc’oplalique.",
                    "Jech tana, jnich’on ti vu’un lec jc’anojote, jechuc o ti tu jtsotsique, la’ abtejcutic ta c’unc’un, yu’un ti me muyuc xi j-abtejutique, yu’un me ta xcac’tic o batel ta ch’ayel, yu’un oy cabteltic yu’un tsc’an ta jpastic ti li’to oyutic li’ ta yut na pasbil ta banamile, ta sventa ti c’uxi ac’o jtsaltic ti yaj contra lequilal sbatel osile, ti c’uxi xu’ ac’o xcux jch’uleltic te bu ta spas mantal Rioxe.",
                    "Ja’ jech ta jts’iba jutuc ta sventa ti c’u x-elan stalel li’ jteclume, yu’un jech chac c’u cha’al la jyalbun li’ Amarone, ja’ jech ti jlamanitaetique ep jchuquel yu’nic ti bu la stsaquic te ta muc’ta tec’ubal Sherrizae, jech te oy viniquetic, antsetic xchi’uc ololetic.",
                    "Ti smalalic xchi’uc ti stotic va’ay antsetic xchi’uc ololetique la smilananic, xchi’uc ja’ ta xac’beic sti’ic sbec’tal smalalic ti antsetique, ti ololetique sbec’tal stotic, xchi’uc muyuc c’usi ta xich’ic ac’bel me ja’uc jutuc vo’.",
                    "Ja’ jech muc’ no’ox ti xchopolilic jlamanitaetique, jech ma’uc ech’em muc’ jech chac c’u cha’al jteclumaltic ta moriantume, ja’ jech, la stsaquic batel ta chuquel ti stsebic jlamanitaetique, xchi’uc ja’ o la jyuts’intaic ta scotol ta chop c’usitic tu jtsots sc’oplal, ti jech mulivajic xchi’ucquic sbec’talique.",
                    "Ta ts’acal ti c’alal la spasic ti va’aye, ja’ o la smilic xchi’uc tu jc’ux svocol la spasbeic, ep c’usi chopol la pasbeic ti sbec’talique, ja’ to ti c’uxi chamic oe, ta ts’acal ti c’alal la spasic ti va’aye, ja’ o sjapoic sti’ananbel ti sbec’talic jech chac c’u cha’al chon bolometique, ti va’aye ja’ ta sventa ti stsatsal yo’ntonique, ta spasic jech ta sventa ti yu’un ta xaq’uic ta ilel stsatsal yo’ntonic.",
                    "Vo’ot jnich’on ti vu’un lec jc’anojote, ¿C’uxi xu’ yu’un jun jteclum jech chac c’u cha’al li’ ti me muyuc c’usi sna’ique?.",
                    "Xchi’uc jelovan jayibuc no’ox jabil ti jech lec to ox xchi’uc ti oy to ox c’usi sna’e.",
                    "Vo’ot jnich’on vu’un, ¿C’uxi xu’ yu’un jun jteclum jech chac c’u cha’al li’ jteclum, ti ja’ lec cha’ay c’usi chopole?",
                    "¿C’uxi xu’ ta jmalatic Riox ac’o mu xac’ sc’ob ta sq’uelel jtaleltic vu’tic?",
                    "Ja’ jech, ta xal ti co’ntone, ¡abul sba ti li’ jteclume! la’ xa q’uelo ti talelile vo’ot Riox, yu’un ta snaq’uic ti smulique, ti sbolilique, xchi’uc ti xchopolilic ta a sate.",
                    "Xchi’uc jnich’on vu’un, oy epal me’on antsetic xchi’uc tsebetic ti te oyic ta Sherrizae, ti ja’ic jvoq’uic ti muyuc la jyiq’uic batel jlamanitaetique, ja’ jech ti yaj soltarotac Zenefie la jyic’ batel, ja’ xa no’ox la scomtsanic ti va’aye, ti c’uxi ja’uc bu xloc’ ech’icuc ti c’uxi xu’ staic sve’elique, jech ep me’eletic ti jech yalic ta lum ta alubel ta bee, xchi’uc ti chamique.",
                    "Ti soltaroetic bu jchi’uc vu’une tu jc’unic, ja’uc ti yaj soltarotac jlamanitaetique la sloq’uesicun te ta Sherriza, jech ep no’ox ti jeloic yaj soltarotac Aarone, te lajic ta xibal sba spersail pas c’ope.",
                    "¡Jech ti xchopolil c’usi tspas jteclumale! muyuc stuq’uil xchi’uc muyuc slequilal, ja’ jech muc’ vu’nuc ech’emucun jech chac c’u cha’al vinic, xchi’uc mu vu’nuc ech’emuc jpersa jech chac c’u cha’al jun vinic, ja’ jech mu xa xu’ xcac’ ti jmantaltaque.",
                    "Ti stuquique tsots spasoj sbaic ta sventa ti c’usi tu jchopole, jech ti c’u x-elan ta xmilvane co’ol sba, muyuc boch’o ta spasbeic pertonal, me ja’uc queremutic xchi’uc me ja’uc moletic, xchi’uc lec cha’yic scotol, ja’ no’ox muyuc lec cha’ayic ti c’usitic lequique, ti c’u x-elan chamic ti cajnilcutic xchi’uc ti jnich’nabcutic ta scotol sba banamile te ta sne’tic jutuc ta scotol c’usitic oy, ti jech mu xu’ xal oq’uile, xchi’uc ti mu stac’ ts’ibaele.",
                    "Lec tana jnich’on vu’un, muyuc xa bu ep chi c’opoj ta sventa ti c’usi tu jchopol la spasique, ja’ jech, vo’ot xa votquin ti sbolilic boch’otic ja’ic li’ ta jteclume, xchi’uc xa na’o no’ox ti muyuc mantaletic yu’nique xchi’uc ti muyuc lec c’usi tsnopique, ti sbolilique ja’ te ta sne’t batel jutuc ti boch’otic ja’ic jlamanitaetique.",
                    "Ja’ jech, jnich’on vu’un, mu stac’ xcaq’uic ta c’abal yu’un Riox, yatsame xi yac’bun vocolil.",
                    "Ja’ jech jnich’on vu’un, ta xcac’ot ta c’abal yu’un Riox, yu’un jpatoj co’nton yu’un Cristo ti cha cole, xchi’uc ta jc’anbe Riox ti ac’o sq’uelbot lec acuxlejal ti c’uxi vo’tuc xa com ta texticoal ti c’uxi li’ jteclum ac’o suticuc batel ta stojolale, o me ja’ ta sventa c’uxi ac’o xich’ic vuq’uesel scotolic. Yu’un vu’un jna’oj ti xu’ ta xchamique, ja’ no’ox ti me la sutes yo’ntonic xchi’uc ti me sutic ta stojolale.",
                    "Ti me chamique, ja’ jechic jech chac c’u cha’al Jareditaetic, ta sventa stoyub bail yo’ntonic ta sventa st’unic ch’ich’ xchi’uc ta sventa ta spac sc’oplalic, ti me ja’ jeche, ta xchamic.",
                    "Jna’ojtic ti oy ep quermanotactic jeloic ta jlamanitaetique, xchi’uc ti ta scomtsanic ta stojolalique. Ts’ibao jayibuc ti c’usitic va’aye, ti me vo’ot la comto ti me jech li cham, me muyuc xa bu xaquilot oe, jech jpatoj co’nton ti ta xquilot ta oratic no’oxe, yu’un oy cu’un ch’ul poco’ lo’iletic ti ta jc’an cha cac’bote.",
                    "Jnich’on vu’un, tuc’uc me xa vac’ aba ta sventa Cristo, ti c’usitic jts’ibaoje mu me xac’ xat a vo’nton, ti jech xac’ xa bat a vo’nton c’alalto me la chame, ja’uc no’ox Cristo xac’bot stsatsal a vo’nton, ti c’u x-elan svocol xchi’uc ti c’u x-elan chame ti c’u x-elan la jyac’ ta ilel sbec’tal ta jtotique, xchi’uc ti slequilale, xchi’uc ti smuc’ule, xchi’uc ti c’u x-elan spatubil o’ntonal ta sventa xojobale, xchi’uc slequilal xchi’uc ti cuxlejal ta sventa sbatel osile, ja’uc te oyuc o ta atojolal sbatel osil.",
                    "Ti slequil yo’nton Riox ti ja’ jtotique, ti xchotlebe te oy te ta stoylejal vinajel, xchi’uc ti Cajvaltic Jesucristoe, ja’ te ta xchoti ta sbats’i c’ob xchi’uc stsatsal xchi’uc ja’ to ti c’uxi ja’uc xu’nin scotol ti c’usitic oye, ac’o xchi’not xchi’uc ac’o comuc a chi’in ta sbatel osil. Jechuc."
                ]
            },
            {
                "url": "https://www.lds.org/scriptures/bofm/moro/10?lang=spa&clang=tzo",
                "number": 10,
                "name": "Slajunebal Capitulo",
                "summary": [
                    "Ta xich’ ich’el ta stsatsal Ch’ul Espíritu ti c’u x-elan la jyich’ alel ta jamal ta sventa Slibro Mormone—Ti stsatsal Ch’ul Espíritue ta xich’ aq’uel ta boch’otic lequic—Ti stsatsal Ch’ul Espíritue ja’ co’ol sba xchi’uc xch’unolajel o’ntonal—Ti ya’yejtac Moronie ta xlo’ilaj te to ta spucucal—La’ic ta Cristo—Meltsano abaic ta stojolal xchi’uc ich’ic ta muc’ a ch’ulelic."
                ],
                "verses": [
                    "Jech tana ti vu’un Moroniune, ta jts’iba jutuc ti c’usi lec chca’aye, xchi’uc ta jts’iba ta sventaic quermanotac jlamanitaetic, xchi’uc ta jc’an ti ac’o xa na’ic ti jech jeloven xa chanib ciento xchi’uc jtob (420) jabil ti ja’o no’ox c’alal la jyich’ aq’uel ta ilel sq’uelubil c’alal ital Cristoe.",
                    "Xchi’uc ta jmac ti li’ poco’ lo’iletic ta ts’acal ti c’alal me li lo’ilaj jutuc ta sventa cha jsujoxuque.",
                    "Ja’ jech, ta jc’an cha jsujoxuc ti c’alal me la q’uelic ti c’usitic li’e, xchi’uc ti me Riox ta sq’uel me lec ti ac’o xa q’uelique, ac’o xa na’ic ti c’uto x-elan slequil yo’nton ti Cajvaltic ta stojolalic xnich’nab viniquetique, ja’ o no’ox ti c’alal pas Adane xchi’uc c’alalto ta baq’uin xa vich’ic ti c’usitic li’e, xchi’uc ac’o xa nopic lec ta a vo’ntonic.",
                    "Ti c’alal me la vich’ ti c’usitic li’e, ta jc’an ta xcalbot a va’ay ti ac’o xa jac’be Riox ti ja’ totil ta sbatel osile, ta sbi Cristo, ti me mu meleluc ti c’usitic li’e, ti me cha c’an ta scotol a vo’nton, ti cha c’an cha na’ ta bats’imelele xchi’uc me oy xch’unolajel a vo’nton ta Cristoe, ja’ stuc cha yac’bot a na’ ta stsatsal Ch’ul Espíritu ti ja’ ta bats’imelel ti va’aye.",
                    "Jech ta stsatsal Ch’ul Espíritu, xu’ xa na’ ti ja’ ta bats’imelel ti scotol c’usitic oye.",
                    "C’usiuc no’ox ti me ja’ leque, xchi’uc ja’ lec xchi’uc ja’ ta bats’imelel xtoc, ja’ jech, ti c’usi ja’ leque mu stac’ mu xal ta jamal Cristo, ti me xotquin o no’ox ti oye.",
                    "Xchi’uc ta stsatsal Ch’ul Espíritu xu’ xa na’ic ti jech oy ti stuque, ti c’usi ta jc’an cha jsujoxuque ja’ ta jc’an cha calboxuc ti ac’o mu xa naq’uic ti stsatsal Rioxe, yu’un ti stuque ja’ ta x-abtej ta tsatsalil, xchi’uc ja’ jech chac c’u cha’al li’ ta ora xchi’uc jech c’alalto ta sbatel osil.",
                    "Xchi’uc cha calboxuc xtoc, quermanotac vu’un, ti ac’o mu xa naq’uic ti slequilal Rioxe, yu’un tu j-epic, xchi’uc ja’ te talemic ta stojolal jun Riox xchi’uc oy ep ta chop c’u x-elan ta abtelanel ti va’ay slequilal Rioxe, jech ja’ stuc ta x-abtej ti jtotic ta sventa scotol c’usitic oye, xchi’uc ta xich’ aq’uel ta na’el ta viniquetic ta stsatsal S-espíritu Riox ti c’uxi ac’o oyuc slequilalique,",
                    "Yu’un ja’ jech, ta stsatsal S-espíritu Riox ta xich’ ac’bel ti boch’o xu’ xchanubtasvan ta sventa c’usitic na’bile.",
                    "Xchi’uc ti yane, xu’ ta xchanubtasvan ti ta c’usi na’bile ja’ no’ox xtoc ti ta Espíritue.",
                    "Xchi’uc ti yane, ja’ ta muc’ta xch’unolajel o’ntonal, ti yane ja’ ta slequilal ti ta va’ay ch’ul Espíritu xu’ ta xcoltavane.",
                    "Xchi’uc, ti yane, xu’ ta x-abtej ta muc’tiquil sq’uelubil tsatsalil.",
                    "Xchi’uc, ti yane, xu’ ta xchol c’op ta sventa scotol c’usitic oy.",
                    "Xchi’uc, ti yane, ta xil abatetic xchi’uc Espírituetic ta x-abtej yu’un lequilal.",
                    "Xchi’uc, ti yane, ta xc’opoj ta scotol ta chop c’opetic.",
                    "Xchi’uc, ti yane, xu’ ta xc’opoj ta c’usiuc no’ox chopucal c’opetic xchi’uc ta scotol ta chop c’opetic.",
                    "Scotolic ti c’usitic lequique ja’ te talemic ta S-espíritu Cristo, xchi’uc te talem ta scotol viniquetic jech chac c’u cha’al tsc’an stuque.",
                    "Ta jc’an cha calboxuc, quermanotac ti vu’un lec jc’anojoxuque, ti ac’o xa na’ic scotol ti c’usitic ja’ leque, ja’ liquemtal ta Cristo.",
                    "Xchi’uc ta jc’an cha calboxuc xtoc quermanotac ti vu’un lec jc’anojoxuque, ac’o xa na’ic ti ja’ co’ol o sba jech chac c’u cha’al volje, li’ ta ora, xchi’uc jach chac c’u cha’al ta sbatel osile, yu’un scotol ti lequilal c’u x-elan c’opojemune, ti ja’ ta sventa Espírituetique, muyuc bu ta xlaj ta baq’uin, ti jech c’alal li’ to oy ta banamile, ja’ xa no’ox ti me la spasic muliletic xnich’nab viniquetique, ta xich’ loq’uesel.",
                    "Ja’ jech tsc’an oyuc xch’unolajel o’ntonal, ti me tsc’an oyuc xch’unolajel o’ntonale, tsc’an oyuc patub o’ntonal xtoc, ti me tsc’an oyuc patub o’ntonal xtoque, tsc’an oyuc yutsil o’ntonal xtoc.",
                    "Ti me muyuc yutsil a vo’ntonique mu xu’ c’uxi xu’ xa colic te bu ta spas mantal Riox, xchi’uc mu stac’ xa colic te bu ta spas mantal Riox ti me muyuc xch’unolajel a vo’ntonique, xchi’uc xtoc, ti me muyuc apatoj a vo’ntonique.",
                    "Ti me muyuc apatoj a vo’ntonique, ja’ te oyoxuc te ta at o’ntonal; ti at o’ntonale ja’ te ta xtal ta bolililetic.",
                    "Ti Cristoe ta bats’imelel jech la jyal ta jtottactic: Ti me oy xch’unolajel a vo’ntone, stac’ xa pas scotol ti c’usitic ja’ lec ta xquile, xi.",
                    "Jech tana, chi c’opoj c’alalto ta sti’iltac banamil: Ti c’alal me c’ot sc’ac’alil ti chlaj ta atojolalic ti stsatsal lequilal yu’un Rioxe, ja’ ta sventa bolililetic.",
                    "Jech, ¡abul sba ti xnich’nab viniquetic ti me jech la spasique, yu’un muyuc xa boch’o lec c’usi xu’ spas, muyuc, me ja’uc junuc! yu’un ti me oy boch’o avu’nic ti ta spas c’usi leque, yu’un ja’ no’ox ta stsatsal xchi’uc ta slequilal Riox.",
                    "Xchi’uc ¡abul sbaic ti boch’otic ta slajesbeic stu ti c’usitic li’e, xchi’uc ti me chamique, yu’un ta xchamic xchi’uc smulic, xchi’uc mu xu’ xich’ic coltael te bu ta spas mantal Riox! ja’ jech ta xcal jech chac c’u cha’al ya’yejtac Cristo, muyuc chi epal c’opoj.",
                    "Xchi’uc cha calboxuc ti ac’o xa taic ta na’el ti c’usitic li’e, yu’un ta anil ta xnopajtal sc’ac’alil ti jech cha na’ic ti muyuc chi epal c’opoje, yu’un cha vilicun ti te bu ta smeltsanvan Rioxe, ti Rioxe jech ta xal: ¿Me muyuc la jcalboxuc ti ca’yej ti jech la sts’iba li’ vinic ti jech cha c’u cha’al xco’laj xchi’uc oy boch’o ch-avan tal te ta animaetique, jech, chac c’u cha’al boch’o c’opoj te ta spucucale?",
                    "Jech ta xcal ti c’usitic va’aye ja’ ti c’uxi c’otuc ta pasel ti c’usi la jyalic o no’ox ti lequil viniquetique, xchi’uc ja’ jech ta xloc’ ta ye Riox ta sbatel osil, xchi’uc ti ya’yeje te ta xc’opoj ta jujucoj viniquetic.",
                    "Ti Rioxe ta xac’boxuc a vilic ti ja’ ta bats’imelel ti c’usi jts’ibaoje.",
                    "Ja’ jech yanvelta ta jc’an cha calboxuc ti ac’o xa talic ta Cristoe, xchi’uc ac’o xa taic ti c’usitic ja’ lequique, xchi’uc ma’uc xa taic ti c’usi chopole, xchi’uc ti c’usi ma’uc leque.",
                    "¡Julovan xchi’uc lican ta spucucal vo’ot Jerusalen, jech xchi’uc lapo lec alaq’uic sba a sc’u’tac, vo’ot stseb bu oy lequilal, xchi’uc tsatsubtaso ti a avoyaltaque, xchi’uc q’uio ta scotol c’ac’al ti sts’aclebaltaque, ti c’uxi mu xa xa ch’ay ta snopele, xchi’uc ti c’uxi ac’o c’otuc ta pasel ti c’usitic yaloj ta a tojolal Riox ta sbatel osile, vo’ot snailal Israel.",
                    "Jech, la’ic ta stojolal Cristo, xchi’uc meltsano a vaic ta stojolal, xchi’uc pajes abaic ta spasel scotol c’usitic chopol, ti me la pajes a vaic ta spasel c’usitic chopole, xchi’uc ti me la c’anic ti Riox ta scotol atsatsalic, xchi’uc ach’ulelic, xchi’uc apersaique, ti slequilale ep cha vich’beic, ti c’uxi ja’uc ta slequilal xu’ xa lecubic ta stojolal Cristoe; xchi’uc ti ja’uc ta slequilal Riox xu’ xa lecubic ta stojolal Cristo ti c’uxi mu xu’ xa mucbe ti stsatsal Rioxe.",
                    "Ja’ jech, ti me ta slequilal Riox cha vich’ic lecubtasel ta Cristo xchi’uc ti me mu xa mucbe ti stsatsale, ja’ jech cha vich’ic ts’uiltasel ta Cristo ta sventa slequilal Riox, ja’ jech, jech chac c’u cha’al yaloj Riox ta sventa c’u x-elan ta xich’ ch’ayel amulic, ti c’uxi xa pasic ta ch’ul viniquetic xchi’uc ti c’uxi muyucuc a vic’ubalique.",
                    "Jech tana, ta jc’opanoxuc comel a cotolic, yu’un jutuc xa sc’an xba jcux ti te ta slequilal Riox (paraiso) yu’un Rioxe, ja’ to ti baq’uin chlic stsob sbaic yan velta ti jbec’tal xchi’uc jch’ulele, xchi’uc ti me jech ja’ spas canal ta ic’ jch’ulele, xchi’uc ti c’uxi ja’uc te batuc ti te bu lec alac’ sba ta smeltsanvan muc’ul Jehova, ti ja’ jq’uel talelil ta sbatel osil ta sventa boch’otic cuxulic xchi’uc ta sventa boch’otic chamenique. Jechuc.",
                    "Li’ laje"
                ]
            }
        ],
        "summary": [],
        "text": null
    }
]