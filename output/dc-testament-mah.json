{
    "title": "Katak im Bujen Ko",
    "uri": "/study/scriptures/dc-testament",
    "structure": [
        {
            "type": "content",
            "title": "Taitōl Peij",
            "uri": "/study/scriptures/dc-testament/title-page"
        },
        {
            "type": "content",
            "title": "Kadkad In",
            "uri": "/study/scriptures/dc-testament/introduction"
        },
        {
            "type": "section",
            "title": "Jekjōn Ko",
            "entries": [
                {
                    "type": "content",
                    "title": "Katak im Bujen Ko 1",
                    "uri": "/study/scriptures/dc-testament/dc/1"
                },
                {
                    "type": "content",
                    "title": "Katak im Bujen Ko 2",
                    "uri": "/study/scriptures/dc-testament/dc/2"
                },
                {
                    "type": "content",
                    "title": "Katak im Bujen Ko 3",
                    "uri": "/study/scriptures/dc-testament/dc/3"
                },
                {
                    "type": "content",
                    "title": "Katak im Bujen Ko 4",
                    "uri": "/study/scriptures/dc-testament/dc/4"
                },
                {
                    "type": "content",
                    "title": "Katak im Bujen Ko 5",
                    "uri": "/study/scriptures/dc-testament/dc/5"
                },
                {
                    "type": "content",
                    "title": "Katak im Bujen Ko 6",
                    "uri": "/study/scriptures/dc-testament/dc/6"
                },
                {
                    "type": "content",
                    "title": "Katak im Bujen Ko 7",
                    "uri": "/study/scriptures/dc-testament/dc/7"
                },
                {
                    "type": "content",
                    "title": "Katak im Bujen Ko 8",
                    "uri": "/study/scriptures/dc-testament/dc/8"
                },
                {
                    "type": "content",
                    "title": "Katak im Bujen Ko 9",
                    "uri": "/study/scriptures/dc-testament/dc/9"
                },
                {
                    "type": "content",
                    "title": "Katak im Bujen Ko 10",
                    "uri": "/study/scriptures/dc-testament/dc/10"
                },
                {
                    "type": "content",
                    "title": "Katak im Bujen Ko 11",
                    "uri": "/study/scriptures/dc-testament/dc/11"
                },
                {
                    "type": "content",
                    "title": "Katak im Bujen Ko 12",
                    "uri": "/study/scriptures/dc-testament/dc/12"
                },
                {
                    "type": "content",
                    "title": "Katak im Bujen Ko 13",
                    "uri": "/study/scriptures/dc-testament/dc/13"
                },
                {
                    "type": "content",
                    "title": "Katak im Bujen Ko 14",
                    "uri": "/study/scriptures/dc-testament/dc/14"
                },
                {
                    "type": "content",
                    "title": "Katak im Bujen Ko 15",
                    "uri": "/study/scriptures/dc-testament/dc/15"
                },
                {
                    "type": "content",
                    "title": "Katak im Bujen Ko 16",
                    "uri": "/study/scriptures/dc-testament/dc/16"
                },
                {
                    "type": "content",
                    "title": "Katak im Bujen Ko 17",
                    "uri": "/study/scriptures/dc-testament/dc/17"
                },
                {
                    "type": "content",
                    "title": "Katak im Bujen Ko 18",
                    "uri": "/study/scriptures/dc-testament/dc/18"
                },
                {
                    "type": "content",
                    "title": "Katak im Bujen Ko 19",
                    "uri": "/study/scriptures/dc-testament/dc/19"
                },
                {
                    "type": "content",
                    "title": "Katak im Bujen Ko 20",
                    "uri": "/study/scriptures/dc-testament/dc/20"
                },
                {
                    "type": "content",
                    "title": "Katak im Bujen Ko 21",
                    "uri": "/study/scriptures/dc-testament/dc/21"
                },
                {
                    "type": "content",
                    "title": "Katak im Bujen Ko 22",
                    "uri": "/study/scriptures/dc-testament/dc/22"
                },
                {
                    "type": "content",
                    "title": "Katak im Bujen Ko 23",
                    "uri": "/study/scriptures/dc-testament/dc/23"
                },
                {
                    "type": "content",
                    "title": "Katak im Bujen Ko 24",
                    "uri": "/study/scriptures/dc-testament/dc/24"
                },
                {
                    "type": "content",
                    "title": "Katak im Bujen Ko 25",
                    "uri": "/study/scriptures/dc-testament/dc/25"
                },
                {
                    "type": "content",
                    "title": "Katak im Bujen Ko 26",
                    "uri": "/study/scriptures/dc-testament/dc/26"
                },
                {
                    "type": "content",
                    "title": "Katak im Bujen Ko 27",
                    "uri": "/study/scriptures/dc-testament/dc/27"
                },
                {
                    "type": "content",
                    "title": "Katak im Bujen Ko 28",
                    "uri": "/study/scriptures/dc-testament/dc/28"
                },
                {
                    "type": "content",
                    "title": "Katak im Bujen Ko 29",
                    "uri": "/study/scriptures/dc-testament/dc/29"
                },
                {
                    "type": "content",
                    "title": "Katak im Bujen Ko 30",
                    "uri": "/study/scriptures/dc-testament/dc/30"
                },
                {
                    "type": "content",
                    "title": "Katak im Bujen Ko 31",
                    "uri": "/study/scriptures/dc-testament/dc/31"
                },
                {
                    "type": "content",
                    "title": "Katak im Bujen Ko 32",
                    "uri": "/study/scriptures/dc-testament/dc/32"
                },
                {
                    "type": "content",
                    "title": "Katak im Bujen Ko 33",
                    "uri": "/study/scriptures/dc-testament/dc/33"
                },
                {
                    "type": "content",
                    "title": "Katak im Bujen Ko 34",
                    "uri": "/study/scriptures/dc-testament/dc/34"
                },
                {
                    "type": "content",
                    "title": "Katak im Bujen Ko 35",
                    "uri": "/study/scriptures/dc-testament/dc/35"
                },
                {
                    "type": "content",
                    "title": "Katak im Bujen Ko 36",
                    "uri": "/study/scriptures/dc-testament/dc/36"
                },
                {
                    "type": "content",
                    "title": "Katak im Bujen Ko 37",
                    "uri": "/study/scriptures/dc-testament/dc/37"
                },
                {
                    "type": "content",
                    "title": "Katak im Bujen Ko 38",
                    "uri": "/study/scriptures/dc-testament/dc/38"
                },
                {
                    "type": "content",
                    "title": "Katak im Bujen Ko 39",
                    "uri": "/study/scriptures/dc-testament/dc/39"
                },
                {
                    "type": "content",
                    "title": "Katak im Bujen Ko 40",
                    "uri": "/study/scriptures/dc-testament/dc/40"
                },
                {
                    "type": "content",
                    "title": "Katak im Bujen Ko 41",
                    "uri": "/study/scriptures/dc-testament/dc/41"
                },
                {
                    "type": "content",
                    "title": "Katak im Bujen Ko 42",
                    "uri": "/study/scriptures/dc-testament/dc/42"
                },
                {
                    "type": "content",
                    "title": "Katak im Bujen Ko 43",
                    "uri": "/study/scriptures/dc-testament/dc/43"
                },
                {
                    "type": "content",
                    "title": "Katak im Bujen Ko 44",
                    "uri": "/study/scriptures/dc-testament/dc/44"
                },
                {
                    "type": "content",
                    "title": "Katak im Bujen Ko 45",
                    "uri": "/study/scriptures/dc-testament/dc/45"
                },
                {
                    "type": "content",
                    "title": "Katak im Bujen Ko 46",
                    "uri": "/study/scriptures/dc-testament/dc/46"
                },
                {
                    "type": "content",
                    "title": "Katak im Bujen Ko 47",
                    "uri": "/study/scriptures/dc-testament/dc/47"
                },
                {
                    "type": "content",
                    "title": "Katak im Bujen Ko 48",
                    "uri": "/study/scriptures/dc-testament/dc/48"
                },
                {
                    "type": "content",
                    "title": "Katak im Bujen Ko 49",
                    "uri": "/study/scriptures/dc-testament/dc/49"
                },
                {
                    "type": "content",
                    "title": "Katak im Bujen Ko 50",
                    "uri": "/study/scriptures/dc-testament/dc/50"
                },
                {
                    "type": "content",
                    "title": "Katak im Bujen Ko 51",
                    "uri": "/study/scriptures/dc-testament/dc/51"
                },
                {
                    "type": "content",
                    "title": "Katak im Bujen Ko 52",
                    "uri": "/study/scriptures/dc-testament/dc/52"
                },
                {
                    "type": "content",
                    "title": "Katak im Bujen Ko 53",
                    "uri": "/study/scriptures/dc-testament/dc/53"
                },
                {
                    "type": "content",
                    "title": "Katak im Bujen Ko 54",
                    "uri": "/study/scriptures/dc-testament/dc/54"
                },
                {
                    "type": "content",
                    "title": "Katak im Bujen Ko 55",
                    "uri": "/study/scriptures/dc-testament/dc/55"
                },
                {
                    "type": "content",
                    "title": "Katak im Bujen Ko 56",
                    "uri": "/study/scriptures/dc-testament/dc/56"
                },
                {
                    "type": "content",
                    "title": "Katak im Bujen Ko 57",
                    "uri": "/study/scriptures/dc-testament/dc/57"
                },
                {
                    "type": "content",
                    "title": "Katak im Bujen Ko 58",
                    "uri": "/study/scriptures/dc-testament/dc/58"
                },
                {
                    "type": "content",
                    "title": "Katak im Bujen Ko 59",
                    "uri": "/study/scriptures/dc-testament/dc/59"
                },
                {
                    "type": "content",
                    "title": "Katak im Bujen Ko 60",
                    "uri": "/study/scriptures/dc-testament/dc/60"
                },
                {
                    "type": "content",
                    "title": "Katak im Bujen Ko 61",
                    "uri": "/study/scriptures/dc-testament/dc/61"
                },
                {
                    "type": "content",
                    "title": "Katak im Bujen Ko 62",
                    "uri": "/study/scriptures/dc-testament/dc/62"
                },
                {
                    "type": "content",
                    "title": "Katak im Bujen Ko 63",
                    "uri": "/study/scriptures/dc-testament/dc/63"
                },
                {
                    "type": "content",
                    "title": "Katak im Bujen Ko 64",
                    "uri": "/study/scriptures/dc-testament/dc/64"
                },
                {
                    "type": "content",
                    "title": "Katak im Bujen Ko 65",
                    "uri": "/study/scriptures/dc-testament/dc/65"
                },
                {
                    "type": "content",
                    "title": "Katak im Bujen Ko 66",
                    "uri": "/study/scriptures/dc-testament/dc/66"
                },
                {
                    "type": "content",
                    "title": "Katak im Bujen Ko 67",
                    "uri": "/study/scriptures/dc-testament/dc/67"
                },
                {
                    "type": "content",
                    "title": "Katak im Bujen Ko 68",
                    "uri": "/study/scriptures/dc-testament/dc/68"
                },
                {
                    "type": "content",
                    "title": "Katak im Bujen Ko 69",
                    "uri": "/study/scriptures/dc-testament/dc/69"
                },
                {
                    "type": "content",
                    "title": "Katak im Bujen Ko 70",
                    "uri": "/study/scriptures/dc-testament/dc/70"
                },
                {
                    "type": "content",
                    "title": "Katak im Bujen Ko 71",
                    "uri": "/study/scriptures/dc-testament/dc/71"
                },
                {
                    "type": "content",
                    "title": "Katak im Bujen Ko 72",
                    "uri": "/study/scriptures/dc-testament/dc/72"
                },
                {
                    "type": "content",
                    "title": "Katak im Bujen Ko 73",
                    "uri": "/study/scriptures/dc-testament/dc/73"
                },
                {
                    "type": "content",
                    "title": "Katak im Bujen Ko 74",
                    "uri": "/study/scriptures/dc-testament/dc/74"
                },
                {
                    "type": "content",
                    "title": "Katak im Bujen Ko 75",
                    "uri": "/study/scriptures/dc-testament/dc/75"
                },
                {
                    "type": "content",
                    "title": "Katak im Bujen Ko 76",
                    "uri": "/study/scriptures/dc-testament/dc/76"
                },
                {
                    "type": "content",
                    "title": "Katak im Bujen Ko 77",
                    "uri": "/study/scriptures/dc-testament/dc/77"
                },
                {
                    "type": "content",
                    "title": "Katak im Bujen Ko 78",
                    "uri": "/study/scriptures/dc-testament/dc/78"
                },
                {
                    "type": "content",
                    "title": "Katak im Bujen Ko 79",
                    "uri": "/study/scriptures/dc-testament/dc/79"
                },
                {
                    "type": "content",
                    "title": "Katak im Bujen Ko 80",
                    "uri": "/study/scriptures/dc-testament/dc/80"
                },
                {
                    "type": "content",
                    "title": "Katak im Bujen Ko 81",
                    "uri": "/study/scriptures/dc-testament/dc/81"
                },
                {
                    "type": "content",
                    "title": "Katak im Bujen Ko 82",
                    "uri": "/study/scriptures/dc-testament/dc/82"
                },
                {
                    "type": "content",
                    "title": "Katak im Bujen Ko 83",
                    "uri": "/study/scriptures/dc-testament/dc/83"
                },
                {
                    "type": "content",
                    "title": "Katak im Bujen Ko 84",
                    "uri": "/study/scriptures/dc-testament/dc/84"
                },
                {
                    "type": "content",
                    "title": "Katak im Bujen Ko 85",
                    "uri": "/study/scriptures/dc-testament/dc/85"
                },
                {
                    "type": "content",
                    "title": "Katak im Bujen Ko 86",
                    "uri": "/study/scriptures/dc-testament/dc/86"
                },
                {
                    "type": "content",
                    "title": "Katak im Bujen Ko 87",
                    "uri": "/study/scriptures/dc-testament/dc/87"
                },
                {
                    "type": "content",
                    "title": "Katak im Bujen Ko 88",
                    "uri": "/study/scriptures/dc-testament/dc/88"
                },
                {
                    "type": "content",
                    "title": "Katak im Bujen Ko 89",
                    "uri": "/study/scriptures/dc-testament/dc/89"
                },
                {
                    "type": "content",
                    "title": "Katak im Bujen Ko 90",
                    "uri": "/study/scriptures/dc-testament/dc/90"
                },
                {
                    "type": "content",
                    "title": "Katak im Bujen Ko 91",
                    "uri": "/study/scriptures/dc-testament/dc/91"
                },
                {
                    "type": "content",
                    "title": "Katak im Bujen Ko 92",
                    "uri": "/study/scriptures/dc-testament/dc/92"
                },
                {
                    "type": "content",
                    "title": "Katak im Bujen Ko 93",
                    "uri": "/study/scriptures/dc-testament/dc/93"
                },
                {
                    "type": "content",
                    "title": "Katak im Bujen Ko 94",
                    "uri": "/study/scriptures/dc-testament/dc/94"
                },
                {
                    "type": "content",
                    "title": "Katak im Bujen Ko 95",
                    "uri": "/study/scriptures/dc-testament/dc/95"
                },
                {
                    "type": "content",
                    "title": "Katak im Bujen Ko 96",
                    "uri": "/study/scriptures/dc-testament/dc/96"
                },
                {
                    "type": "content",
                    "title": "Katak im Bujen Ko 97",
                    "uri": "/study/scriptures/dc-testament/dc/97"
                },
                {
                    "type": "content",
                    "title": "Katak im Bujen Ko 98",
                    "uri": "/study/scriptures/dc-testament/dc/98"
                },
                {
                    "type": "content",
                    "title": "Katak im Bujen Ko 99",
                    "uri": "/study/scriptures/dc-testament/dc/99"
                },
                {
                    "type": "content",
                    "title": "Katak im Bujen Ko 100",
                    "uri": "/study/scriptures/dc-testament/dc/100"
                },
                {
                    "type": "content",
                    "title": "Katak im Bujen Ko 101",
                    "uri": "/study/scriptures/dc-testament/dc/101"
                },
                {
                    "type": "content",
                    "title": "Katak im Bujen Ko 102",
                    "uri": "/study/scriptures/dc-testament/dc/102"
                },
                {
                    "type": "content",
                    "title": "Katak im Bujen Ko 103",
                    "uri": "/study/scriptures/dc-testament/dc/103"
                },
                {
                    "type": "content",
                    "title": "Katak im Bujen Ko 104",
                    "uri": "/study/scriptures/dc-testament/dc/104"
                },
                {
                    "type": "content",
                    "title": "Katak im Bujen Ko 105",
                    "uri": "/study/scriptures/dc-testament/dc/105"
                },
                {
                    "type": "content",
                    "title": "Katak im Bujen Ko 106",
                    "uri": "/study/scriptures/dc-testament/dc/106"
                },
                {
                    "type": "content",
                    "title": "Katak im Bujen Ko 107",
                    "uri": "/study/scriptures/dc-testament/dc/107"
                },
                {
                    "type": "content",
                    "title": "Katak im Bujen Ko 108",
                    "uri": "/study/scriptures/dc-testament/dc/108"
                },
                {
                    "type": "content",
                    "title": "Katak im Bujen Ko 109",
                    "uri": "/study/scriptures/dc-testament/dc/109"
                },
                {
                    "type": "content",
                    "title": "Katak im Bujen Ko 110",
                    "uri": "/study/scriptures/dc-testament/dc/110"
                },
                {
                    "type": "content",
                    "title": "Katak im Bujen Ko 111",
                    "uri": "/study/scriptures/dc-testament/dc/111"
                },
                {
                    "type": "content",
                    "title": "Katak im Bujen Ko 112",
                    "uri": "/study/scriptures/dc-testament/dc/112"
                },
                {
                    "type": "content",
                    "title": "Katak im Bujen Ko 113",
                    "uri": "/study/scriptures/dc-testament/dc/113"
                },
                {
                    "type": "content",
                    "title": "Katak im Bujen Ko 114",
                    "uri": "/study/scriptures/dc-testament/dc/114"
                },
                {
                    "type": "content",
                    "title": "Katak im Bujen Ko 115",
                    "uri": "/study/scriptures/dc-testament/dc/115"
                },
                {
                    "type": "content",
                    "title": "Katak im Bujen Ko 116",
                    "uri": "/study/scriptures/dc-testament/dc/116"
                },
                {
                    "type": "content",
                    "title": "Katak im Bujen Ko 117",
                    "uri": "/study/scriptures/dc-testament/dc/117"
                },
                {
                    "type": "content",
                    "title": "Katak im Bujen Ko 118",
                    "uri": "/study/scriptures/dc-testament/dc/118"
                },
                {
                    "type": "content",
                    "title": "Katak im Bujen Ko 119",
                    "uri": "/study/scriptures/dc-testament/dc/119"
                },
                {
                    "type": "content",
                    "title": "Katak im Bujen Ko 120",
                    "uri": "/study/scriptures/dc-testament/dc/120"
                },
                {
                    "type": "content",
                    "title": "Katak im Bujen Ko 121",
                    "uri": "/study/scriptures/dc-testament/dc/121"
                },
                {
                    "type": "content",
                    "title": "Katak im Bujen Ko 122",
                    "uri": "/study/scriptures/dc-testament/dc/122"
                },
                {
                    "type": "content",
                    "title": "Katak im Bujen Ko 123",
                    "uri": "/study/scriptures/dc-testament/dc/123"
                },
                {
                    "type": "content",
                    "title": "Katak im Bujen Ko 124",
                    "uri": "/study/scriptures/dc-testament/dc/124"
                },
                {
                    "type": "content",
                    "title": "Katak im Bujen Ko 125",
                    "uri": "/study/scriptures/dc-testament/dc/125"
                },
                {
                    "type": "content",
                    "title": "Katak im Bujen Ko 126",
                    "uri": "/study/scriptures/dc-testament/dc/126"
                },
                {
                    "type": "content",
                    "title": "Katak im Bujen Ko 127",
                    "uri": "/study/scriptures/dc-testament/dc/127"
                },
                {
                    "type": "content",
                    "title": "Katak im Bujen Ko 128",
                    "uri": "/study/scriptures/dc-testament/dc/128"
                },
                {
                    "type": "content",
                    "title": "Katak im Bujen Ko 129",
                    "uri": "/study/scriptures/dc-testament/dc/129"
                },
                {
                    "type": "content",
                    "title": "Katak im Bujen Ko 130",
                    "uri": "/study/scriptures/dc-testament/dc/130"
                },
                {
                    "type": "content",
                    "title": "Katak im Bujen Ko 131",
                    "uri": "/study/scriptures/dc-testament/dc/131"
                },
                {
                    "type": "content",
                    "title": "Katak im Bujen Ko 132",
                    "uri": "/study/scriptures/dc-testament/dc/132"
                },
                {
                    "type": "content",
                    "title": "Katak im Bujen Ko 133",
                    "uri": "/study/scriptures/dc-testament/dc/133"
                },
                {
                    "type": "content",
                    "title": "Katak im Bujen Ko 134",
                    "uri": "/study/scriptures/dc-testament/dc/134"
                },
                {
                    "type": "content",
                    "title": "Katak im Bujen Ko 135",
                    "uri": "/study/scriptures/dc-testament/dc/135"
                },
                {
                    "type": "content",
                    "title": "Katak im Bujen Ko 136",
                    "uri": "/study/scriptures/dc-testament/dc/136"
                },
                {
                    "type": "content",
                    "title": "Katak im Bujen Ko 137",
                    "uri": "/study/scriptures/dc-testament/dc/137"
                },
                {
                    "type": "content",
                    "title": "Katak im Bujen Ko 138",
                    "uri": "/study/scriptures/dc-testament/dc/138"
                }
            ]
        },
        {
            "type": "section",
            "title": "Kean̄ ko Jān Kabun̄",
            "entries": [
                {
                    "type": "content",
                    "title": "Kean̄ Jān Kabun̄ 1",
                    "uri": "/study/scriptures/dc-testament/od/1"
                },
                {
                    "type": "content",
                    "title": "Kean̄ Jān Kabun̄ 2",
                    "uri": "/study/scriptures/dc-testament/od/2"
                }
            ]
        }
    ],
    "contents": {
        "/study/scriptures/dc-testament/title-page": {
            "uri": "/study/scriptures/dc-testament/title-page",
            "title": "Taitōl Peij",
            "data_type": "chapter",
            "book_title": "Katak im Bujen Ko an Kabun̄ eo an Jisōs Kraist im Armej ro Rekwōjarjar ilo Raan ko Āliktata",
            "subtitle": [
                "Epād ie Revelesōn ko kar Liļo̧k n̄an Josep Smith, rikanaan eo eo Ippān bar jet Revelesōn ko Jān ro rekar Bōk Jikin ilo Presidency eo an Kabun̄ in"
            ],
            "text": [
                "Jeje in Kabun̄ eo an Jisōs Kraist im Armej ro Rekwōjarjar ilo Raan ko Āliktata",
                "Salt Lake City, Utah, Amedka",
                "© 2018 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/dc-testament/introduction": {
            "uri": "/study/scriptures/dc-testament/introduction",
            "title": "Kadkad In",
            "data_type": "chapter",
            "book_title": "Kadkad In",
            "text": [
                "Katak im Bujen Ko ej juon koba in revelesōn ko jān lan̄ im kean̄ ko jān jetōb kar liļo̧k n̄an jutak eo im kajeikik eo an aelōn̄ eo an Anij ioon laļ ilo raan ko āliktata. Men̄e enan̄in aolepān jekjōn kein rej iiokļo̧k ro uwaan Kabun̄ eo an Jisōs Kraist im Armej ro Rekwōjarjar ilo Raan ko Āliktata, ennaan ko, kakkōl ko, im naan in kōketak ko rej n̄an em̧m̧anļo̧k eo an aolepān laļ im ewōr ie juon karuwainene n̄an aolep armej ijoko jabdewōt n̄an ron̄jake ainikien Irooj Jisōs Kraist, ej kōnono n̄an er kōn em̧m̧anļo̧k eo aer ilo kanniōk im lo̧mo̧o̧r eo ejjeļo̧k jem̧ļo̧kin aer.",
                "Enan̄in aolepān revelesōn ko ilo koba in kar bōki kōn Josep Smith Jr., rikanaan eo im president eo m̧oktata an Kabun̄ eo an Jisōs Kraist im Armej ro Rekwōjarjar ilo Raan ko Āliktata. Ko jet rekar letok in jet ian ro rekar bōk jikin ilo Presidency in (lale kōmmeļeļe ko ijōbbōran K&B 135, 136, im 138, im Kean̄ Jān Kabun̄ 1 im 2).",
                "Bok in Katak im Bujen Ko ej juon ian jeje ko rekwōjarjar an Kabun̄ in koba ippān Baibōļ eo Ekwōjarjar, Bok in Mormon, im Bōōr eo Eļap Wōņāān. Ijoke, Katak im Bujen Ko ejenolo̧k kōnke ej jab juon ukok in bok ko etto, ak ijjino eo an ej ilo raan kein im kar letok jān Anij kōn rikanaan ro kāālet An n̄an jepļaaktok eo an jerbal eo ekwōjarjar An im jutak eo an aelōn̄ eo an Anij ioon laļ ilo raan kein āliktata. Ilo revelesōn kein, juon ej ron̄jake ainikien eo an Irooj Jisōs Kraist emera ak edim ej kōnono bar juon alen ilo tarlep in tōrean iien bōk eddo ko; im jerbal in ej ijjino ijin ej m̧aanjāppopo eo n̄an Itok eo An Kein Karuo, ilo kakūrm̧ool in im ilo wōt errā ippān naan ko an aolep rikanaan ro rekwōjarjar jān wōt kar jino in laļ.",
                "Josep Smith Jr., eaar ļotak ilo Tijem̧ba 23, 1805, ilo Sharon, Windsor Kounty, Vermont. Ilo iiō ko im̧aan ilo mour eo an, eaar em̧m̧akūtļo̧k ippān baam̧le eo an n̄an jikin eo raan kein etan in Manchester, ilo turilikin New York. E kar ilo iien eo ej jokwe ijo ilo jinoin rak ilo 1820, ke eaar jon̄oulemān iiō dettan, ke eaar bōk visōn eo an m̧oktata, eo ie Anij, Jemān Indeeo, im eo Nejin Jisōs Kraist, raar loļo̧k e. Kar jiron̄ e ilo visōn in bwe Kabun̄ eo an Jisōs Kraist em̧ool im kar kajutake ilo iien ko an Kallim̧ur Ekāāl, eo im eaar kōm̧akūtkūt tarlep in gospel eo, eaar jab pād ioon laļ. Bar jet lotok ko jān lan̄ rekar itok ālikin ko ie kar katakin e jān elōn̄ enjeļ ro; kar kwaļo̧k n̄an e bwe ewōr juon jerbal ejenolo̧k n̄an e jān Anij im bwe kōn e Kabun̄ eo an Jisōs Kraist enaaj kar bar jepļaaktok n̄an laļ.",
                "Ālikin jidik iien, Josep Smith kar kōmaron̄ e jān jipan̄ jān lan̄ n̄an ukōte im kajeedede Bok in Mormon. Ilo ejja iien in wōt e im Oliver Cowdery kar kapit erro n̄an Priesthood eo an Aron jān Jon Peptaij ilo Māe 1829 (lale K&B 13), im ejjab to ālikin iien eo rekar bar ekkapit n̄an Melkizedek Priesthood eo jān Rijjilōk ro etto Piter, Jemes, im Jon (lale K&B 27:12). Ekkapit ko jet rekar itok tok ālik ekar itok ippāer ki ko an priesthood rekar likūt jān Moses, Ilaija, im Elias, im elōn̄ rikanaan ro etto (lale K&B 110; 128:18, 21). Ekkapit kein, ilo m̧ool eo, kar jepļaaktok eo an maron̄ eo an lan̄ n̄an armej ioon laļ. Ilo Eprōļ 6, 1830, ium̧win tōl jān lan̄, Rikanaan Josep Smith eaar karōke Kabun̄ eo, im āindein Kabun̄ eo em̧ool an Jisōs Kraist ej bar juon alen em̧m̧akūt āinwōt juon doulul ilubwiljin armej, kōn maron̄ eo n̄an katakin kōn gospel eo im kōm̧akūtkūt kain̄i ko an lo̧mo̧o̧r. (Lale K&B 20 im Bōōr Eo Eļap Wōņāān, Josep Smith—Bwebwenato 1.)",
                "Revelesōn ekwōjarjar kein kar bōki ilo uwaak in jar, ilo iien aikuj ko, im rekar jebar jān jekjek in mour ko rem̧ool im rekitbuuj lukkuun armej. Rikanaan eo im ritōl ro m̧ōttan rekar pukpukot tōl jān lan̄, im revelesōn kein rekar kam̧ool ke rekar bōk e. Ilo revelesōn kein juon ej lo jepļaaktok eo im erļo̧k eo an gospel eo an Jisōs Kraist im kilaaktok in tōre in tarlep in tōrean iien bōk eddo ko. Em̧m̧akūt eo n̄an rilik an Kabun̄ in jān New York im Pennsylvania n̄an Ohio, n̄an Missouri, n̄an Illinois, im āliktata n̄an Great Basin in Amedka iturilik im kijejeto ko reļļap an Ro Rekwōjarjar ilo kajjion̄ in kalōk Zaion ioon laļ ilo raan kein rej barāinwōt waļo̧k ilo revelesōn kein.",
                "Jet ian jekjōn ko im̧aanļo̧k rekitbuuj men ko rejelōt ukok eo im ajeeded eo an Bok in Mormon (lale jekjōn kein 3, 5, 10, 17, im 19). Jet jekjōn ko tokālik rej kwaļo̧k jerbal eo an Rikanaan Josep Smith ilo an kōm̧m̧ane ukok eo ekabab-laļ an Baibōļ eo, ilo iien eo elōn̄ jekjōn ko kar bōki im eļap katak ko ie (lale, n̄an waanjon̄ok, jekjōn kein 37, 45, 73, 76, 77, 86, 91, im 132, kajjojo iaer ewōr ie jet kadkadier n̄an ukok eo an Baibōļ eo).",
                "Ilo revelesōn kein, katak ko an gospel eo rej ellaajrak ippān kōmmeļeļe ko kōn men ko reaorōk āinwōt nememen Anij raņ, jinoin armej, m̧ool in Setan, unin mour in, aikuj eo kōn pokake, im aikuj in ukeļo̧k, jerbal ko an Jetōb Kwōjarjar, kain̄i ko im kōm̧m̧an ko rej ekkejelļo̧k n̄an lo̧mo̧o̧r, ilju eo an laļ, tam̧m̧we ko an armej ilju im jekļaj ālikin Jerkakpeje eo im Ekajet eo, im indeeo eo an kōtaan eo an m̧are, im indeeo eo an baam̧le eo. Ejja āinwōt in wōt, jidik ilo̧k jidik erļo̧k ļo̧k in karkan Kabun̄ in ej waļo̧k ippān kūr ko an bisop ro, Presidency eo Kein Kajuon, Ko̧o̧njeļ eo an Jon̄oulruo, im Jiljilimjuonn̄oul im jutak in opij in tōl ko jet im doulul ko. Āliktata, kam̧ool eo kar letok kōn Jisōs Kraist—kaninlan̄ eo An, wōj eo An, wānōk eo An, iakwe eo An, im kajoor in pinmuur eo An—ekōm̧m̧an bwe bok in kanooj aorōk n̄an aolep baam̧le eo an armej im “eļapļo̧k aorōkin n̄an Kabun̄ eo jān m̧weie ko an aolepān Laļ in” (lale kōmmeļeļe an K&B 70).",
                "Revelesōn ko kar ļo̧o̧ki jinointata jān rijeje ro an Josep Smith, im ro uwaan Kabun̄ ekar itok limoier ilo jaketo-jaketak m̧alen ko ippān doon. N̄an ejaake juon ļo̧o̧k etōt, rijeje ro rekar kōm̧m̧an m̧alen ko an revelesōn ko ilo juon manuscript ļo̧o̧k bok ko, ko me ritōl ro an Kabun̄ rar kōjerbali ilo kōpooji revelesōn ko n̄an kar print i. Josep im Ro Rekwōjarjar jinoin rekar watōk revelesōn kein āinwōt aer watōke Kabun̄ in: remour im wāmourur, im jet ko me rej jejjetļo̧k ippān kobatok in bar revelesōn. Rekar bar kile bōd ko im kar kōm̧m̧ani ilo jirilo̧k emaron̄ kar ilo iien m̧aleni revelesōn ko im kōpooji n̄an publication. Āindein, juon kwelo̧k an Kabun̄ ekar kajjitōk ippān Josep Smith ilo 1831 n̄an “kajim̧wi bōd kein ak jirilo̧k kein me e emaron̄ kar loi jān Jetōb Kwōjarjar.”",
                "Ālkin kar etali im kajim̧wi revelesōn ko ro uwaan Kabun̄ in ilo Missouri rekar jino likiti ilo juon bok taitōļ in A Book of Commandments for the Government of the Church of Christ (Bok in Kien Ko n̄an Kōm̧akūtkūt Kabun̄ eo an Kraist), eo me ie elōn̄ ian revelesōn ko im̧aanļo̧k jān Rikanaan eo. Ijoke, kajjion̄ in m̧oktata n̄an publish i revelesōn kein ekar bōjrak, ke jarlepiju nana eo ekar kakkure printing opij eo an Ro Rekwōjarjar ilo Jackson Kounty ilo Juļae 20, 1833.",
                "Ke rekar jelā kōn kakkure eo an Missouri printing opij eo, Josep Smith im ritōl ro jet an Kabun̄ rekar jino m̧aanjabpopo ko n̄an publish i revelesōn kein ilo Kirtland, Ohio. N̄an bar kajim̧wi bōd ko, kalikkarļok naan ko, im kile eddōkļo̧k eo ilo katak ko im karōkan Kabun̄, Josep Smith ekar bōk eddo in kajim̧we ānbwinin jeje ko im jet ian revelesōn ko n̄an kōpooji n̄an publication ilo 1835 eo āinwōt Doctrine and Covenants of the Church of the Latter Day Saints (Katak im Bujen Ko an Kabun̄ eo An Armej ro Rekwōjarjar ilo Raan Ko Āliktata). Josep Smith ekar bar kōmālim bar juon lelkan in Katak im Bujen Ko, eo me ekar publish i allōn̄ ko wōt ālkin an kar mej Rikanaan eo kōn tōmak eo an ilo 1844.",
                "Ro Rekwōjarjar jinoin rekar kaorōki revelesōn ko im watōki āinwōt enaan ko jān Anij. Ilo juon iien ilo jemļo̧k in ļo̧k 1831 eo, jet iaan elder ro an Kabun̄ in rekar lilo̧k naan in kam̧ool ko aer rekwōjarjar bwe Irooj Eaar kam̧ool n̄an jetōb ko aer kōn m̧ool eo an revelesōn kein. Naan in kam̧ool in kar publish i ilo lelkan eo an Katak im Bujen Ko ilo 1835 eo āinwōt juon naan in kam̧ool an Rijilōk Ro Jon̄oulruo:",
                "Naan in kam̧ool eo an Rikam̧ool ro an Bok in Kien ko An Irooj, kien ko Eaar liļo̧k n̄an Kabun̄ eo An kōn Josep Smith, Jun., eo kar jitōn̄ e jān ainikien Kabun̄ in kōn un in:",
                "Kōmij, kōn menin, m̧ōņōņō in kwaļo̧k naan in kam̧ool n̄an aolepān laļ eo an armej, n̄an armej otemjej ioon mejān laļ, bwe Irooj eaar kam̧ool n̄an jetōb ko am, kōn lutōkleplep in Jetōb Kwōjarjar ioom, bwe kien kein kar litok jān kabab-laļ eo an Anij, im rej n̄an em̧m̧anļo̧k eo an aolep armej im rej lukkuun m̧ool.",
                "Kōmij leļo̧k naan in kam̧ool in n̄an laļ in, Irooj ej am rijipan̄; im ej kōn jouj eo an Anij Jemān, im Nejin, Jisōs Kraist, bwe kar kōtļo̧k kōm n̄an bōk utiej in n̄an kwaļo̧k naan in kam̧ool in n̄an laļ in, eo ie kōmij m̧ōņōņō otem m̧ōņōņō, im jar n̄an Irooj aolep iien bwe ro nejin armej ren maron̄ jeraam̧m̧an jān e.",
                "Āt ko etan ro Jon̄oulruo raar:",
                "Tomas B. Marsh",
                "Devid W. Patten",
                "Brigham Young",
                "Heber C. Kimball",
                "Orson Hyde",
                "William E. McLellin",
                "Parley P. Pratt",
                "Luk S. Johnson",
                "William Smith",
                "Orson Pratt",
                "Jon F. Boynton",
                "Lyman E. Johnson",
                "Ilo edition ko tokālik an Katak im Bujen Ko, bar jet revelesōn ko ak bar jet men ko reaikuj ļo̧o̧ki rekar kobatok, ke kar bōki im āinwōt aer kar bōki jān kuk ko ak kwelo̧k ko an Kabun̄ in. Edition eo ilo 1876, eo Elder Orson Pratt ekar kōpooje iumin tōl an Brigham Young, ekar karōki revelesōn ko ekkar n̄an iien ko aer im kōm̧m̧ani kōmmeļeļe ko ijōbbōran jekjōn ko ippān naan in kwaļo̧k kadkad ko rekāāl ewōr m̧ōttan bwebwenato ie.",
                "Ijjino ippān 1835 edition eo, juon lelkan in jiljilimjuon katak ko kōn Anij ekar barāinwōt kobatok; katak kein taitōl eo aer Lectures on Faith (Ekkōnono Ko Kōn Tōmak). Katak kein kar kōpooji n̄an kōjerbali ilo Jikuuļ eo an Rikanaan Ro ilo Kirtland, Ohio, jān 1834 n̄an 1835. Men̄e rekar kanooj em̧m̧an n̄an katak im katakin, lecture kein em̧ōj juļo̧k jān Katak im Bujen Ko jān wōt kar 1921 edition eo kōnke kar jab litok ak jakim̧aantak āinwōt revelesōn ko n̄an aolepān Kabun̄ in.",
                "Ilo edition in Katak im Bujen Ko ilo 1981 eo ilo kajin In̄lij, jilu document rekar kobatok alen eo kein kajuon. Men kein rej jekjōn 137 im 138, ko rej tepiaakitok m̧eļeļe ko kōn lo̧mo̧o̧ren n̄an ro remej; im Kean̄ eo Jān Kabun̄ 2, eo ej kōjjeļā bwe aolep em̧m̧aan ro retello̧ke remaron̄ ekkapit n̄an priesthood eo ilo ejjeļo̧k watōk er ri ia ak mōran kilier.",
                "Kajojo edition kāāl in Katak im Bujen Ko ekar kajim̧wi bōd ko rar kōm̧m̧an im̧aanļo̧k im kobaiktok m̧eļeļe ko rekāāl, elaptata ilo m̧ōttan ko ewōr bwebwenato ie ilo kōm̧eļeļe ko ijōbbōran jekjōn ko. Edition in kiiō elapļo̧k likliki raan ko im etan jikin ko im kōm̧m̧ani kajjim̧we ko jet ie. Oktak kein rekar kōm̧m̧an n̄an bōktok jeje kein bwe ren jejjet n̄an m̧eļeļe ko kōn bwebwenato rejim̧wetata. Bar jet m̧ōttan ko rejenolo̧k ilo edition in kiiō ekitbuuj mab ko rej kwaļo̧k jikin ko reaorōk im kar bōki revelesōn ko ie, koba ippān pija ko rem̧m̧anļo̧k kōn jikin bwebwenato ko kōn Kabun̄ in, eoon in jipan̄ ko, kōmmeļeļe ko ijōbbōran jekjōn ko, im kōkadudu in mennin ekkōnono ko, aolepāer em̧ōj ļami n̄an jipan̄ ro rej kōnono jān bok in n̄an m̧eļeļe im m̧ōņōņō ilo enaan eo an Irooj āinwōt letok ilo Katak im Bujen Ko. M̧elele ko litok ijōbbōran jekjōn ko kar būkitok jān Manuscript History of the Church im bok eo ededeļo̧k publish i etan History of the Church (kobaier ippān doon etan ilo kōmmeļeļe ko ijōbbōran jekjōn ko rej Bwebwenato eo an Josep Smith) im Joseph Smith Papers (Pepa Ko an Josep Smith)."
            ]
        },
        "/study/scriptures/dc-testament/dc/1": {
            "uri": "/study/scriptures/dc-testament/dc/1",
            "title": "Katak im Bujen Ko 1",
            "data_type": "chapter",
            "chapter_name": "Jekjōn 1",
            "chapter_summary": [
                "1–7, Ainikien kakkōl eo ej n̄an aolep armej; 8–16, Bun̄ jān tōmak im nana rej itok m̧okta jān Itok eo Kein Karuo; 17–23, Josep Smith ej kūri n̄an kōjepļaaktok n̄an laļ m̧ool im kajoor ko an Irooj; 24–33, Bok in Mormon ej wōnm̧aantak im Kabun̄ eo em̧ool ej jutak; 34–36, Aenōm̧m̧an naaj bōkļo̧k jān laļ; 37–39, Lin̄ōri kien kein."
            ],
            "book_title": "Katak Im Bujen Ko",
            "verses": [
                {
                    "number": 1,
                    "text": "Eo̧ron̄, O kom armej in Kabun̄ eo Aō, ainikien eo An eo ej jokwe ijo eutiej Ej ba, im eo mejān rej ioon armej otemjej; aaet, em̧ool Ij ba: Kom̧in ron̄jake kom̧ armej raņ jān ettoļo̧k; im kom̧ ro rej pād ioon aelōn̄ ko in lo̧meto, ron̄jake ippān doon."
                },
                {
                    "number": 2,
                    "text": "Bwe em̧ool ainikien Irooj ej n̄an armej otemjej, im ejjeļo̧k enaaj ko; im ejjeļo̧k māj ejamin naaj loe, im ejjeļo̧k lo̧jiln̄i ejamin naaj ron̄, im ejjeļo̧k bōro naaj jab deili."
                },
                {
                    "number": 3,
                    "text": "Im naaj wākar rijum̧ae kōn eļap būrom̧ōj; bwe nana ko aer naaj kōnono kaki ioon bōrwaj ko, im jerbal ittino ko aer naaj kwaļo̧ki."
                },
                {
                    "number": 4,
                    "text": "Im ainikien kakkōl naaj n̄an armej otemjej, jān lo̧n̄iin ro rikaļoora, ro Iaar kāālet ilo raan kein āliktata."
                },
                {
                    "number": 5,
                    "text": "Im renaaj wōnm̧aanļo̧k im ejjeļo̧k enaaj kapan̄ er, bwe N̄a Irooj Iaar jiron̄ er."
                },
                {
                    "number": 6,
                    "text": "Lo, en̄in ej Aō maron̄, im maron̄ eo an ro karejera, im ennaan eo im̧aan in bok in kien ko Aō, eo Iaar leļo̧k n̄an er n̄an likūt ilo bok n̄an kom̧, o kom̧ ro rej pād ilaļ."
                },
                {
                    "number": 7,
                    "text": "Kōn menin, kom̧in mijak im wūdiddid, o kom̧ armej, bwe ta N̄a Irooj Iaar kean̄ ilo er naaj kūrm̧ool."
                },
                {
                    "number": 8,
                    "text": "Im em̧ool Ij ba n̄an kom̧, bwe ro rej wōnm̧aanļo̧k, tilmaaki ennaan kein n̄an ro rej pād ioon laļ, n̄an er em̧ōj leļo̧k kajoor n̄an liāpe jim̧or ioon laļ im ilo lan̄, ro rej jab tōmak im rijum̧ae;"
                },
                {
                    "number": 9,
                    "text": "Aaet, em̧ool, n̄an liāpe er n̄an raan eo n̄e illu an Anij naaj lutōkleplep ioon ro rinana ilo ejjeļo̧k jon̄an—"
                },
                {
                    "number": 10,
                    "text": "N̄an raan eo n̄e Irooj enaaj itok n̄an ņa wōņāān armej otemjej ekkar n̄an jerbal eo an, im jon̄e n̄an armej otemjej ekkar n̄an jon̄an eo eaar leļo̧k n̄an armej ro iturin."
                },
                {
                    "number": 11,
                    "text": "Kōn menin ainikien Irooj ej n̄an jem̧ļo̧k ko in laļ, bwe aolep ro renaaj ron̄ ren maron̄ ron̄:"
                },
                {
                    "number": 12,
                    "text": "Kom̧in pojak, kom̧in pojak n̄an men eo ej itok, bwe Irooj epaaktok;"
                },
                {
                    "number": 13,
                    "text": "Im illu an Irooj ej urur, im An jāje etutu ilo lan̄, im enaaj wōtlo̧k ioon ro rej pād ioon laļ."
                },
                {
                    "number": 14,
                    "text": "Im pein Irooj naaj waļo̧k; im raan eo ej itok n̄e ro reban ron̄ ainikien Irooj, ak ainikien ro rikarejeran, im jab eo̧ron̄ naan ko an rikanaan ro im rijjilōk ro, naaj bukweļo̧k er jān ilubwiljin armej ro;"
                },
                {
                    "number": 15,
                    "text": "Bwe rekar jebwābweļo̧k jān kain̄i ko Aō, im kar rupe bujen eo ejjeļo̧k jem̧ļo̧kin Aō;"
                },
                {
                    "number": 16,
                    "text": "Rej jab pukot Irooj n̄an kajutak an wānōk, ak armej otemjej ej etetal ilo iaļ eo an make, im ilo̧kan nememen anij eo an make, nememe eo ej āinwōt eo an laļ, im eo kobban ej eo an ekjab, eo ej bwijwoļā ļo̧k im naaj jako ilo Babilon, em̧ool Babilon eļap, eo enaaj jeepepļo̧k."
                },
                {
                    "number": 17,
                    "text": "Kōn menin, N̄a Irooj, kōn Aō jeļā kōn ko̧kkure eo enaaj itok ioon ro rej pād ioon laļ, Iaar kūr rikarejera Josep Smith, Jun., im kar kōnono n̄an e jān lan̄, im kar leļo̧k n̄an e kien ko;"
                },
                {
                    "number": 18,
                    "text": "Im barāinwōt kar liļo̧k kien ko n̄an bar ro jet, bwe ren maron̄ kabun̄bun̄ļo̧k men kein n̄an laļ in; im aolep men in bwe en maron̄ kūrm̧ool, men eo kar jeje jān rikanaan ro—"
                },
                {
                    "number": 19,
                    "text": "Men ko rem̧ōjņo̧ an laļ naaj waļo̧ktok im ruprupe ro rellāj im kajoor, bwe armej en jab pepe ippān armej eo m̧ōttan, im jab lōke pein kanniōk—"
                },
                {
                    "number": 20,
                    "text": "A bwe armej otemjej en maron̄ ekkōnono ilo etan Anij Irooj, em̧ool Rilo̧mo̧o̧r eo an laļ;"
                },
                {
                    "number": 21,
                    "text": "Bwe tōmak barāinwōt en maron̄ ļapļo̧k ilo laļ;"
                },
                {
                    "number": 22,
                    "text": "Bwe bujen eo Aō ejjeļo̧k jem̧ļo̧kin en maron̄ jutak;"
                },
                {
                    "number": 23,
                    "text": "Bwe tarlep in gospel eo Aō maron̄ in kean̄ kake jān ro rem̧ōjņo̧ im ļam waan n̄an jem̧ļo̧k ko an laļ, im im̧aan kiin̄ raņ im ripepe raņ."
                },
                {
                    "number": 24,
                    "text": "Lo, N̄a Anij im Iaar kōnono men in; kien kein rej jān N̄a, im kar liļo̧k n̄an ro rikarejera ilo aer m̧ōjņo̧, ilo̧kan jekjek im kajin eo aer, bwe ren maron̄ itok n̄an meļeļe."
                },
                {
                    "number": 25,
                    "text": "Im jon̄an wōt aer bōd en maron̄ alikkar;"
                },
                {
                    "number": 26,
                    "text": "Im jon̄an wōt aer pukot mālōtlōt ren maron̄ bōk naan in tōl;"
                },
                {
                    "number": 27,
                    "text": "Im jon̄an wōt aer jero̧wiwi ren maron̄ bōk kauwe, bwe ren maron̄ ukeļo̧k;"
                },
                {
                    "number": 28,
                    "text": "Im jon̄an wōt aer kar ettā ren maron̄ in kajoor, im jeraam̧m̧an jān ijo ilan̄, im bōk jeļāļo̧kjeņ jān iien n̄an iien."
                },
                {
                    "number": 29,
                    "text": "Im ālikin aer kar bōk ļo̧o̧k eo an riNipai ro, aaet, em̧ool rikarejera Josep Smith, Jun., eaar maron̄ wōr an kajoor n̄an ukok kōn tūriam̧o eo an Anij, jān kajoor eo an Anij, Bok in Mormon eo."
                },
                {
                    "number": 30,
                    "text": "Im barāinwōt ro n̄an er kar liļo̧k kien kein, en wōr aer kajoor n̄an kalōk pedped eo an kabun̄ in, im n̄an bōktok jān ņojak im jān marok jilōn̄lōn̄, kabun̄ eo wōt em̧ool im emour ioon mejān laļ, eo kōn e N̄a, Irooj, ebun̄-buruō, Ij kōnono n̄an kabun̄ āinwōt juon wōt im jab kajjojo—"
                },
                {
                    "number": 31,
                    "text": "Bwe N̄a Irooj ijjab maron̄ kalimejek jabdewōt jero̧wiwi n̄an jidik;"
                },
                {
                    "number": 32,
                    "text": "Mekarta, eo ej ukeļo̧k im kōjparoki kien ko an Irooj naaj jeorļo̧k an bōd;"
                },
                {
                    "number": 33,
                    "text": "Im e eo ej jab ukeļo̧k, jān e naaj bōk em̧ool meram eo e ar bōk e; bwe Jetōb eo Aō ejamin pād iien otemjej ippān armej, Irooj in Inelep eo ej ba."
                },
                {
                    "number": 34,
                    "text": "Im bar juon alen, em̧ool Ij ba n̄an kom̧, o kom̧ ro rej pād ioon laļ: N̄a Irooj ij m̧ōņōņō in kwaļo̧ki men kein n̄an kanniōk otemjej;"
                },
                {
                    "number": 35,
                    "text": "Bwe N̄a ejjeļo̧k Aō kalijekļo̧k, im I kōņaan bwe aolep armej ren jeļā ke raan eo em̧ōkaj an itok; awa eo ejjan̄in kiiō, ak epaaktok, n̄e aenōm̧m̧an naaj bōke jān laļ, im devil e naaj wōr an kajoor ioon mo̧jen eo an make."
                },
                {
                    "number": 36,
                    "text": "Im barāinwōt Irooj enaaj wōr an kajoor ioon ro rekwōjarjar An, im naaj irooj ilubwiljier, im naaj wanlaļtak ilo ekajet ioon Aidumia, ak laļ in."
                },
                {
                    "number": 37,
                    "text": "Lin̄ōri kien kein, bwe rem̧ool im tiljek, im kanaan ko im kallim̧ur ko ie renaaj aolep kūrm̧ool."
                },
                {
                    "number": 38,
                    "text": "Ta eo N̄a Irooj ar ba, I ar ba, im Ijjab jekpen n̄an Eō make; im men̄e lan̄ ko im laļ rej jako, Aō naan ej jamin naaj jako, ak enaaj aolep kūrm̧ool, mekarta jān Ainikiō make ak jān ainikien ro rikarejera, ej āinwōt juon."
                },
                {
                    "number": 39,
                    "text": "Bwe lo, im lo, Irooj ej Anij, im Jetōb ej kam̧ool kake, im ļo̧o̧k eo ej m̧ool, im m̧ool eo ej pād indeeo im indeeo. Amen."
                }
            ]
        },
        "/study/scriptures/dc-testament/dc/2": {
            "uri": "/study/scriptures/dc-testament/dc/2",
            "title": "Katak im Bujen Ko 2",
            "data_type": "chapter",
            "chapter_name": "Jekjōn 2",
            "chapter_summary": [
                "1, Ilaija ej itōn kwaļo̧k priesthood eo; 2–3, Kallim̧ur ko an ro jemāer rej kalbwini ibūruōn ro nejier."
            ],
            "verses": [
                {
                    "number": 1,
                    "text": "Lo, I naaj kwaļo̧k n̄an kom̧ Priesthood eo, jān pein Ilaija rikanaan eo, m̧okta jān itok eo an raan eo eļap im rōkaammijak an Irooj."
                },
                {
                    "number": 2,
                    "text": "Im e naaj kalōlō ilo būruōn ro nejier kallim̧ur ko kar kōm̧m̧ani n̄an ro jim̧m̧aer, im būruōn ro nejier renaaj oktakļo̧k n̄an ro jemāer."
                },
                {
                    "number": 3,
                    "text": "Eļan̄n̄e ekar jab āindein, aolepān laļ naaj kar kanooj ko̧kkure ilo itok eo An."
                }
            ]
        },
        "/study/scriptures/dc-testament/dc/3": {
            "uri": "/study/scriptures/dc-testament/dc/3",
            "title": "Katak im Bujen Ko 3",
            "data_type": "chapter",
            "chapter_name": "Jekjōn 3",
            "chapter_summary": [
                "1–4, Iaļ eo an Irooj ej juon iaļ ejjeļo̧k jem̧ļo̧kin; 5–15, Josep Smith eaikuj ukeļo̧k ak m̧wijkōk jān mennin leļo̧k eo n̄an ukok; 16–20, Bok in Mormon ej wōnm̧aantak n̄an lo̧mo̧o̧ren ineen Liai."
            ],
            "verses": [
                {
                    "number": 1,
                    "text": "Jerbal ko, im karōk ko, im jibadbad ko an Anij rej jamin likjab, im ejjab maron̄ lōn̄ ejjeļo̧k tokjāer."
                },
                {
                    "number": 2,
                    "text": "Bwe Anij ej jab etetal ilo iaļ ko raankeke, ak jeorļo̧k n̄an anbwijmaron̄ ak n̄an anmiin̄, ak Ej jab irļo̧k jān men eo Eaar ba, kōn menin iaļ ko An rejim̧we, im iaļ eo An ej juon iaļ ejjeļo̧k jem̧ļo̧kin."
                },
                {
                    "number": 3,
                    "text": "Keememej, keememej bwe ej jab jerbal eo an Anij ej likjab, ak jerbal an armej;"
                },
                {
                    "number": 4,
                    "text": "Bwe men̄e juon armej emaron̄ bōk elōn̄ revelesōn ko, im wōr an kajoor n̄an kōm̧m̧ane elōn̄ jerbal ko reļļap, mekarta eļan̄n̄e ej kōmmejāje ilo maron̄ eo an make, im kajejtokjān kapilōk ko an Anij, im ļoorļo̧k lipjerjer ko an ankilaan im ikdeelel ko an kanniōk make, e eaikuj wōtlo̧k im kilaaktok illu an Anij ejim̧we ioon."
                },
                {
                    "number": 5,
                    "text": "Lo, em̧ōj kar lōke eok kōn men kein, ak ewi jon̄an an kar jejjet naan in jiron̄ ko am; im keememej barāinwōt kallim̧ur ko kar kōm̧m̧ani n̄an kwe, eļan̄n̄e kwaar jab rupi."
                },
                {
                    "number": 6,
                    "text": "Im lo, ewi ekkutkut in am kar rupi naan in jiron̄ ko im kien ko an Anij, im kar etal ilo karreelel an armej."
                },
                {
                    "number": 7,
                    "text": "Bwe, lo, kwōn kar jab mijak armej eļapļo̧k jān Anij. Men̄e armej rej kajejtokjān kapilōk ko an Anij, im dike naan ko An—"
                },
                {
                    "number": 8,
                    "text": "Mekarta kwōn kar tiljek; im Enaaj kar erļo̧ke Pein im rejetake eok ņae aolep m̧ade kijeek ko an rijum̧ae; im Enaaj kar pād ippam̧ ilo iien ko otemjej rōapan̄."
                },
                {
                    "number": 9,
                    "text": "Lo, kwe Josep, im em̧ōj kar kāālet eok n̄an kōm̧m̧ane jerbal eo an Irooj, ak kōnke bōd, eļan̄n̄e kwōj jab kile kwo naaj wōtlo̧k."
                },
                {
                    "number": 10,
                    "text": "Ak keememej, Anij e tūriam̧o; kōn menin, ukeļo̧k jān men eo kwaar kōm̧m̧ane eo eāinjuon n̄an kien eo me Iaar lewōj n̄an eok, im Ij kāālet wōt eok, im bar kūr eok n̄an jerbal in;"
                },
                {
                    "number": 11,
                    "text": "Eļan̄n̄e kwo ban kōm̧m̧ane men in, naaj kōtļo̧k eok im kwo naaj āinwōt armej raņ, im eban bar wōr am mennin letok."
                },
                {
                    "number": 12,
                    "text": "Im n̄e em̧ōj am kar kōjepļaakļo̧k men eo Anij Eaar lewōj am loļo̧kjeņ im kajoor n̄an ukōte, kwaar leļo̧k men eo ekwōjarjar ilo pein juon em̧m̧aan enana,"
                },
                {
                    "number": 13,
                    "text": "Eo eaar kajejtokjān kapilōk ko an Anij, im kar rupi kallim̧ur ko rekwōjarjartata ko kar kōm̧m̧ani im̧aan Anij, im eaar pedped ioon ekajet eo an make im kōmmejāje ilo an make mālōtlōt."
                },
                {
                    "number": 14,
                    "text": "Im en̄in ej un eo bwe ren jako maron̄ ko am ium̧win jidik tōrean—"
                },
                {
                    "number": 15,
                    "text": "Bwe kwaar kōtļo̧k kapilōk an ritōl eo am n̄an jujuri ioon laļ jān jinoin."
                },
                {
                    "number": 16,
                    "text": "Mekarta, jerbal eo Aō enaaj wōnm̧aanļo̧k, bwe āinwōt jeļā eo kōn juon Rilo̧mo̧o̧r eaar itok n̄an laļ, kōn naan in kam̧ool an riJu ro, āindein enaaj jeļā eo kōn Rilo̧mo̧o̧r eo ej itok n̄an armej ro Aō—"
                },
                {
                    "number": 17,
                    "text": "Im n̄an riNipai ro, im riJekab ro, im riJosep ro, im riZoram ro, kōn naan in kam̧ool an ro jemāer—"
                },
                {
                    "number": 18,
                    "text": "Im naan in kam̧ool in enaaj itok n̄an jeļā eo an riLeman ro, im riLemuel ro, im riIshmael ro, ro raar idakunkunļo̧k ilo jab tōmak kōnke nana eo an ro jemāer, ro Irooj Eaar kōtļo̧k n̄an ko̧kkure ro jeir im jatier riNipai ro, kōnke nana ko im kajjōjō ko aer."
                },
                {
                    "number": 19,
                    "text": "Im kōn lukkuun un in pileij kein kar kōjparoki, ko ewōr ļo̧o̧k kein ie—bwe kallim̧ur ko an Irooj ren maron̄ kūrm̧ool, ko Eaar kōm̧m̧ani n̄an armej ro An;"
                },
                {
                    "number": 20,
                    "text": "Im bwe riLeman ro ren maron̄ itok n̄an jeļā eo kōn ro jemāer, im bwe ren maron̄ jeļā kallim̧ur ko an Irooj, im bwe ren maron̄ tōmak gospel eo im atartar ioon em̧m̧an ko an Jisōs Kraist, im wōj kōn tōmak ilo etan, im bwe kōn aer ukeļo̧k ren maron̄ bōk lo̧mo̧o̧r."
                }
            ]
        },
        "/study/scriptures/dc-testament/dc/4": {
            "uri": "/study/scriptures/dc-testament/dc/4",
            "title": "Katak im Bujen Ko 4",
            "data_type": "chapter",
            "chapter_name": "Jekjōn 4",
            "chapter_summary": [
                "1–4, Jerbal peran ej lo̧mo̧o̧ren minister ro an Irooj; 5–6, Bōnjān ko an Anij ej kwaļo̧k ke rekkar n̄an jerbal in; 7, Men ko an Anij reaikuj pukoti."
            ],
            "verses": [
                {
                    "number": 1,
                    "text": "Kiiō lo, juon jerbal ekabwilōn̄lōn̄ enan̄in waļo̧ktok ilubwiljin ro nejin armej."
                },
                {
                    "number": 2,
                    "text": "Kōn menin, O kom̧ ro rej jino ilo jerbal in an Anij, lale bwe kom̧in jerbal n̄an E kōn aolepān būruōmi, ami maron̄, ļōmņak im kajoor, bwe kom̧in maron̄ jutak ejjeļo̧k ruōmi im̧aan Anij ilo raan eo āliktata."
                },
                {
                    "number": 3,
                    "text": "Kōn menin, eļan̄n̄e ewōr ami ikdeelel n̄an jerbal n̄an Anij ej kūr kom̧ n̄an jerbal in;"
                },
                {
                    "number": 4,
                    "text": "Bwe lo meļaaj eo emouj epojak n̄an m̧adm̧ōd; im lo, eo ej bun̄raake sickle eo an kōn an maron̄, ejja in wōt ej likūt ilo im̧ōn kakkoņkoņ bwe en jab jorrāān, ak bōktok lo̧mo̧o̧r n̄an jetōb eo an;"
                },
                {
                    "number": 5,
                    "text": "Im tōmak, kōjatdikdik, iakwe-em̧ool im iakwe, ippān erreļo̧k eo wōt n̄an aiboojoj eo an Anij, ej kwaļo̧k ekkar eo an n̄an jerbal in."
                },
                {
                    "number": 6,
                    "text": "Keememej tōmak, erreo, jeļāļo̧kjeņ, jatōr, lōjokmen, jeļā ņae, m̧wil em̧m̧an, iakwe-em̧ool, ettā, niknik."
                },
                {
                    "number": 7,
                    "text": "Kajjitōk, im kwo naaj bōk; kaļļaļļaļ, im enaaj peļļo̧k n̄an eok. Amen."
                }
            ]
        },
        "/study/scriptures/dc-testament/dc/5": {
            "uri": "/study/scriptures/dc-testament/dc/5",
            "title": "Katak im Bujen Ko 5",
            "data_type": "chapter",
            "chapter_name": "Jekjōn 5",
            "chapter_summary": [
                "1–10, Epepen in enaaj bōk naan eo an Irooj kōn Josep Smith; 11–18, Jilu rikam̧ool renaaj kam̧ool kōn Bok in Mormon; 19–20, Naan eo an Irooj naaj bar kam̧oole āinwōt ilo iien ko m̧oktaļo̧k; 21–35, Martin Harris emaron̄ ukeļo̧k im juon ian rikam̧ool ro."
            ],
            "verses": [
                {
                    "number": 1,
                    "text": "Lo, Ij ba n̄an kwe, bwe āinwōt rikarejera Martin Harris eaar kōņaan juon kam̧ool jān Peiū, bwe kwe, rikarejera Josep Smith, Jun., kwaar bōki pileij ko kwaar kam̧ool im kōm̧m̧an ļo̧o̧k kaki ke kwaar bōki jān Eō;"
                },
                {
                    "number": 2,
                    "text": "Im kiiō, lo, men in kwo naaj ba n̄an e—E eo ar kōnono n̄an kwe, Eaar ba n̄an kwe: N̄a, Irooj, ij Anij, im kar liwōj men kein n̄an kwe, rikarejera Josep Smith, Jun., im kar jiron̄ eok bwe kwōn jutak āinwōt juon rikam̧ool kōn men kein;"
                },
                {
                    "number": 3,
                    "text": "Im Iaar kōm̧m̧an bwe kwōn deļo̧n̄e juon bujen Ippa, bwe kwōn jab kwaļo̧ki ijello̧kun wōt n̄an ro im Iaar jiron̄ eok; im ejjeļo̧k am kajoor ioer eļan̄n̄e Ij jab lewōje n̄an eok."
                },
                {
                    "number": 4,
                    "text": "Im ewōr am mennin letok n̄an ukōti pileij ko; im en̄in mennin letok eo m̧oktata Iaar likūt ioom; im Iaar jiron̄ eok bwe kwōn jab kine bar juon mennin letok m̧ae iien jibadbad eo Aō ej kūrm̧ool ilo men in; bwe Ij jamin lewōj n̄an kwe bar juon mennin letok m̧ae an dedeļo̧k."
                },
                {
                    "number": 5,
                    "text": "Em̧ool, Ij ba n̄an eok, bwe wo enaaj itok n̄an ro rej pād ilaļ eļan̄n̄e reban eo̧ron̄ naan ko Aō;"
                },
                {
                    "number": 6,
                    "text": "Bwe tok ālikin kwo naaj ekkapit im wōnm̧aanļo̧k im kwaļo̧k naan ko Aō n̄an ro nejin armej."
                },
                {
                    "number": 7,
                    "text": "Lo, eļan̄n̄e rej jamin tōmak naan ko Aō, rej jamin kar tōmak eok, rikarejera Josep, eļan̄n̄e en kar maron̄ bwe kwōn kwaļo̧k n̄an er aolep men kein ko Iaar liwōj n̄an eok."
                },
                {
                    "number": 8,
                    "text": "O, epepen jab tōmak im kijn̄en̄e kōnwaan in—Aō illu eurur ņae er."
                },
                {
                    "number": 9,
                    "text": "Lo, em̧ool Ij ba n̄an eok, Iaar ko̧koņi wōt men ko Iaar lōke eok kaki, rikarejera Josep, n̄an juon un emālōtlōt ilo N̄a, im enaaj waļo̧k n̄an epepen ko ilju im jekļaj;"
                },
                {
                    "number": 10,
                    "text": "Ak epepen in enaaj bōk naan eo Aō kōn kwe;"
                },
                {
                    "number": 11,
                    "text": "Im kobaļo̧k ippān naan in kam̧ool eo am, naan in kam̧ool eo an jilu ian ro rikarejera, ro Inaaj kūr im kapit er, ro n̄an er Inaaj kwaļo̧k men kein, im renaaj wōnm̧aanļo̧k ippān naan ko Aō ko rej liļo̧k kōn kwe."
                },
                {
                    "number": 12,
                    "text": "Aaet, renaaj jeļā ilo ejjeļo̧k pere bwe men kein rem̧ool, bwe jān lan̄ Inaaj kwaļo̧ki n̄an er."
                },
                {
                    "number": 13,
                    "text": "Inaaj leļo̧k n̄an er kajoor bwe ren maron̄ lo im mejek men kein ilo lukkuun jekjekier;"
                },
                {
                    "number": 14,
                    "text": "Im n̄an bar ejjeļo̧k Inaaj kōtļo̧k kajoor in, n̄an bōk ejja naan in kam̧ool in ilubwiljin epepen in, ilo jino in wanlōn̄tak in wōnm̧aantak in kabun̄ eo Aō jān āne jem̧aden—alikkar āinwōt allōn̄, e ļae āinwōt al, im kōlōļn̄o̧n̄n̄o̧n̄ āinwōt jarin tariņae ewōr aer flag."
                },
                {
                    "number": 15,
                    "text": "Im naan in kam̧ool eo an jilu rikam̧ool Inaaj jilkinļo̧k im̧aan naan eo Aō."
                },
                {
                    "number": 16,
                    "text": "Im lo, jabdewōt eo ej tōmak ioon naan ko Aō, er Inaaj loļo̧k er kōn alikkar ko an Jetōb eo Aō; im renaaj ļotak jān Eō, em̧ool jān dān im jān Jetōb eo—"
                },
                {
                    "number": 17,
                    "text": "Im kwōj aikuj kōttar bar jidik iien, bwe kwo jan̄in kar ekkapit—"
                },
                {
                    "number": 18,
                    "text": "Im naan in kam̧ool eo aer enaaj barāinwōt wōnm̧aanļo̧k āinwōt liaakeļo̧k eo n̄an epepen in eļan̄n̄e rej kapen burueer ņae er;"
                },
                {
                    "number": 19,
                    "text": "Bwe den̄den̄ in kōlo̧urō enaaj ilo̧k ilubwiljin ro rej pād ilaļ, im naaj wōnm̧aanļo̧k wōt im lutōkleplep jān iien n̄an iien, eļan̄n̄e rej jab ukeļo̧k, m̧ae laļ ej ejjeļo̧k kobban, im ro rej jokwe ie rej ko̧kkureļo̧k er im kanooj jako jān meram in Aō itok."
                },
                {
                    "number": 20,
                    "text": "Lo, Ij ba n̄an eok men kein, em̧ool āinwōt Aō barāinwōt kar ba n̄an armej ro kōn ko̧kkure eo an Jerusalem; im Aō naan naaj kam̧oole ilo iien in āinwōt kar kōm̧m̧ane m̧oktaļo̧k im kam̧ool e."
                },
                {
                    "number": 21,
                    "text": "Im kiiō Ij jiron̄ eok, rikarejera Josep, n̄an ukeļo̧k im etetal jim̧weļo̧k Im̧aō, im n̄an jab bar reel n̄an karreelel ko an armej;"
                },
                {
                    "number": 22,
                    "text": "Im bwe kwōn pen ilo kōjparok kien ko ko im Iaar jiron̄ eok kaki; im eļan̄n̄e kwōj kōm̧m̧ane men in, lo Ij lewōj n̄an eok mour indeeo, em̧ool men̄e naaj m̧ane eok."
                },
                {
                    "number": 23,
                    "text": "Im kiiō, bar juon alen, Ij kōnono n̄an eok, rikarejera Josep, kōn ļein ekōņaan kam̧ool eo—"
                },
                {
                    "number": 24,
                    "text": "Lo, Ij ba n̄an e, e ej lelōn̄ļo̧k e make im ejjab bwe an kōttāik e make Im̧aō; ak eļan̄n̄e enaaj badikdik ettā Im̧aō, im kōttāik e make ilo jar ekajoor im tōmak, ilo lukkuun m̧ool in būruōn, innām Inaaj leļo̧k n̄an e an lo men ko ekōņaan loi."
                },
                {
                    "number": 25,
                    "text": "Innām enaaj ba n̄an armej in epepen in: Lo, em̧ōj aō loi men ko Irooj ar kwaļo̧ki n̄an Josep Smith, Jun., im ijeļā ilo ejjeļo̧k pere ke rem̧ool, bwe iaar loi, bwe em̧ōj kwaļo̧ki n̄an eō jān kajoor an Anij im jab an armej."
                },
                {
                    "number": 26,
                    "text": "Im N̄a Irooj ij jiron̄ e, rikarejera Martin Harris, bwe en jab kōnono eļapļo̧k n̄an er kōn men kein, ijello̧kun n̄e enaaj ba: Iaar loi, im em̧ōj kwaļo̧ki n̄an eō jān kajoor eo an Anij; im er kein naan ko enaaj ba."
                },
                {
                    "number": 27,
                    "text": "A eļan̄n̄e enaaj kaarmejjete men in enaaj rupe bujen eo eaar kanejnej kake Ippa m̧okta, im lo, em̧ōj liaakeļo̧k e."
                },
                {
                    "number": 28,
                    "text": "Im kiiō, ijello̧kun wōt n̄e ej kōttāik e make im kwaļo̧k n̄an Eō men ko eaar kōm̧m̧ani ko rebōd, im kōm̧m̧an bujen Ippa bwe enaaj kōjparok kien ko Aō, im kwaļo̧k tōmak ilo N̄a, lo, Ij ba n̄an e, enaaj ejjeļo̧k an errem̧aanļo̧k rot kein, bwe Ij jamin kōtļo̧k n̄an e n̄an loi men ko im Iaar kōnono kaki."
                },
                {
                    "number": 29,
                    "text": "Im eļan̄n̄e jekjek eo in, Ij jiron̄ eok, rikarejera Josep, bwe kwōn ba n̄an e, bwe en jab kōm̧m̧an eļapļo̧k, ak kainepataik Eō ļo̧k wōt ikijjien men in."
                },
                {
                    "number": 30,
                    "text": "Im eļan̄n̄e jekjek eo in, lo, Ij ba n̄an eok Josep, n̄e em̧ōj am ukōte bar jet alen ko kwo naaj bōjrak ium̧win jidik iien, em̧ool m̧ae iien eo Ij bar jiron̄ eok; innām kwo maron̄ bar ukok."
                },
                {
                    "number": 31,
                    "text": "Im ijello̧kun n̄e kwōj kōm̧m̧ane men in, lo, enaaj ejjeļo̧k am mennin leļo̧k, im Inaaj bōk men ko Iaar lōke eok kaki."
                },
                {
                    "number": 32,
                    "text": "Im kiiō, kōnke Ij reilo̧k im lo kōppao in kōttar n̄an ko̧kkure eok, aaet, Ij reilo̧k im lo bwe eļan̄n̄e rikarejera Martin Harris ejjab kōttāik e make im bōk kam̧ool eo jān Peiū, bwe enaaj wōtlo̧k ilo bōd;"
                },
                {
                    "number": 33,
                    "text": "Im elōn̄ rej kōppao ilo kōttar n̄an ko̧kkureļo̧k eok jān mejān laļ; im kōn un in, bwe raan ko am ren maron̄ aetokļo̧k, Iaar liwōj n̄an eok kien kein."
                },
                {
                    "number": 34,
                    "text": "Aaet, kōn un in Iaar ba: Bōjrak, im jutak wōt m̧ae Aō jiron̄ eok, im Inaaj ņa mellan ko im kaki kwo maron̄ kōttōprak men eo Iaar jiron̄ eok."
                },
                {
                    "number": 35,
                    "text": "Im eļan̄n̄e kwōj tiljek ilo kōjparok kien ko Aō, naaj kotak eok ilo raan eo āliktata. Amen."
                }
            ]
        },
        "/study/scriptures/dc-testament/dc/6": {
            "uri": "/study/scriptures/dc-testament/dc/6",
            "title": "Katak im Bujen Ko 6",
            "data_type": "chapter",
            "chapter_name": "Jekjōn 6",
            "chapter_summary": [
                "1–6, Rijerbal ro ilo meļaaj an Irooj rej bōk lo̧mo̧o̧r; 7–13, Ejjeļo̧k mennin letok eļapļo̧k jān mennin letok in lo̧mo̧o̧r; 14–27, Juon kam̧ool kōn m̧ool eo ej itok jān kajoor eo an Jetōb; 28–37, Reilo̧k n̄an Kraist, im kōm̧m̧an wōt em̧m̧an."
            ],
            "verses": [
                {
                    "number": 1,
                    "text": "Juon jerbal eļap im ekabwilōn̄lōn̄ enan̄in waļo̧ktok ilubwiljin ro nejin armej."
                },
                {
                    "number": 2,
                    "text": "Lo, N̄a Anij; eo̧ron̄ naan eo Aō, eo em̧ōkaj im kajoor, ekkan̄ļo̧k jān jāje ruo mejān, n̄an ajeje ijeņ im ijeņ jim̧or mo̧kwōj im ņoņņoņmeej; kōn menin eo̧ron̄ naan ko Aō."
                },
                {
                    "number": 3,
                    "text": "Lo, meļaaj eo emouj epojak n̄an m̧adm̧ōd; kōn menin, jabdewōt eo ekōņaan m̧adm̧ōd, en bun̄raake sickle eo an kōn an maron̄, im m̧adm̧ōd ilo an raan wōt, bwe en maron̄ ko̧koņe n̄an jetōb eo an mour indeeo ilo aelōn̄ in Anij."
                },
                {
                    "number": 4,
                    "text": "Aaet, jabdewōt eo ej bun̄raake sickle eo an im m̧adm̧ōd, ejja in wōt Anij ej kūri."
                },
                {
                    "number": 5,
                    "text": "Kōn menin, eļan̄n̄e kom̧ naaj kajjitōk jān N̄a kom̧ naaj bōk; eļan̄n̄e kom̧ naaj kaļļaļļaļ enaaj peļļo̧k n̄an kom̧."
                },
                {
                    "number": 6,
                    "text": "Kiiō, kōnke kom̧ro ar kajjitōk, lo, Ij ba n̄an kom̧ro, kōjparok kien ko Aō, im kappukot n̄an kōjerkaktok im kajutak jibadbad eo an Zaion;"
                },
                {
                    "number": 7,
                    "text": "Jab kappukot m̧weiie ko ak pukot mālōtlōt, im lo, men ko rettino an Anij naaj erļo̧ki n̄an kom̧ iro, innām kom̧iro naaj m̧weiie. Lo, e eo ewōr an mour indeeo em̧weiie."
                },
                {
                    "number": 8,
                    "text": "Em̧ool, em̧ool, Ij ba n̄an eok, em̧ool āinwōt am kōņaan jān Eō āindein enaaj n̄an eok; im eļan̄n̄e kwo kōņaan, kwo naaj unjān kōm̧m̧an eļap em̧m̧an ilo epepen in."
                },
                {
                    "number": 9,
                    "text": "Ba ejjeļo̧k ijello̧kun wōt ukeļo̧k n̄an epepen in; kōjparok kien ko Aō, im jipan̄ n̄an kōjerkaktok jerbal eo Aō, ekkar n̄an kien ko Aō, im kwo naaj jeraam̧m̧an."
                },
                {
                    "number": 10,
                    "text": "Lo ewōr juon am mennin letok, im kwo jeraam̧m̧an kōnke mennin letok in am. Keememej bwe ekwōjarjar im ej itok jān ilan̄—"
                },
                {
                    "number": 11,
                    "text": "Im eļan̄n̄e kwo naaj kajjitōk, kwo naaj jeļā mennin ittino ko reļļap im kabwilōn̄lōn̄; kōn menin kwo naaj kōjerbale mennin letok eo am, bwe kwōn maron̄ loi mennin ittino ko, bwe kwōn maron̄ bōktok elōn̄ n̄an jeļā kōn m̧ool eo, aaet, karreel er kōn bōd in iaļ ko aer."
                },
                {
                    "number": 12,
                    "text": "Jab kōjjeļā jabdewōt kōn mennin letok in am ijello̧kun wōt ro jān tōmak eo am. Jab kōjak kōn men ko rekwōjarjar."
                },
                {
                    "number": 13,
                    "text": "Eļan̄n̄e kwo naaj kōm̧m̧an em̧m̧an, aaet, im pād wōt ilo tiljek n̄an jem̧ļo̧kin, enaaj lo̧mo̧o̧ren eok ilo aelōn̄ in Anij, eo eļaptata ian aolep mennin letok ko an Anij; bwe ejjeļo̧k bar mennin letok eļapļo̧k jān mennin letok in lo̧mo̧o̧r."
                },
                {
                    "number": 14,
                    "text": "Em̧ool, em̧ool, Ij ba n̄an eok, kwo jeraam̧m̧an kōn ta eo kwaar kōm̧m̧ane; bwe kwaar kajjitōk Ippa, im lo, ekkutkut in wōt am kar kajjitōk kwaar bōk naan in tōl jān Aō Jetōb. Eļan̄n̄e en kar jab āindein, kwo ban kar itok n̄an ijin kwōj pād ie ilo iien in."
                },
                {
                    "number": 15,
                    "text": "Lo, kwo jeļā bwe kwaar kajjitōk jān Eō im Iaar kōmeramļo̧k am ļōmņak; im kiiō Ij ba n̄an eok men kein bwe kwōn maron̄ jeļā ke em̧ōj kōmeramļo̧k eok jān Jetōb in m̧ool;"
                },
                {
                    "number": 16,
                    "text": "Aaet, Ij ba n̄an eok, bwe kwōn maron̄ jeļā bwe ejjeļo̧k bar juon ijello̧kun wōt Anij ejeļā koļmānļo̧kijeņ ko am im kōttōpar ko an būruōm̧."
                },
                {
                    "number": 17,
                    "text": "Ij ba n̄an eok men kein āinwōt kam̧ool eo n̄an kwe—bwe naan ko ak jerbal eo me kwōj jei rem̧ool."
                },
                {
                    "number": 18,
                    "text": "Kōn menin kwōn tiljek; jutak ilikin rikarejera Josep, ilo niknik, ilo jabdewōt jekjek ko reppen emaron̄ pād ie kōn wōt naan eo."
                },
                {
                    "number": 19,
                    "text": "Kōketak e ilo bōd ko an, im barāinwōt bōk kōketak jān e. Kwōn kōmmaanwa; en alikkar am ļōmņak; kwōn jatōr; en wōr am lōjokmen, tōmak, kōjatdikdik, im iakwe-em̧ool."
                },
                {
                    "number": 20,
                    "text": "Lo, kwe Oliver, im Iaar kōnono n̄an eok kōnke ikdeelel ko am; kōn menin ko̧koņi naan kein ilo būruōm̧. Kwōn tiljek im niknik ilo kōjparok kien ko an Anij, im I naaj jepooļe eok ilo pein Aō iakwe."
                },
                {
                    "number": 21,
                    "text": "Lo, N̄a Jisōs Kraist, eo Nejin Anij. N̄a ejja eo wōt eaar itok n̄an armej ro aō, im armej ro aō raar jab bōk Eō. N̄a meram eo ej romaak ilo marok, im marok ej jab jeļā E."
                },
                {
                    "number": 22,
                    "text": "Em̧ool, em̧ool, Ij ba n̄an eok, eļan̄n̄e kwōj kōņaan juon kam̧ool eļapļo̧k, keememej ilo ļōmņak bon̄ōn eo kwaarkūr n̄an Eō ilo būruōm̧, bwe kwōn maron̄ jeļā ikijjien m̧ool in men kein."
                },
                {
                    "number": 23,
                    "text": "Iaar jab kwaļo̧k aenōm̧m̧an n̄an am ļōmņak kōn menin ke? Ta kam̧ool eļapļo̧k kwo maron̄ bōke jān jān Anij?"
                },
                {
                    "number": 24,
                    "text": "Im kiiō, lo, em̧ōj am bōk juon kam̧ool; bwe eļan̄n̄e Iaar ba n̄an eok men ko ejjeļo̧k armej ejeļā kwo kar jab bōk juon kam̧ool ke?"
                },
                {
                    "number": 25,
                    "text": "Im, lo, Ij lewōj n̄an eok juon mennin lewōj, eļan̄n̄e kwo kōņaan jān Eō, n̄an ukok, em̧ool āinwōt rikarejera Josep."
                },
                {
                    "number": 26,
                    "text": "Em̧ool, em̧ool, Ij ba n̄an eok, bwe ewōr ļo̧o̧k ko eļap gospel eo Aō epād ie eo kar dāpiji kōnke nana eo an armej raņ;"
                },
                {
                    "number": 27,
                    "text": "Im kiiō Ij jiron̄ eok, bwe eļan̄n̄e ewōr ippam̧ ikdeelel ko rem̧m̧an—juon ikdeelel n̄an likūt mennin aorōk ko n̄an kwe make ilo lan̄—innām kwo naaj jipan̄ ilo bōktok n̄an meram, kōn mennin lewōj in am, m̧ōttan ko an jeje ko rekwōjarjar Aō me rekar ņojak kōnke nana."
                },
                {
                    "number": 28,
                    "text": "Im kiiō, lo, Ij lewōj n̄an eok, im barāinwōt n̄an karejera Josep, ki ko an mennin lewōj in, ko renaaj kan̄ōltok meram n̄an jerbal in; im ilo lo̧n̄iin ruo ak jilu rikam̧ool naan otemjeļo̧k naaj jutak."
                },
                {
                    "number": 29,
                    "text": "Em̧ool, em̧ool, Ij ba n̄an kom̧iro, eļan̄n̄e rej juļo̧k naan ko Aō, im m̧ōttan in an gospel im jerbal eo Aō, kom̧iro en m̧ōņōņō, bwe rej jab maron̄ kōm̧m̧an eļapļo̧k n̄an kom̧iro jān n̄an N̄a."
                },
                {
                    "number": 30,
                    "text": "Im em̧ool eļan̄n̄e rej kōm̧m̧an n̄an kom̧iro em̧ool āinwōt rekar kōm̧m̧an n̄an Eō, kom̧iro en m̧ōņōņō, bwe kom̧iro naaj jokwe Ippa ilo wōj."
                },
                {
                    "number": 31,
                    "text": "Ak eļan̄n̄e rej jab juļo̧k naan ko Aō, ko renaaj jutak jān naan in kam̧ool eo naaj leļo̧k e, ren m̧ōņōņō, innām enaaj wōr aer lan̄lōn̄ ilo leen jerbal ko amiro."
                },
                {
                    "number": 32,
                    "text": "Em̧ool, em̧ool, Ij ba n̄an kom̧iro, āinwōt Iaar ba n̄an ro rikaļoora, ijo ruo ak jilu rej koba ippān doon ilo Eta, āinwōt kōn jabdewōt men, lo, Inaaj barāinwōt pād ilubwiljier—em̧ool āinwōt Ij pād ilubwiljimiro."
                },
                {
                    "number": 33,
                    "text": "Jab mijak n̄an kōm̧m̧an em̧m̧an, m̧aan raņ nejū, bwe jabdewōt kom̧ naaj jeore, men in kom̧ naaj barāinwōt m̧adm̧ōd; kōn menin, eļan̄n̄e kom̧ naaj jeor em̧m̧an kom̧ naaj barāinwōt m̧adm̧ōd em̧m̧an n̄an woņeam̧i."
                },
                {
                    "number": 34,
                    "text": "Kōn menin, jab mijak, bwij jidikdik in sip; kōm̧m̧an em̧m̧an; laļ im hell ren koba ņae kom̧, bwe eļan̄n̄e kom̧ij ekkal ioon Aō ejm̧aan, rej jamin anjo̧."
                },
                {
                    "number": 35,
                    "text": "Lo, Ij jab liaakeļo̧k kom̧; etal ilo iaļ ko amiro im jab bar jero̧wiwi; jerbal ilo alikkar in ļōmņak, jerbal eo Iaar jiron̄ kom̧iro."
                },
                {
                    "number": 36,
                    "text": "Reitok n̄an Eō ilo ļōmņak otemjeļo̧k; jab pere, jab mijak."
                },
                {
                    "number": 37,
                    "text": "Lali kinej kein rekar wākari ikatū, im barāinwōt jenkwan dila kā ilo Peiū im Neō; kom̧in tiljek, kōjparok kien ko Aō, im kom̧ naaj jolōte aelōn̄ in lan̄. Amen."
                }
            ]
        },
        "/study/scriptures/dc-testament/dc/7": {
            "uri": "/study/scriptures/dc-testament/dc/7",
            "title": "Katak im Bujen Ko 7",
            "data_type": "chapter",
            "chapter_name": "Jekjōn 7",
            "chapter_summary": [
                "1–3, Jon eo Ejitōnbōro enaaj mour m̧ae iien Irooj ej itok; 4–8, Piter, Jemes, im Jon rej kabwijer ki ko an gospel in."
            ],
            "verses": [
                {
                    "number": 1,
                    "text": "Im Irooj Eaar ba n̄an eō: Jon, aō jitōnbōro, ta eo kwōj kōņaan? Bwe eļan̄n̄e kwo naaj kajjitōk ta eo kwōj kōņaan, enaaj lewōj n̄an eok."
                },
                {
                    "number": 2,
                    "text": "Im iaar ba n̄an E: Irooj, letok n̄an eō kajoor ioon mej, bwe in maron̄ mour im bōktok armej n̄an Eok."
                },
                {
                    "number": 3,
                    "text": "Im Irooj Eaar ba n̄an eō: Em̧ool, em̧ool, Ij ba n̄an eok, kōnke kwōj kōņaan men in bwe kwōn pād m̧ae Aō itok ilo Aō wōj, im naaj kanaan im̧aan laļ ko, bwij ko, lo ko im armej raņ."
                },
                {
                    "number": 4,
                    "text": "Im kōn un in Irooj Eaar ba n̄an Piter: Eļan̄n̄e Iaar kōtļo̧k bwe en pād wōt m̧ae Aō ro̧o̧ltok, ta men in n̄an eok? Bwe eaar kōņaan jān Eō bwe en maron̄ bōktok armej n̄an Eō, ak kwaar kōņaan bwe kwōn m̧ōkaj tok n̄an Ippa ilo aelōn̄ eo Aō."
                },
                {
                    "number": 5,
                    "text": "Ij ba n̄an eok, Piter, kōņaan in eaar em̧m̧an; ak Aō jitōnbōro eaar kōņaan bwe en maron̄ kōm̧m̧an eļapļo̧k, ak juon jerbal eo ekanooj ļap ejjan̄in waļo̧k ilubwiljin armej jān ta eo em̧ōj ak kar kōm̧m̧ane."
                },
                {
                    "number": 6,
                    "text": "Aaet, eaar bōk ioon jerbal eo eļapļo̧k; kōn menin Inaaj kōm̧m̧an bwe e en āinwōt kijeek eurur im enjeļ eo rijipan̄; e naaj jerbal n̄an ro renaaj rijolōt mour indeeo rej jokwe ioon laļ."
                },
                {
                    "number": 7,
                    "text": "Im Inaaj kōm̧m̧an bwe kwōn jerbal n̄an e im n̄an jeiūm̧ im jatūm Jemes; im n̄an kom̧ijel I naaj lewōj kajoor in im ki kein an jerbal in m̧ae Aō itok."
                },
                {
                    "number": 8,
                    "text": "Em̧ool Ij ba n̄an kom̧iro, kom̧iro naaj jim̧or bōk ekkar n̄an kōņaan ko amiro, bwe kom̧iro jim̧or m̧ōņōņō ilo men eo kom̧iro ar kōņaan."
                }
            ]
        },
        "/study/scriptures/dc-testament/dc/8": {
            "uri": "/study/scriptures/dc-testament/dc/8",
            "title": "Katak im Bujen Ko 8",
            "data_type": "chapter",
            "chapter_name": "Jekjōn 8",
            "chapter_summary": [
                "1–5, Revelesōn ej itok jān kajoor eo an Jetōb Kwōjarjar; 6–12, Jeļāļo̧kjeņ kōn mennin ittino ko an Anij im kajoor eo n̄an ukōti ļo̧o̧k in etto ko ej itok jān tōmak."
            ],
            "verses": [
                {
                    "number": 1,
                    "text": "Oliver Cowdery, em̧ool, em̧ool, Ij ba n̄an eok, bwe āinwōt an m̧ool ke Irooj emour, eo ej am Anij im am Ripinmuur, em̧ool āindein kwo naaj bōk juon jeļāļo̧kjeņ kōn jabdewōt men ko kwo naaj kajjitōk ilo tōmak, kōn bōro eo em̧ool, im lōke ke kwo naaj bōk juon jeļāļo̧kjeņ ikijjien m̧wijm̧wij ko ioon ļo̧o̧k ko rem̧or, ko rej mennin etto, ko ewōr ie m̧ōttan ko in jeje ko rekwōjarjar Aō ko kōnono kaki jān men ko kwaļo̧ki jān Jetōb eo Aō."
                },
                {
                    "number": 2,
                    "text": "Aaet, lo, I naaj ba n̄an eok ilo ļōmņak eo am im ilo būruōm̧, jān Jetōb Kwōjarjar, eo enaaj itok ioom̧ im eo enaaj pād ilo būruōm̧."
                },
                {
                    "number": 3,
                    "text": "Kiiō, lo, en̄in ej jitōbōn revelesōn; lo, en̄in ej jetōb eo im kōn e Moses ar bōktok ro nejin Israel im dibuki Lom̧aļo Ekilmir ioon bwidej em̧ōrā."
                },
                {
                    "number": 4,
                    "text": "Kōn menin en̄in ej mennin letok eo am; kwōn kōjerbal e, im kwo jeraam̧m̧an, bwe enaaj kōjo̧o̧r eok jān pein rikōjdat ro am, āindein, eļan̄n̄e eaar jab āinwōt, ren kar m̧an eok im bōktok jetōb eo am n̄an ko̧kkure."
                },
                {
                    "number": 5,
                    "text": "O, keememej naan kein, im kōjparok kien ko Aō. Keememej, en̄in ej mennin letok eo am."
                },
                {
                    "number": 6,
                    "text": "Kiiō en̄in ej jab aolep mennin letok eo am; bwe ewōr bar juon am mennin letok, eo ej mennin letok eo an Aron; lo, eaar ba n̄an eok elōn̄ men ko;"
                },
                {
                    "number": 7,
                    "text": "Lo, ejjeļo̧k bar juon kajoor, ijello̧kun wōt kajoor eo an Anij, eo emaron̄ kōm̧m̧an bwe mennin letok in an Aron en pād ippam̧."
                },
                {
                    "number": 8,
                    "text": "Kōn menin, jab pere, bwe e ej mennin letok jān Anij; im kwo naaj kabwijere ilo peim, im kōm̧m̧ani jerbal ko rekabwilōn̄lōn̄; im ejjeļo̧k kajoor enaaj maron̄ bōk e ļo̧k jān peim, bwe ej jerbal an Anij."
                },
                {
                    "number": 9,
                    "text": "Im, kōn menin, jabdewōt men kwo naaj kajjitōk Ippa n̄an ba n̄an eok kōn wāween in, men in Inaaj lewōj n̄an eok, im enaaj wōr am jeļāļo̧kjeņ kake e."
                },
                {
                    "number": 10,
                    "text": "Keememej bwe ijello̧kun tōmak kwo ban kōm̧m̧an jabdewōt; kōn menin kajjitōk ilo tōmak. Jab kōjak kōn men kein; jab kajjitōk kōn men ko kwōn kar jab."
                },
                {
                    "number": 11,
                    "text": "Kajjitōk bwe kwōn maron̄ jeļā mennin ittino ko an Anij, bwe kwōn maron̄ ukok im bōk jeļāļo̧kjeņ jān aolep ļo̧o̧k in etto kein ko kar ņooji, ko rekwōjarjar; im ekkar n̄an tōmak eo am enaaj kōm̧m̧an n̄an eok."
                },
                {
                    "number": 12,
                    "text": "Lo, ej N̄a eo Eaar kōnono men in; im N̄a ejja Eo wōt Eaar ekkōnono n̄an kwe jān jinoin. Amen."
                }
            ]
        },
        "/study/scriptures/dc-testament/dc/9": {
            "uri": "/study/scriptures/dc-testament/dc/9",
            "title": "Katak im Bujen Ko 9",
            "data_type": "chapter",
            "chapter_name": "Jekjōn 9",
            "chapter_summary": [
                "1–6, Bar jet ļo̧o̧k ko rej jan̄in ukok; 7–14, Bok in Mormon ej ukok jān ekkatak im jān kabab-laļ an jetōb."
            ],
            "verses": [
                {
                    "number": 1,
                    "text": "Lo, Ij ba n̄an eok, nejū m̧aan, bwe kōnke kwaar jab ukok ekkar n̄an men eo kwaar kōņaan jān N̄a, im kar bar jino jeje n̄an rikarejera, Josep Smith, Jun., em̧ool āindein I kōņaan bwe kwōn wōnm̧aanļo̧k m̧ae am naaj kadedeļo̧k ļo̧o̧k in, eo Iaar lōke e kake."
                },
                {
                    "number": 2,
                    "text": "Innām, lo, bar jet ļo̧o̧k Ippa, bwe Inaaj lewōj n̄an eok kajoor bwe kwōn maron̄ jipan̄ ukōti."
                },
                {
                    "number": 3,
                    "text": "Kwōn kijenmej, nejū m̧aan, bwe ej mālōtlōt ilo N̄a, im ej jab mennin aikuj bwe kwōn ukok ilo iien in."
                },
                {
                    "number": 4,
                    "text": "Lo, jerbal eo me kar kūr eok n̄an kōm̧m̧ane ej n̄an jeje n̄an rikarejera Josep."
                },
                {
                    "number": 5,
                    "text": "Im, lo, ej kōnke kwaar jab wōnm̧aanļo̧k āinwōt am kar jinoe, ke kwaar jino ukok, bwe em̧ōj Aō bōk jeraam̧m̧an in jān eok."
                },
                {
                    "number": 6,
                    "text": "Kwōn jab ellotaan, nejū m̧aan, bwe e mālōtlōt ilo N̄a bwe Ikar m̧akūtkūt rot in ippam̧ ālikin wāween in."
                },
                {
                    "number": 7,
                    "text": "Lo, kwaar jab meļeļe; kwaar kōtmāne bwe Inaaj kar lewōj e n̄an eok, ak kwe eaar jab wōr am̧ ļōmņak ijello̧kun wōt n̄an kajjitōk e Ippa."
                },
                {
                    "number": 8,
                    "text": "Ak, lo, Ij ba n̄an eok, bwe kwōj aikuj ekkatak kake ilo ļōmņak eo am; innām kwōj aikuj kajjitōk Ippa eļan̄n̄e e jim̧we, im eļan̄n̄e e jim̧we Inaaj kōm̧m̧an bwe en māāņāņ būruōm̧ iloam̧; kōn menin, kwo naaj en̄jake bwe e jim̧we."
                },
                {
                    "number": 9,
                    "text": "Ak eļan̄n̄e ej jab jim̧we eban wōr am ejaake rot kein, ak enaaj wōr pok ilo am ļōmņak eo enaaj kōm̧m̧an bwe kwōn meļo̧kļo̧k men eo ebōd; kōn menin, kwōj jab maron̄ je men eo ekwōjarjar ijello̧kun wōt lewōj e n̄an eok jān Eō."
                },
                {
                    "number": 10,
                    "text": "Kiiō, eļan̄n̄e kwaar jeļā men in kwo maron̄ kar ukok; ijoke, ej jab mennin aikuj bwe kwōn ukok kiiō."
                },
                {
                    "number": 11,
                    "text": "Lo, e kar mennin aikuj ke kwaar ijjino; ak kwaar mijak, im iien eo emootļo̧k, im ej jab mennin aikuj kiiō;"
                },
                {
                    "number": 12,
                    "text": "Bwe, kwōj jab lo ke Iaar leļo̧k n̄an rikarejera Josep ebwe maron̄, eo kake ej kabwe? Im ejjeļo̧k iaamiro Iaar liaakeļo̧k."
                },
                {
                    "number": 13,
                    "text": "Kōm̧m̧ane men in me Iaar jiron̄ eok, im kwo naaj jeraam̧m̧an. Kwōn niknik, im jab po ilo kapo."
                },
                {
                    "number": 14,
                    "text": "Jutak pen ilo jerbal eo me Iaar kūr eok n̄an e, im ejjeļo̧k juon kooļan bōram enaaj jako, im naaj kotak eok ilo raan eo āliktata. Amen."
                }
            ]
        },
        "/study/scriptures/dc-testament/dc/10": {
            "uri": "/study/scriptures/dc-testament/dc/10",
            "title": "Katak im Bujen Ko 10",
            "data_type": "chapter",
            "chapter_name": "Jekjōn 10",
            "chapter_summary": [
                "1–26, Setan ej pukwōj em̧m̧aan ro renana n̄an jum̧ae jerbal eo an Irooj; 27–33, E ej pukpukot n̄an ko̧kkure jetōb ko an armej; 34–52, Gospel eo ej itōn ilo̧k ilo̧k n̄an riLeman ro im laļ ko otemjeļo̧k kōn Bok in Mormon; 53–63, Irooj enaaj kajutak Kabun̄ eo An im gospel eo An ilubwiljin armej raņ; 64–70, E naaj aintok ro rej ukeļo̧k n̄an ilowaan Kabun̄ eo An im naaj lo̧mo̧o̧ren ro rej pokake."
            ],
            "verses": [
                {
                    "number": 1,
                    "text": "Kiiō, lo, Ij ba n̄an eok, bwe kōnke kwaar kōtļo̧ki jeje ko kar liwōj kajoor n̄an eok n̄an ukōti jān jipan̄ an Urim im Tumim eo, ilo pein juon em̧m̧aan enana, em̧ōj am kajebwābweiki."
                },
                {
                    "number": 2,
                    "text": "Im kwaar barāinwōt m̧wijkōk jān mennin letok eo am ilo ejja iien eo wōt, im ļōmņak eo eaar marok."
                },
                {
                    "number": 3,
                    "text": "Mekarta, ej bar jepļaakwaj n̄an eok; kōn menin lale bwe kwōn niknik im wōnm̧aanļo̧k wōt n̄an kadedeļo̧k an bwe in jerbal in ukok eo āinwōt am kar jinoe."
                },
                {
                    "number": 4,
                    "text": "Jab ettōr m̧ōkajļo̧k ak jerbal eļapļo̧k jān am maron̄ im jipan̄ ko rej kōm̧m̧an bwe kwōn maron̄ in ukok; ak kwōn tiljek n̄an jem̧ļo̧kin."
                },
                {
                    "number": 5,
                    "text": "Jar iien otemjej, bwe kwōn maron̄ rianjo̧; aaet, bwe kwōn maron̄ anjo̧ ioon Setan, im bwe kwōn maron̄ jo̧o̧r jān pā ko pein ro rikarejeran Setan im rej juraake jerbal eo an."
                },
                {
                    "number": 6,
                    "text": "Lo, rekar kappukot n̄an ko̧kkure eok; aaet, em̧ool ļein kwaar lōke ekar kappukot n̄an ko̧kkure eok."
                },
                {
                    "number": 7,
                    "text": "Im kōn un in Iaar ba bwe ej juon em̧m̧aan enana, bwe eaar kappukot n̄an bōkiļo̧k men ko me kar lōke eok kaki; im e ar barāinwōt kappukot n̄an ko̧kkure mennin letok eo am."
                },
                {
                    "number": 8,
                    "text": "Im kōnke kwaar likūt jeje ko ilo pein, lo, em̧m̧aan nana ro rekar bōki jān eok."
                },
                {
                    "number": 9,
                    "text": "Kōn menin, kwe kwaar kōtļo̧ki, aaet, men ko rekwōjarjar, n̄an nana."
                },
                {
                    "number": 10,
                    "text": "Im, lo, Setan eaar likūti ilo būrueer n̄an ukukōt naan ko kwaar kōm̧m̧an bwe ren jei, ak ko kwaar ukōti, ko rekar etal jān peim."
                },
                {
                    "number": 11,
                    "text": "Im lo, Ij ba n̄an eok, bwe kōnke rekar ukukōti naan ko, rekar irļo̧k kōnono jāni jān men eo kwaar ukōte im kōm̧m̧an bwe en jeje;"
                },
                {
                    "number": 12,
                    "text": "Im, ilo jekjek in, devil eaar kappukot n̄an likūt juon aujiid in m̧oņ, bwe en maron̄ rupe jerbal in;"
                },
                {
                    "number": 13,
                    "text": "Bwe eaar likūt ilo burueer n̄an kōm̧m̧ane men in, bwe jān riab ren maron̄ ba rekar jibwe eok ilo naan ko kwaar kine in ukōti."
                },
                {
                    "number": 14,
                    "text": "Em̧ool, Ij ba n̄an eok, bwe Ij jamin kōtļo̧k bwe Setan en naaj kōtōprak karōk nana eo an ilo men in."
                },
                {
                    "number": 15,
                    "text": "Bwe lo, eaar likūti ilo burueer n̄an bōk eok n̄an kapo Irooj am Anij, ilo kajjitōk n̄an ukōte bar juon alen."
                },
                {
                    "number": 16,
                    "text": "Innām, lo, rej ba im ļōmņak ilo burueer—Jenaaj lale eļan̄n̄e Anij Eaar leļo̧k n̄an e kajoor n̄an ukok; eļan̄n̄e āindein, E naaj barāinwōt leļo̧k n̄an e kajoor bar juon alen;"
                },
                {
                    "number": 17,
                    "text": "Im eļan̄n̄e Anij ej leļo̧k n̄an e kajoor bar juon alen, ak eļan̄n̄e ej bar ukok, ak, ilo bar jet naan, eļan̄n̄e ej bar ukōtitok ejja naan kein wōt, lo, ewōr ipped ejja naan kein wōt, im em̧ōj ad kar ukukōti;"
                },
                {
                    "number": 18,
                    "text": "Kōn menin reban errā, im jenaaj ba bwe e ar riab ilo naan ko an, im bwe ejjeļo̧k an mennin letok, im bwe ejjeļo̧k an kajoor;"
                },
                {
                    "number": 19,
                    "text": "Kōn menin jenaaj ko̧kkure e, im barāinwōt jerbal in; im jenaaj kōm̧m̧ane men in bwe jen maron̄ jab jook ilo jem̧ļo̧k in, im bwe jen maron̄ bōk aiboojoj eo an laļ."
                },
                {
                    "number": 20,
                    "text": "Em̧ool, em̧ool, Ij ba n̄an eok, bwe Setan eļap an dāpiji burueer; ej pukwōj er n̄an nana ņae men eo em̧m̧an;"
                },
                {
                    "number": 21,
                    "text": "Im burueer rej ankeke, im obrak kōn jero̧wiwi im mennin jōjō ko; im rej iakwe maroklep im jab meram, kōnke jerbal ko aer rettoon; kōn menin reban kajjitōk jān Eō."
                },
                {
                    "number": 22,
                    "text": "Setan ej pukwōj er, bwe en maron̄ tōlļo̧k jetōb ko aer n̄an ko̧kkure."
                },
                {
                    "number": 23,
                    "text": "Im āindein eaar kōpooje juon aujiid emālōtlōt, ļōmņak in rupe jerbal eo an Anij; ak Inaaj aikuji uwaak eo jān peier, im enaaj oktak n̄an aer jook im liaakeļo̧k ilo raan in ekajet eo."
                },
                {
                    "number": 24,
                    "text": "Aaet, e ej pukwōj burueer n̄an illu ņae jerbal in."
                },
                {
                    "number": 25,
                    "text": "Aaet, ej ba n̄an er: M̧oņ im babu ilo tilekek n̄an jibwe, bwe kom̧in maron̄ ko̧kkure; lo, men in ej jab jorrāān. Im āindein ej m̧oņe er, im ba n̄an er bwe ej jab jero̧wiwi men in n̄an riab bwe ren maron̄ jibwe juon armej ilo an riab, bwe ren maron̄ ko̧kkure e."
                },
                {
                    "number": 26,
                    "text": "Im āindein ej m̧oņe er, im tōlļo̧k er m̧ae iien ej ibeb laļļo̧k jetōb ko aer n̄an hell; im āindein ej kōm̧m̧an bwe ren jibwe er make ilo aujiid eo aer make."
                },
                {
                    "number": 27,
                    "text": "Im āindein ej wanlōn̄ļo̧k im wanlaļļo̧k, etal im itok ilo laļ in, im pukot n̄an ko̧kkure jetōb ko an armej."
                },
                {
                    "number": 28,
                    "text": "Em̧ool, em̧ool, Ij ba n̄an eok, wo n̄an eo ej riab n̄an m̧oņ kōnke ej kōtmāne bwe bar juon ej riab n̄an m̧oņe, bwe rein rej jab rōļo̧k jān ekajet an Anij."
                },
                {
                    "number": 29,
                    "text": "Kiiō, lo, rekar ukukōt naan kein, kōnke Setan ej ba n̄an er: E eaar m̧oņe kom̧—im āindein ej m̧oņe ļo̧k er n̄an kōm̧m̧an nana, n̄an kōm̧m̧an bwe kwōn kapo Irooj am Anij."
                },
                {
                    "number": 30,
                    "text": "Lo, Ij ba n̄an eok, bwe kwo jamin bar ukōti naan kein ko em̧ōj aer ilo̧k ilo̧k jān peim;"
                },
                {
                    "number": 31,
                    "text": "Bwe, lo, rej jamin naaj kōtōpraki kōttōbalbal ko renana aer ņae naan ko. Bwe, lo, eļan̄n̄e kwo aikuj kōjebar ejja naan ko wōt renaaj ba bwe kwaar riab im bwe kwaar riab itōn ukok, bwe kwaar kabōd eok make."
                },
                {
                    "number": 32,
                    "text": "Im, lo, renaaj kabun̄bun̄ļo̧k men in, im Setan enaaj kapen būruōn armej raņ n̄an pukwōj er n̄an illu ņae eok, bwe ren jab tōmak naan ko Aō."
                },
                {
                    "number": 33,
                    "text": "Āindein Setan ej ļōmņak n̄an anjo̧ ioon naan in kam̧ool eo am ilo epepen in, bwe jerbal eo en maron̄ jab jerkaktok ilo epepen in."
                },
                {
                    "number": 34,
                    "text": "Ak lo, en̄in ej mālōtlōt, im kōnke Ij kwaļo̧k n̄an eok mālōtlōt, im lewōj n̄an eok naan in jiron̄ ko kōn men kein, ta kwo naaj kōm̧m̧ane, jab kwaļo̧k e n̄an laļ in m̧ae em̧ōj am kōtōprake jerbal in ukok in."
                },
                {
                    "number": 35,
                    "text": "Jab bwilōn̄ bwe Iaar ba n̄an eok: En̄in ej mālōtlōt, jab kwaļo̧k e n̄an laļ in—bwe Iaar ba, jab kwaļo̧k e n̄an laļ in, bwe kwōn maron̄ jab jorrāān."
                },
                {
                    "number": 36,
                    "text": "Lo, Ij jab ba bwe kwo jamin kwaļo̧k e n̄an ro rejim̧we;"
                },
                {
                    "number": 37,
                    "text": "Ak āinwōt am jab maron̄ iien otemjej ekajete ro rejim̧we, ak āinwōt kwo jab maron̄ iien otemjej jeļā rinana jān ro rem̧m̧an, kōn menin Ij ba n̄an eok, kwōn ikōn̄ wōt m̧ae Aō naaj lale ekkar ke n̄an kōm̧m̧an bwe men otemjej laļ en jeļā kaki kōn menin."
                },
                {
                    "number": 38,
                    "text": "Im kiiō, em̧ool Ij ba n̄an eok, bwe juon ennaan je kōn men ko kwaar jeje, ko rekar ilo̧k ilo̧k jān peim, ej m̧wijit ioon pileij ko an Nipai;"
                },
                {
                    "number": 39,
                    "text": "Aaet, im kwōj keememej ekar ba ilo jeje kaņ bwe juon ļo̧o̧k ealikkarļo̧k kar letok kōn men kein ioon pileij ko an Nipai."
                },
                {
                    "number": 40,
                    "text": "Im kiiō, kōnke ļo̧o̧k in kar m̧wijiti ioon pileij ko an Nipai ealikkarļo̧k kōn men kein ko, ilo mālōtlōt eo Aō, Inaaj kar bōktok jeļāļo̧kjeņ eo an armej raņ ilo ļo̧o̧k in—"
                },
                {
                    "number": 41,
                    "text": "Kōn menin, kwo naaj ukōti m̧wijm̧wij kein ioon pileij ko an Nipai, laļļo̧k em̧ool m̧ae am itok n̄an iien irooj ko an kiin̄ Benjamin, ak m̧ae kwōj itok n̄an ijo kwaar ukōte, eo kwaar dāpiji;"
                },
                {
                    "number": 42,
                    "text": "Im lo, kwo naaj kabun̄bun̄ļo̧k e ilo bok āinwōt ļo̧o̧k eo an Nipai; im āindein I naaj kapok ro rekar ukukōti naan ko Aō."
                },
                {
                    "number": 43,
                    "text": "Ij jamin kōtļo̧k bwe ren ko̧kkure jerbal eo Aō; aaet, I naaj kwaļo̧k n̄an er bwe mālōtlōt eo Aō eļapļo̧k jān aujiid ko an devil."
                },
                {
                    "number": 44,
                    "text": "Lo, ewōr ippāer juon wōt m̧ōttan, ak juon kōkadudu in ļo̧o̧k eo an Nipai."
                },
                {
                    "number": 45,
                    "text": "Lo, ekanooj lōn̄ men ko kar m̧wijiti ioon pileij ko an Nipai ko rej letok wāween lale gospel ilo jekjek eo edepakpakļo̧k; kōn menin, e mennin mālōtlōt ilo N̄a bwe kwōn aikuj ukōte m̧ōttan in im̧aan in m̧wijm̧wij ko an Nipai, im jilkinļo̧k ilo jerbal in."
                },
                {
                    "number": 46,
                    "text": "Im, lo, aolepān bwe eo an jerbal in ewōr ie m̧ōttan ko an gospel eo Aō me rikanaan ro rekwōjarjar Aō, aaet, im barāinwōt rikaļoor ro Aō, rekar ikdeelel ilo jar ko aer bwe en itok n̄an armej rein."
                },
                {
                    "number": 47,
                    "text": "Im Iaar ba n̄an er, bwe enaaj aikuj leļo̧k n̄an er ekkar n̄an tōmak eo aer ilo jar ko aer;"
                },
                {
                    "number": 48,
                    "text": "Aaet, im en̄in ar tōmak eo aer—bwe gospel eo Aō, eo Iaar leļo̧k n̄an er bwe ren maron̄ kwaļo̧k kake ilo raan ko aer, en maron̄ itok n̄an ro jeir im jatier riLeman ro, im barāinwōt aolep ro rekar erom riLeman kōnke akwāālel ko aer."
                },
                {
                    "number": 49,
                    "text": "Kiiō, en̄in ejjab aolepān—tōmak eo aer ilo jar ko aer eaar bwe gospel in en waļo̧k barāinwōt, eļan̄n̄e ekar maron̄ bwe bar laļ ko jet renaaj kar bōke āniin;"
                },
                {
                    "number": 50,
                    "text": "Im āindein rekar likūti juon kōjeraam̧m̧an ioon āniin ilo jar ko aer, bwe jabdewōt eo ej tōmak ilo gospel in ilo āniin en maron̄ bōk mour indeeo;"
                },
                {
                    "number": 51,
                    "text": "Aaet, bwe en maron̄ ejjeļo̧k wōņāān n̄an aolep jān jabdewōt laļ, bwij, lo, ak armej jekdo̧o̧n wōn ekōņaan bōk e."
                },
                {
                    "number": 52,
                    "text": "Im kiiō, lo, ekkar n̄an tōmak eo aer ilo jar ko aer Inaaj bōktok m̧ōttan in an gospel eo Aō n̄an jeļāļo̧kjeņ eo an armej ro Aō. Lo, Ij jab bōktok e n̄an rupe men eo rekar bōke, ak n̄an kalōke lōn̄ļo̧k."
                },
                {
                    "number": 53,
                    "text": "Im kōn un in Iaar ba: Eļan̄n̄e epepen in rej jab kapen burueer, Inaaj kajutak kabun̄ eo Aō ilubwiljier."
                },
                {
                    "number": 54,
                    "text": "Kiiō Ij jab ba men in n̄an ko̧kkure kabun̄ eo Aō, ak Ij ba men in n̄an kalōk ļo̧k kabun̄ eo Aō;"
                },
                {
                    "number": 55,
                    "text": "Kōn menin, jabdewōt eo ej pād ilo kabun̄ eo Aō ej jab aikuj mijak, bwe in enaaj jolōte aelōn̄ in lan̄."
                },
                {
                    "number": 56,
                    "text": "Ak ej er ro rej jab mijak Eō, im jab kōjparok kien ko Aō ak rej kalōki kabun̄ ko n̄an er make n̄an bōk ļapļo̧k, aaet, im aolep ro rej kōm̧m̧an nana im kalōk aelōn̄ eo an devil—aaet, em̧ool, em̧ool, Ij ba n̄an eok, bwe ej er ro Inaaj kainepata, im kōm̧m̧an bwe ren lōļn̄o̧n̄ im wūdiddid itulowatata."
                },
                {
                    "number": 57,
                    "text": "Lo, N̄a Jisōs Kraist, Nejin Anij. Iaar itok n̄an ro Aō make, im ro Aō make rekar jab bōk Eō."
                },
                {
                    "number": 58,
                    "text": "N̄a meram eo ej romaak ilo marok, im marok eo ej jab jeļā E."
                },
                {
                    "number": 59,
                    "text": "N̄a eo ekar ba—Bar jet sip Aō me rej jab jān wōrwōr in—n̄an ro rikaļoora, im ekar lōn̄ ro raar jab meļeļe N̄a."
                },
                {
                    "number": 60,
                    "text": "Im Inaaj kwaļo̧k n̄an armej rein bwe ekar wōr bar jet Aō sip, im bwe er rekar juon raan m̧weo im̧ōn Jekab;"
                },
                {
                    "number": 61,
                    "text": "Im Inaaj bōktok n̄an meram jerbal ko aer rekabwilōn̄lōn̄, ko rekar kōm̧m̧ani ilo Eta;"
                },
                {
                    "number": 62,
                    "text": "Aaet, im Inaaj barāinwōt bōktok n̄an meram gospel eo Aō eo kar kwaļo̧k n̄an er, im, lo, rej jamin kaarmejjete men eo kwaar bōk e, ak renaaj kalōk e, im naaj bōktok n̄an meram unleplep ko rem̧ool in Aō katak, aaet, im wōt katak eo ej ilo N̄a."
                },
                {
                    "number": 63,
                    "text": "Im men in Ij kōm̧m̧ane bwe In maron̄ kajutak gospel eo Aō, bwe en maron̄ jab kanooj lōn̄ aitwerōk; aaet, Setan ej pukwōj būruōn armej raņ n̄an aitwerōk kōn unleplep ko in Aō katak; im lo men kein er rebōd, bwe rej kaankekeik jeje ko rekwōjarjar im rej jab meļeļe er."
                },
                {
                    "number": 64,
                    "text": "Kōn menin, Inaaj erļo̧ke n̄an er mennin ittino in eļap;"
                },
                {
                    "number": 65,
                    "text": "Bwe, lo, Inaaj aintok er āinwōt lolo eo ej aintok jojo ko an ium̧win pein, eļan̄n̄e rej jamin kapen burueer;"
                },
                {
                    "number": 66,
                    "text": "Aaet, eļan̄n̄e renaaj itok, remaron̄, im bōk jān dān in mour ejjeļo̧k wōņāān."
                },
                {
                    "number": 67,
                    "text": "Lo, en̄in ej katak eo Aō—jabdewōt eo ej ukeļo̧k im itok n̄an Ippa, ejja wōt ej kabun̄ eo Aō."
                },
                {
                    "number": 68,
                    "text": "Jabdewōt ej kwaļo̧k eļapļo̧k ak dikļo̧k jān in, ejja in wōt ej jab jān Eō, ak ej ņae Eō; kōn menin e ej jab jān kabun̄ eo Aō."
                },
                {
                    "number": 69,
                    "text": "Im kiiō, lo, jabdewōt eo ej jān kabun̄ eo Aō, im niknik ilo kabun̄ eo Aō n̄an jem̧ļo̧kin, e Inaaj kajutak e ioon Aō ejm̧aan, im aor ko an hell rej jamin naaj anjo̧ ņae er."
                },
                {
                    "number": 70,
                    "text": "Im kiiō, keememej naan ko an E eo ej mour im meram in laļ, am Ripinmuur, am Irooj im am Anij. Amen."
                }
            ]
        },
        "/study/scriptures/dc-testament/dc/11": {
            "uri": "/study/scriptures/dc-testament/dc/11",
            "title": "Katak im Bujen Ko 11",
            "data_type": "chapter",
            "chapter_name": "Jekjōn 11",
            "chapter_summary": [
                "1–6, Rijerbal ro ilo jikin kallib grep eo renaaj bōk lo̧mo̧o̧r; 7–14, Kappukot mālōtlōt, lam̧ōj ukeļo̧k, lōke Jetōb eo; 15–22, Kōjparok kien ko, im ekkatak naan eo an Irooj; 23–27, Jab kaarmejjete jitōbōn revelesōn im jitōbōn kanaan; 28–30, Ro rej bōk Kraist rej erom m̧aan ro nejin Anij."
            ],
            "verses": [
                {
                    "number": 1,
                    "text": "Juon jerbal eļap im kabwilōn̄lōn̄ enan̄in waļo̧ktok ilubwiljin ro nejin armej raņ."
                },
                {
                    "number": 2,
                    "text": "Lo, N̄aij Anij; eo̧ron̄ naan eo Aō, eo em̧ōkaj im kanooj kajoor, ekkan̄ļo̧k jān jāje eo ruo mejān, n̄an ajej ijeņ im ijeņ jim̧or mo̧kwōj ko im ņoņņoņmeej; kōn menin eo̧ron̄ naan eo Aō."
                },
                {
                    "number": 3,
                    "text": "Lo, meļaaj eo emouj epojak n̄an m̧adm̧ōd; kōn menin, jabdewōt eo ekōņaan m̧adm̧ōd e en bun̄raake sickle eo an kōn an maron̄, im m̧adm̧ōd ke ej raan wōt, bwe en maron̄ ko̧koņi n̄an an mour indeeo ilo aelōn̄ in Anij."
                },
                {
                    "number": 4,
                    "text": "Aaet, jabdewōt eo enaaj bun̄raake sickle eo an im m̧adm̧ōd, ejja in wōt Anij ej kūr e."
                },
                {
                    "number": 5,
                    "text": "Kōn menin, eļan̄n̄e kwo naaj kajjitōk jān Eō kwo naaj bōk; eļan̄n̄e kwo naaj kaļļaļļaļ enaaj peļļo̧k n̄an eok."
                },
                {
                    "number": 6,
                    "text": "Kiiō, āinwōt am kar kajjitōk, lo, Ij ba n̄an eok, kōjparok kien ko Aō, im kappukot n̄an kōjerkak im kajutak jibadbad eo an Zaion."
                },
                {
                    "number": 7,
                    "text": "Jab pukot m̧weiie ak pukot mālōtlōt; im, lo, mennin ittino ko an Anij naaj erļo̧ki n̄an eok, innām naaj kōm̧m̧an bwe kwōn m̧weiie. Lo, eo ewōr an mour indeeo em̧weiie."
                },
                {
                    "number": 8,
                    "text": "Em̧ool, em̧ool, Ij ba n̄an eok, em̧ool āinwōt kwaar kōņaan jān Eō āindein enaaj kōm̧m̧an n̄an eok; im, eļan̄n̄e kwo kōņaan, kwo naaj wāween ko n̄an kōm̧m̧an eļap em̧m̧an ilo epepen in."
                },
                {
                    "number": 9,
                    "text": "Ba ejjeļo̧k ak ukeļo̧k n̄an epepen in. Kōjparok kien ko Aō, im jipan̄ n̄an kōjerkak jerbal eo Aō, ekkar n̄an kien ko Aō, im kwo naaj jeraam̧m̧an."
                },
                {
                    "number": 10,
                    "text": "Lo, ewōr juon am mennin letok, ak kwo naaj bōk juon am mennin letok eļan̄n̄e kwo naaj kōņaan jān N̄a ilo tōmak, kōn juon bōro em̧ool, tōmak ilo kajoor eo an Jisōs Kraist, ak ilo kajoor eo Aō eo ej ekkōnono n̄an eok;"
                },
                {
                    "number": 11,
                    "text": "Bwe, lo, ej N̄a eo ej ekkōnono; lo, N̄aij meram eo ej romaak ilo marok, im jān kajoor eo Aō Ij liwōj naan kein n̄an eok."
                },
                {
                    "number": 12,
                    "text": "Im kiiō, em̧ool, em̧ool, Ij ba n̄an eok, likūt am lōke ilo Jetōb eo ej tōlļo̧k n̄an kōm̧m̧an em̧m̧an—aaet, n̄an kōm̧m̧an jim̧we, n̄an etetal ettā, n̄an ekajet jim̧we; im en̄in ej Aō Jetōb."
                },
                {
                    "number": 13,
                    "text": "Em̧ool, em̧ool, Ij ba n̄an eok, Inaaj ajejewaj n̄an eok Jetōb eo Aō, eo enaaj kōmeram am ļōmņak, eo enaaj koobrak am kōn m̧ōņōņō;"
                },
                {
                    "number": 14,
                    "text": "Innām kwo naaj jeļā, ak jān men in kwo naaj jeļā, aolep men ko otemjeļo̧k kwōj kōņaan jān Eō, ko rej uwaanļo̧k wōt men ko rejim̧we, ilo tōmak lōke ilo N̄a bwe kwo naaj bōk."
                },
                {
                    "number": 15,
                    "text": "Lo, Ij jiron̄ eok bwe kwo aikuj jab ļōmņak bwe kar kūr eok n̄an kwaļo̧k naan m̧ae iien eo kūri eok."
                },
                {
                    "number": 16,
                    "text": "Kōttar aetokļo̧k jidik, m̧ae kwo naaj bōk naan eo Aō, Aō ejm̧aan, Aō kabun̄, im Aō gospel, bwe kwōn maron̄ jeļā kōn m̧ool in katak eo Aō."
                },
                {
                    "number": 17,
                    "text": "Innām, lo, ekkar n̄an ikdeelel ko am, aaet, em̧ool ekkar n̄an tōmak eo am e naaj kōm̧m̧an n̄an eok."
                },
                {
                    "number": 18,
                    "text": "Kōjparok kien ko Aō; kwōn ikōn̄ wōt; owar n̄an Jetōb eo Aō;"
                },
                {
                    "number": 19,
                    "text": "Aaet, eddāp n̄an Eō kōn aolepān būruōm̧, bwe kwōn maron̄ jipan̄ ilo bōktok n̄an meram men ko me kar kōnono kaki—aaet, ukok eo an jerbal eo Aō; kwōn kōmmaanwa m̧ae am naaj kōtōprake."
                },
                {
                    "number": 20,
                    "text": "Lo, en̄in ej jerbal eo am, n̄an kōjparok kien ko Aō, aaet, kōn aolep am maron̄, ļōmņak im kajoor."
                },
                {
                    "number": 21,
                    "text": "Kappukot jaab n̄an kwaļo̧k naan eo Aō, ak m̧okta kappukot n̄an bōk naan eo Aō, innām naaj kōtļo̧k loōm̧; innām, eļan̄n̄e kwo kōņaan, kwo naaj bōk Jetōb eo Aō im naan eo Aō, aaet, kajoor eo an Anij n̄an karreel būruōn armej raņ."
                },
                {
                    "number": 22,
                    "text": "Ak kiiō kwōn ikōn̄; ekkatak naan eo Aō eo em̧ōj an ilo̧k ilubwiljin ro nejin armej raņ, im barāinwōt ekkatak naan eo Aō eo enaaj itok ilubwiljin ro nejin armej raņ, ak men eo ej kiiō ukok, aaet, m̧ae em̧ōj am bōki aolep men ko me Inaaj liļo̧k n̄an ro nejin armej raņ ilo epepen in, innām men otemjeļo̧k naaj kobaik ippāntok."
                },
                {
                    "number": 23,
                    "text": "Lo kwe kwōj Hyrum, nejū m̧aan; pukot aelōn̄ in Anij, im aolep men kein naaj kobaiki ekkar n̄an men eo ejim̧we."
                },
                {
                    "number": 24,
                    "text": "Ekkal ioon Aō ejm̧aan, eo ej gospel eo Aō;"
                },
                {
                    "number": 25,
                    "text": "Jab kaarmejjete jitōbōn revelesōn, ak jitōbōn kanaan, bwe wo n̄an eo ej kaarmejjete men kein;"
                },
                {
                    "number": 26,
                    "text": "Kōn menin, ko̧koņi men kein ilo būruōm̧ m̧ae iien eo ej ilo Aō mālōtlōt bwe kwōn naaj wōnm̧aanļo̧k."
                },
                {
                    "number": 27,
                    "text": "Lo, Ij ekkōnono n̄an aolep ro ewōr aer kōņaan ko rem̧m̧an, im rekar bun̄raake sickle ko aer n̄an m̧adm̧ōd."
                },
                {
                    "number": 28,
                    "text": "Lo, N̄a Jisōs Kraist, eo Nejin Anij. N̄aij mour eo im meram eo an laļ."
                },
                {
                    "number": 29,
                    "text": "N̄a ejja eo wōt Eaar itok n̄an armej ro Aō, im armej ro an raar jab bōk Eō;"
                },
                {
                    "number": 30,
                    "text": "A em̧ool, em̧ool, Ij ba n̄an eok, bwe jon̄an wōt ro rej bōk Eō, n̄an er Inaaj leļo̧k kajoor n̄an erom m̧aan ro nejin Anij, em̧ool n̄an er ro rej tōmak ilo Eta. Amen."
                }
            ]
        },
        "/study/scriptures/dc-testament/dc/12": {
            "uri": "/study/scriptures/dc-testament/dc/12",
            "title": "Katak im Bujen Ko 12",
            "data_type": "chapter",
            "chapter_name": "Jekjōn 12",
            "chapter_summary": [
                "1–6, Rijerbal ro ilo jikin kallib grep in rej itōn bōk lo̧mo̧o̧r; 7–9, Aolep ro rekōņaan im rej tōllo̧ke remaron̄ jipan̄ ilo jerbal eo an Irooj."
            ],
            "verses": [
                {
                    "number": 1,
                    "text": "Juon jerbal eļap im kabwilōn̄lōn̄ enan̄in waļo̧ktok ilubwiljin ro nejin armej raņ."
                },
                {
                    "number": 2,
                    "text": "Lo, N̄aij Anij; eo̧ron̄ naan eo Aō, eo em̧ōkaj im kanooj kajoor, ekkan̄ļo̧k jān jāje eo ruo mejān, n̄an ajeje ijeņ im ijeņ jim̧or mo̧kwōj ko im ņoņņoņmeej; kōn menin, eo̧ron̄ naan eo Aō."
                },
                {
                    "number": 3,
                    "text": "Lo, meļaaj eo emouj epojak n̄an m̧adm̧ōd; kōn menin, jabdewōt eo ekōņaan m̧adm̧ōd e en bun̄raake sickle eo an kōn an maron̄, im m̧adm̧ōd ke ej raan wōt, bwe en maron̄ ko̧koņi n̄an an mour indeeo ilo aelōn̄ in Anij."
                },
                {
                    "number": 4,
                    "text": "Aaet, jabdewōt eo enaaj bun̄raake sickle eo an im m̧adm̧ōd, ejja in wōt Anij ej kūr e."
                },
                {
                    "number": 5,
                    "text": "Kōn menin, eļan̄n̄e kwo naaj kajjitōk jān Eō kwo naaj bōk; eļan̄n̄e kwo naaj kaļļaļļaļ enaaj peļļo̧k n̄an eok."
                },
                {
                    "number": 6,
                    "text": "Kiiō, āinwōt am kar kajjitōk, lo, Ij ba n̄an eok, kōjparok kien ko Aō, im kappukot n̄an kōjerkak im kajutak jibadbad eo an Zaion."
                },
                {
                    "number": 7,
                    "text": "Lo, Ij ekkōnono n̄an eok, im barāinwōt n̄an aolep ro ewōr aer ikdeelel n̄an kōjerkak tok im kajutak jerbal in;"
                },
                {
                    "number": 8,
                    "text": "Im ejjeļo̧k emaron̄ jipan̄ ilo jerbal in ijello̧kun wōt n̄e enaaj ettā im obrak kōn iakwe, ewōr an tōmak, kōjatdikdik, im iakwe-em̧ool, im ejatōr ilo men otemjeļo̧k, jabdewōt naaj lōke n̄an kōjparok eo an."
                },
                {
                    "number": 9,
                    "text": "Lo, N̄aij meram eo im mour eo an laļ, eo ej ekkōnono naan kein, kōn menin eo̧ron̄i kōn am maron̄, innām ej kūr eok. Amen."
                }
            ]
        },
        "/study/scriptures/dc-testament/dc/13": {
            "uri": "/study/scriptures/dc-testament/dc/13",
            "title": "Katak im Bujen Ko 13",
            "data_type": "chapter",
            "chapter_name": "Jekjōn 13",
            "chapter_summary": [
                "Ki ko im kajoor ko an Priesthood eo an Aron rej kōllaajraki ijin."
            ],
            "verses": [
                {
                    "number": 1,
                    "text": "Ioomiro ro rikarejera, ilo etan Messaia Ij likūt Priesthood eo an Aron, eo ej kabwijer ki ko an kōjeraam̧m̧an ko an enjeļ raņ, im an gospel in ukeļo̧k eo, im an peptaij jān tulo̧k n̄an jeorļo̧k in jero̧wiwi ko; im men in naaj jamin bar bōke jān laļ, m̧ae em̧m̧aan ro nejin Livai rej bar katok juon katok n̄an Irooj ilo jim̧we."
                }
            ]
        },
        "/study/scriptures/dc-testament/dc/14": {
            "uri": "/study/scriptures/dc-testament/dc/14",
            "title": "Katak im Bujen Ko 14",
            "data_type": "chapter",
            "chapter_name": "Jekjōn 14",
            "chapter_summary": [
                "1–6, Rijerbal ro ilo jikin kallib grep eo renaaj bōk lo̧mo̧o̧r; 7–8, Mour indeeo ej eļaptata ian mennin letok ko an Anij; 9–11, Kraist eaar kōm̧anm̧an lan̄ ko im laļ."
            ],
            "verses": [
                {
                    "number": 1,
                    "text": "Juon jerbal eļap im kabwilōn̄lōn̄ enan̄in waļo̧ktok ilubwiljin ro nejin armej raņ."
                },
                {
                    "number": 2,
                    "text": "Lo, N̄aij Anij; eo̧ron̄ naan eo Aō, eo em̧ōkaj im kanooj kajoor, ekkan̄ļo̧k jān jāje eo ruo mejān, n̄an ajeje ijeņ im ijeņ mo̧kwōj ko im ņoņņoņmeej; kōn menin, eo̧ron̄ naan eo Aō."
                },
                {
                    "number": 3,
                    "text": "Lo, meļaaj eo emouj epojak n̄an m̧adm̧ōd; kōn menin, jabdewōt eo ekōņaan m̧adm̧ōd e en bun̄raake sickle eo an kōn an maron̄, im m̧adm̧ōd ke ejja raan wōt, bwe en maron̄ ko̧koņi n̄an an mour indeeo ilo aelōn̄ in Anij."
                },
                {
                    "number": 4,
                    "text": "Aaet, jabdewōt eo enaaj bun̄raake sickle eo an im m̧adm̧ōd, ejja in wōt Anij ej kūr e."
                },
                {
                    "number": 5,
                    "text": "Kōn menin, eļan̄n̄e kwo naaj kajjitōk jān Eō kwo naaj bōk; eļan̄n̄e kwo naaj kaļļaļļaļ enaaj peļļo̧k n̄an eok."
                },
                {
                    "number": 6,
                    "text": "Kappukot n̄an kōjerkak im kajutak jibadbad eo an Zaion. Kōjparok kien ko Aō ilo men otemjeļo̧k."
                },
                {
                    "number": 7,
                    "text": "Im, eļan̄n̄e kwōj kōjparok kien ko Aō im niknik n̄an jem̧ļo̧k in kwo naaj bōk mour indeeo, eo ej mennin letok eo eļaptata ian mennin letok ko an Anij."
                },
                {
                    "number": 8,
                    "text": "Im naaj ālikin men kein, bwe eļan̄n̄e kwo naaj kajjitōk ippān Jema ilo Eta, ilo tōmak im lōke, kwo naaj bōk Jetōb Kwōjarjar, eo ej letok ekkōnono, bwe kwōn maron̄ jutak āinwōt juon rikam̧ool an men kein ko me kwo naaj jim̧or ron̄jaki im loi, im barāinwōt bwe kwōn maron̄ lam̧ōj ukeļo̧k n̄an epepen in."
                },
                {
                    "number": 9,
                    "text": "Lo, N̄aij Jisōs Kraist, eo Nejin Anij eo emour, eo Eaar kōm̧anm̧an lan̄ ko im laļ, juon meram eo ejjab maron̄ ņojak ilo marok;"
                },
                {
                    "number": 10,
                    "text": "Kōn menin, Ij aikuj kōjerkaktok tarlep in gospel eo Aō jān ro riAelōn̄ ko n̄an m̧weo im̧ōn Israel."
                },
                {
                    "number": 11,
                    "text": "Im lo, kwe kwōj Devid, im ej kūr eok n̄an jipan̄; men eo n̄e kwōj kōm̧m̧ane, im kwōj tiljek, kwo naaj jeraam̧m̧an jim̧or ilo jetōb im ilo kanniōk, im ekanooj ļap naaj jinōkjej eo am. Amen."
                }
            ]
        },
        "/study/scriptures/dc-testament/dc/15": {
            "uri": "/study/scriptures/dc-testament/dc/15",
            "title": "Katak im Bujen Ko 15",
            "data_type": "chapter",
            "chapter_name": "Jekjōn 15",
            "chapter_summary": [
                "1–2, Pein Irooj ej ioon aolepān laļ; 3–6, N̄an kwaļo̧k naan kōn gospel eo im lo̧mo̧o̧ren armej raņ ej men eo eaorōk tata."
            ],
            "verses": [
                {
                    "number": 1,
                    "text": "Eo̧ron̄, rikarejera Jon, im ron̄jaki naan ko an Jisōs Kraist, am Irooj im am Ripinmuur."
                },
                {
                    "number": 2,
                    "text": "Bwe lo, Ij kōnono n̄an eok kōn alikkar im kōn kajoor, bwe Peiū ej ioon aolepān laļ."
                },
                {
                    "number": 3,
                    "text": "Im Inaaj ba n̄an eok ta eo me ejjeļo̧k armej ejeļā ijello̧kun wōt N̄a im kwe wōt—"
                },
                {
                    "number": 4,
                    "text": "Bwe elōn̄ iien kwaar kōņaan jeļā jān Eō ta eo en kar kanooj aorōk tata n̄an kwe."
                },
                {
                    "number": 5,
                    "text": "Lo, kwo jeraam̧m̧an kōn menin, im kōn ekkōnono naan ko Aō ko Iaar liwōj n̄an eok ekkar n̄an kien ko Aō."
                },
                {
                    "number": 6,
                    "text": "Im kiiō, lo, Ij ba n̄an eok, bwe men eo me enaaj aorōk tata n̄an kwe enaaj n̄an kwaļo̧k ukeļo̧k n̄an armej rein, bwe kwōn maron̄ bōktok armej n̄an Eō, bwe kwōn maron̄ kakkije ippāer ilo aelōn̄ eo an Jema. Amen."
                }
            ]
        },
        "/study/scriptures/dc-testament/dc/16": {
            "uri": "/study/scriptures/dc-testament/dc/16",
            "title": "Katak im Bujen Ko 16",
            "data_type": "chapter",
            "chapter_name": "Jekjōn 16",
            "chapter_summary": [
                "1–2, Pein Irooj ej ioon aolepān laļ; 3–6, N̄an kwaļo̧k naan kōn gospel eo im lo̧mo̧o̧ren armej raņ ej men eo eaorōk tata."
            ],
            "verses": [
                {
                    "number": 1,
                    "text": "Eo̧ron̄, rikarejera Piter, im ron̄jaki naan ko an Jisōs Kraist, am Irooj im am Ripinmuur."
                },
                {
                    "number": 2,
                    "text": "Bwe lo, Ij kōnono n̄an eok kōn alikkar im kōn kajoor, bwe Peiū ej ioon aolepān laļ."
                },
                {
                    "number": 3,
                    "text": "Im Inaaj ba n̄an eok ta eo me ejjeļo̧k armej ejeļā ijello̧kun wōt N̄a im kwe wōt—"
                },
                {
                    "number": 4,
                    "text": "Bwe elōn̄ iien kwaar kōņaan jeļā jān Eō ta eo en kar kanooj aorōk tata n̄an kwe."
                },
                {
                    "number": 5,
                    "text": "Lo, kwo jeraam̧m̧an kōn menin, im kōn ekkōnono naan ko Aō ko Iaar liwōj n̄an eok ekkar n̄an kien ko Aō."
                },
                {
                    "number": 6,
                    "text": "Im kiiō, lo, Ij ba n̄an eok, bwe men eo me enaaj aorōk tata n̄an kwe enaaj n̄an kwaļo̧k ukeļo̧k n̄an armej rein, bwe kwōn maron̄ bōktok armej n̄an Eō, bwe kwōn maron̄ kakkije ippāer ilo aelōn̄ eo an Jema. Amen."
                }
            ]
        },
        "/study/scriptures/dc-testament/dc/17": {
            "uri": "/study/scriptures/dc-testament/dc/17",
            "title": "Katak im Bujen Ko 17",
            "data_type": "chapter",
            "chapter_name": "Jekjōn 17",
            "chapter_summary": [
                "1–4, Jān tōmak Rikam̧ool Ro Jilu renaaj lo pileij ko im bar jet men ko rekwōjarjar; 5–9, Kraist ej letok naan in kam̧ool eo ke Bok in Mormon ej jān lan̄."
            ],
            "verses": [
                {
                    "number": 1,
                    "text": "Lo, Ij ba n̄an kom̧, bwe kom̧ aikuj atartar ioon naan eo Aō, eo eļan̄n̄e kom̧ij kōm̧m̧ane kōn obrak in bōro em̧ool, kom̧ naaj loi pileij ko, im barāinwōt kom̧ naaj lo dipil eo, jāje eo an Leban, Urim im Tumim eo, ko kar leļo̧k n̄an ļeo jein im jatin Jered ioon toļ eo, ke eaar ekkōnono ippān Irooj ilo lukkuun jelm̧ae, im kein tōl ko rekabwilōn̄lōn̄ kar liļo̧k n̄an Liai ke eaar pād ilo āne jem̧aden, ioon tōrerein ko an Lom̧aļo Ekilmir."
                },
                {
                    "number": 2,
                    "text": "Im ej jān tōmak eo amijel bwe kom̧ijel en maron̄ loi, em̧ool jān tōmak eo me eaar jān rikanaan ro etto."
                },
                {
                    "number": 3,
                    "text": "Im ālikin amijel bōk tōmak, im kar loi kōn mājāmijel, kom̧ijel naaj kam̧ool kaki, jān kajoor eo an Anij;"
                },
                {
                    "number": 4,
                    "text": "Im men in kom̧ijel naaj kōm̧m̧ane bwe rikarejera Josep Smith, Jun., en jab maron̄ jorrāān, bwe In maron̄ kōjerkaktok jibadbad ko rejim̧we Aō n̄an ro nejin armej raņ ilo jerbal in."
                },
                {
                    "number": 5,
                    "text": "Im kom̧ijel naaj kam̧ool bwe kom̧ijel ar loi, em̧ool āinwōt rikarejera Josep Smith, Jun., eaar loi; bwe ej jān kajoor eo Aō eaar loi, im ej kōnke eaar wōr an tōmak."
                },
                {
                    "number": 6,
                    "text": "Im eaar ukōte bok eo, em̧ool m̧ōttan eo Iaar jiron̄ e, im āinwōt amijel Irooj im amijel Anij emour e em̧ool."
                },
                {
                    "number": 7,
                    "text": "Kōn menin, kom̧ijel ar bōk ejja kajoor in wōt, im ejja tōmak in wōt, im ejja mennin letok in āinwōt e;"
                },
                {
                    "number": 8,
                    "text": "Im eļan̄n̄e kom̧ijel ej kōm̧m̧ani kien kein Aō āliktata, ko Iaar liwōj n̄an kom̧ijel, aor ko an hell rej jamin anjo̧ ņae kom̧ijel; bwe Aō jouj ebwe n̄an kom̧ijel, im naaj kotak kom̧ijel ilo raan eo āliktata."
                },
                {
                    "number": 9,
                    "text": "Im N̄a, Jisōs Kraist, ami Irooj im ami Anij, Eaar kōnono men in n̄an kom̧ijel, bwe I maron̄ kōjerkaktok jibadbad ko Aō rejim̧we n̄an ro nejin armej raņ. Amen."
                }
            ]
        },
        "/study/scriptures/dc-testament/dc/18": {
            "uri": "/study/scriptures/dc-testament/dc/18",
            "title": "Katak im Bujen Ko 18",
            "data_type": "chapter",
            "chapter_name": "Jekjōn 18",
            "chapter_summary": [
                "1–5, Jeje ko rekwōjarjar rej kwaļo̧k wāween kalōk Kabun̄ eo; 6–8, Laļ ej kalo ilo nana; 9–16, Aorōk eo an jetōb ko eļap; 17–25, N̄an bōk lo̧mo̧o̧r, armej reaikuj bōk ioer etan Kraist; 26–36, Kūr eo im mijen eo an Ro Jon̄oulruo ej kwaļo̧ki; 37–39, Oliver Cowdery im Devid Whitmer rej itōn pukpukot Ro Jon̄oulruo; 40–47, N̄an bōk lo̧mo̧o̧r, armej reaikuj ukeļo̧k, im peptaij, im kōjparok kien ko."
            ],
            "verses": [
                {
                    "number": 1,
                    "text": "Kiiō, lo, kōnke men eo me kwe, rikarejera Oliver Cowdery, kwaar kōņaan jeļā jān Eō, Ij liwōj n̄an eok naan kein:"
                },
                {
                    "number": 2,
                    "text": "Lo, Iaar kwaļo̧k n̄an eok, jān Jetōb eo Aō ilo elōn̄ wāween ko, bwe men ko kwaar jei rem̧ool; kōn menin kwo jeļā bwe rem̧ool."
                },
                {
                    "number": 3,
                    "text": "Im eļan̄n̄e kwo jeļā bwe rej m̧ool, lo, Ij lewōj n̄an eok juon naan in jiron̄, bwe kwōn pedped ioon men ko em̧ōj aer jeje;"
                },
                {
                    "number": 4,
                    "text": "Bwe ilo er epād aolep men ko kar jei kōn pedped eo an kabun̄ eo Aō, gospel eo Aō, im ejm̧aan eo Aō."
                },
                {
                    "number": 5,
                    "text": "Kōn menin, eļan̄n̄e kwo naaj kalōk kabun̄ eo Aō, ioon pedped eo an gospel eo Aō im ejm̧aan eo Aō, aor ko an hell rej jamin anjo̧ ņae eok."
                },
                {
                    "number": 6,
                    "text": "Lo, laļ ej kaloļo̧k ilo nana; im eaikuj bwe ro nejin armej raņ rej lim̧otak n̄an ukeļo̧k, jim̧or ro riAelōn̄ ko im barāinwōt m̧weo im̧ōn Israel."
                },
                {
                    "number": 7,
                    "text": "Kōn menin, āinwōt am kar peptaij jān pā ko pein rikarejera Josep Smith, Jun., ekkar n̄an men eo me Iaar jiron̄ e, eaar kajejjet men eo me Iaar jiron̄ e."
                },
                {
                    "number": 8,
                    "text": "Im kiiō, jab bwilōn̄ bwe Iaar kūr e n̄an jibadbad eo Aō, jibadbad eo me N̄a wōt Ijeļā kake; kōn menin, eļan̄n̄e enaaj tiljek ilo kōjparok kien ko Aō enaaj jeraam̧m̧an n̄an mour indeeo; im etan ej Josep."
                },
                {
                    "number": 9,
                    "text": "Im kiiō, Oliver Cowdery, Ij ekkōnono n̄an eok, im barāinwōt n̄an Devid Whitmer, ilo iaļan juon naan in jiron̄; bwe, lo, Ij jiron̄ aolep armej ijoko jabdewōt n̄an ukeļo̧k, im Ij kōnono n̄an kom̧ro, em̧ool āinwōt n̄an Paul rijjilōk eo Aō, bwe em̧ōj kūr kom̧ro em̧ool n̄an ejja kūr eo wōt kar kūri n̄an e."
                },
                {
                    "number": 10,
                    "text": "Keememej bwe aorōk in jetōb ko ekanooj ļap ilo mejān Anij;"
                },
                {
                    "number": 11,
                    "text": "Bwe, lo, Irooj ami Ripinmuur eaar en̄taan kōn mej ilo kanniōk; kōn menin Eaar en̄taan kōn metak an aolep armej, bwe aolep armej ren maron̄ ukeļo̧k im itok n̄an E."
                },
                {
                    "number": 12,
                    "text": "Im Eaar bar jerkak jān ro remej, bwe En maron̄ bōktok aolep armej n̄an E, ilo errā ko an ukeļo̧k."
                },
                {
                    "number": 13,
                    "text": "Im ewi jon̄an m̧ōņōņō eo An ilo armej eo ej ukeļo̧k!"
                },
                {
                    "number": 14,
                    "text": "Kōn menin, em̧ōj kūr kom̧ro n̄an kwaļo̧k ukeļo̧k n̄an armej rein."
                },
                {
                    "number": 15,
                    "text": "Im eļan̄n̄e āindein bwe kom̧ro en aikuj jerbal aolepān raan ko amiro ilo kwaļo̧k ukeļo̧k n̄an armej rein, im bōktok, juon wōt armej n̄an Eō, ewi jon̄an an ļap naaj amiro m̧ōņōņō ippān ilo aelōn̄ eo an Jema!"
                },
                {
                    "number": 16,
                    "text": "Im kiiō, eļan̄n̄e amiro m̧ōņōņō enaaj kanooj ļap ippān juon armej eo kom̧ro ar bōktok n̄an Eō ilo aelōn̄ eo an Jema, ewi jon̄an an ļap naaj amiro m̧ōņōņō eļan̄n̄e kom̧ro ej bōktok elōn̄ armej n̄an Eō!"
                },
                {
                    "number": 17,
                    "text": "Lo, gospel eo Aō ej pād imamiro, im Aō ejm̧aan, im Aō lo̧mo̧o̧r."
                },
                {
                    "number": 18,
                    "text": "Kajjitōk ippān Jema ilo Eta ilo tōmak, im lōke bwe kom̧ro naaj bōk, im kom̧ro naaj bōk Jetōb Kwōjarjar, eo ej kaalikkar men otemjeļo̧k ko rej mennin aikuj n̄an ro nejin armej raņ."
                },
                {
                    "number": 19,
                    "text": "Im eļan̄n̄e ejjeļo̧k amiro tōmak, kōjatdikdik, im iakwe-em̧ool, kom̧ro jekdo̧o̧n."
                },
                {
                    "number": 20,
                    "text": "Jum̧ae ejjeļo̧k kabun̄, ijello̧kun wōt kabun̄ eo an devil."
                },
                {
                    "number": 21,
                    "text": "Bōk ioomiro etan Kraist, im kōnono m̧ool eo ilo alikkar in ļōmņak."
                },
                {
                    "number": 22,
                    "text": "Im jon̄an wōt eo ej ukeļo̧k im rej peptaij ilo Eta, eo ej Jisōs Kraist, im niknik n̄an jem̧ļo̧kin, ejja in wōt renaaj mour."
                },
                {
                    "number": 23,
                    "text": "Lo, Jisōs Kraist ej āt eo letok in Jema, im ejjeļo̧k bar juon āt letok im kōn e armej remaron̄ mour;"
                },
                {
                    "number": 24,
                    "text": "Kōn menin, aolep armej reaikuj bōk ioer āt eo letok in Jema, bwe ilo āt in naaj kūr er ilo raan eo āliktata;"
                },
                {
                    "number": 25,
                    "text": "Kōn menin, eļan̄n̄e rej jab jeļā āt eo me kūri er kake, ejjab maron̄ lōn̄ jikier ilo aelōn̄ eo an Jema."
                },
                {
                    "number": 26,
                    "text": "Im kiiō, lo, ewōr bar ro jet kūr er n̄an kwaļo̧k gospel eo Aō, jim̧or n̄an ro riAelōn̄ ko im n̄an riJu;"
                },
                {
                    "number": 27,
                    "text": "Aaet, em̧ool jon̄oulruo; im Ro Jon̄oulruo renaaj Aō rijjilōk, im renaaj bōk ioer Eta; im Ro Jon̄oulruo rej ro renaaj kōņaan bōk ioer Eta kōn aolepān kōttōpar in bōro."
                },
                {
                    "number": 28,
                    "text": "Im eļan̄n̄e rekōņaan bōk ioer Eta kōn aolepān kōttōpar in bōro ej kūr er n̄an etal ilo aolepān laļ in n̄an kwaļo̧k gospel eo Aō n̄an armej otemjeļo̧k."
                },
                {
                    "number": 29,
                    "text": "Im rej er ro kapit er jān Eō n̄an peptaij ilo Eta, ekkar n̄an men eo em̧ōj kar jeje;"
                },
                {
                    "number": 30,
                    "text": "Im kom̧ro ewōr men eo em̧ōj kar jeje imamiro; kōn menin, kom̧ro aikuj kōm̧m̧ane ekkar n̄an naan ko kar jeje."
                },
                {
                    "number": 31,
                    "text": "Im kiiō Ij kōnono n̄an kom̧, Ro Jon̄oulruo—Lo, Aō jouj ebwe n̄an kom̧; kom̧ aikuj in etetal jim̧we Im̧aō im jab jero̧wiwi."
                },
                {
                    "number": 32,
                    "text": "Im, lo, kom̧ rej ro kapit er jān Eō n̄an kapit pris ro im rikaki ro; n̄an kwaļo̧k gospel eo Aō, ekkar n̄an kajoor eo an Jetōb Kwōjarjar eo ej ilo kom̧, im ekkar n̄an kūr ko im mennin letok ko an Anij n̄an armej;"
                },
                {
                    "number": 33,
                    "text": "Im N̄a, Jisōs Kraist, ami Irooj im ami Anij, Iaar kōnono men in."
                },
                {
                    "number": 34,
                    "text": "Naan kein rej jab jān elōn̄ armej ak jān juon armej, ak jān N̄a; kōn menin, kom̧ naaj kam̧ool rej jān Eō im jab jān armej;"
                },
                {
                    "number": 35,
                    "text": "Bwe ej Ainikiō eo ej kōnono naan kein n̄an kom̧; bwe rej liwōj jān Jetōb eo Aō n̄an kom̧, im jān kajoor eo Aō kom̧ maron̄ kōnono jāni n̄an doon; im ijello̧kun wōt n̄e en kar jān kajoor eo Aō kom̧ij jab maron̄ kar bōki;"
                },
                {
                    "number": 36,
                    "text": "Kōn menin, kom̧ maron̄ kam̧ool bwe kom̧ ar ron̄ Ainikiō, im jeļā naan ko Aō."
                },
                {
                    "number": 37,
                    "text": "Im kiiō, lo, Ij lewōj n̄an eok, Oliver Cowdery, im barāinwōt n̄an Devid Whitmer, bwe kom̧ro en naaj pukpukot Ro Jon̄oulruo, ro enaaj wōr aer ikdeelel kein ko Iaar ekkōnono kaki;"
                },
                {
                    "number": 38,
                    "text": "Im jān ikdeelel ko aer im jerbal ko aer kom̧ro naaj jeļā er."
                },
                {
                    "number": 39,
                    "text": "Im n̄e em̧ōj amiro lo er kom̧ro naaj kwaļo̧k men kein n̄an er."
                },
                {
                    "number": 40,
                    "text": "Im kom̧ naaj wōtlo̧k im kabun̄-jar n̄an Jemān ilo Eta."
                },
                {
                    "number": 41,
                    "text": "Im kom̧ aikuj kwaļo̧k naan n̄an laļ, im ba: Kom̧ aikuj ukeļo̧k im peptaij, ilo etan Jisōs Kraist;"
                },
                {
                    "number": 42,
                    "text": "Bwe aolep armej reaikuj ukeļo̧k im peptaij, im jab em̧m̧aan raņ wōt, ak kōrā raņ, im ajri raņ ro rekar tōpar iiō in bōk eddo."
                },
                {
                    "number": 43,
                    "text": "Im kiiō, ālikin amiro kar bōk men in, kom̧ro aikuj kōjparok kien ko Aō ilo men otemjeļo̧k;"
                },
                {
                    "number": 44,
                    "text": "Im jān peimiro Inaaj jerbale juon jerbal ekabwilōn̄lōn̄ ilubwiljin ro nejin armej raņ, n̄an kalel būruōn elōn̄ iaer kōn jero̧wiwi ko aer, bwe ren maron̄ itok n̄an ukeļo̧k, im bwe ren maron̄ itok n̄an aelōn̄ eo an Jema."
                },
                {
                    "number": 45,
                    "text": "Kōn menin, kōjeraam̧m̧an ko Ij liwōj n̄an kom̧ro rej ilōn̄in aolep men otemjeļo̧k."
                },
                {
                    "number": 46,
                    "text": "Im ālikin amiro kar bōk men in, eļan̄n̄e kom̧ro ban kōjparok kien ko Aō kom̧ro jamin mour ilo aelōn̄ eo an Jema."
                },
                {
                    "number": 47,
                    "text": "Lo, N̄a, Jisōs Kraist, ami Irooj im ami Anij, im ami Ripinmuur, jān kajoor eo an Jetōb eo Aō Iaar kōnono men in. Amen."
                }
            ]
        },
        "/study/scriptures/dc-testament/dc/19": {
            "uri": "/study/scriptures/dc-testament/dc/19",
            "title": "Katak im Bujen Ko 19",
            "data_type": "chapter",
            "chapter_name": "Jekjōn 19",
            "chapter_summary": [
                "1–3, Kraist ej kabwijer aolep kajoor; 4–5, Aolep armej aikuj ukeļo̧k ak en̄taan; 6–12, Kaje ejjeļo̧k jem̧ļo̧kin ej kaje eo an Anij; 13–20, Kraist eaar en̄taan n̄an aolep, bwe ren maron̄ jab en̄taan eļan̄n̄e renaaj ukeļo̧k; 21–28, Kwaļo̧k naan kōn gospel in ukeļo̧k; 29–41, Kabun̄bun̄ļo̧k naan ko rem̧m̧an."
            ],
            "verses": [
                {
                    "number": 1,
                    "text": "N̄aij Alpa im Omega, Kraist Irooj; aaet, em̧ool N̄aij E, jinoin im jem̧ļo̧kin, Ripinmuur eo an laļ."
                },
                {
                    "number": 2,
                    "text": "N̄a, ālikin Aō kar kōtōprak im kadedeļo̧k ankilaan Eo N̄aij An, em̧ool Jema, kōn Eō—im Iaar kōm̧m̧ane men in bwe In maron̄ door aolep men otemjeļo̧k n̄an Eō make—"
                },
                {
                    "number": 3,
                    "text": "Dāpiji aolep kajoor, em̧ool n̄an ko̧kkure eo an Setan im jerbal ko an ilo jem̧ļo̧k in laļ, im raan in ekajet eo eļap āliktata, eo Inaaj kōm̧m̧ane ioon ro rej jokwe ioon laļ, ekajet aolep armej ekkar n̄an jerbal ko an im kōm̧m̧an ko eaar kōm̧m̧ani."
                },
                {
                    "number": 4,
                    "text": "Im elukkuun m̧ool aolep armej eaikuj ukeļo̧k ak en̄taan, bwe N̄a, Anij, ejjeļo̧k Jem̧ļo̧kū."
                },
                {
                    "number": 5,
                    "text": "Kōn menin, Ij jab jeorļo̧k ekajet ko Inaaj kōm̧m̧ani, ak wo ko renaaj wōnm̧aanļo̧k, jan̄, lim̧ō im n̄i ļaļļaļ, aaet, n̄an ro lo er ituanmiin̄ū."
                },
                {
                    "number": 6,
                    "text": "Mekarta, e ej jab jeje ke enaaj ejjeļo̧k jem̧ļo̧k in en̄taan in, ak em̧ōj jeje en̄taan eo ejjeļo̧k jem̧ļo̧kin."
                },
                {
                    "number": 7,
                    "text": "Bar juon alen, em̧ōj jeje mej indeeo; kōn menin eļapļo̧k an alikkar jān jeje ko rekwōjarjar jet, bwe emaron̄ jerbal ioon būruōn ro nejin armej raņ, dipiio n̄an aiboojoj eo an Eta."
                },
                {
                    "number": 8,
                    "text": "Kōn menin, Inaaj kōmmeļeļeik n̄an kom̧ mennin ittino in, bwe ekkar n̄an kom̧ bwe kom̧in jeļā em̧ool āinwōt rijjilōk ro Aō."
                },
                {
                    "number": 9,
                    "text": "Ij ekkōnono n̄an kom̧ ro kāālet er ilo men in, em̧ool āinwōt juon, bwe kom̧in maron̄ deļo̧n̄tok ilo kakkije eo Aō."
                },
                {
                    "number": 10,
                    "text": "Bwe, lo, mennin ittino eo ilo jerbal in Anij, ewi jon̄an an ļap! Bwe, lo, N̄a ejjeļo̧k jem̧ļo̧kū, im kaje eo me leļo̧k jān Peiū ej kaje ejjeļo̧k jem̧ļo̧kin, bwe Ejjeļo̧k Jem̧ļo̧kin ej Eta. Kōn menin—"
                },
                {
                    "number": 11,
                    "text": "Kaje indeeo ej kaje eo an Anij."
                },
                {
                    "number": 12,
                    "text": "Kaje ejjeļo̧k jem̧ļo̧kin ej kaje eo an Anij."
                },
                {
                    "number": 13,
                    "text": "Kōn menin, Ij jiron̄ eok n̄an ukeļo̧k, im kōjparok kien ko me kwaar bōki jān pein rikarejera Josep Smith, Jun., ilo Eta;"
                },
                {
                    "number": 14,
                    "text": "Im ej jān kajoor bōtata eo Aō bwe kwaar bōki;"
                },
                {
                    "number": 15,
                    "text": "Kōn menin Ij jiron̄ eok n̄an ukeļo̧k—ukeļo̧k, n̄e I ab den̄ļo̧ke eok kōn aļaļ in Lo̧n̄iū, im kōn Aō illu, im Aō libabne, im en̄taan ko am naaj kanooj metak—ewi jon̄an aer metak kwōj jab jeļā, ewi jon̄an ekkan̄ in kwōj jab jeļā, aaet, ewi jon̄an pen in ineeke kwōj jab jeļā."
                },
                {
                    "number": 16,
                    "text": "Bwe lo, N̄a, Anij, Iaar en̄taan kōn men kein n̄an aolep, bwe ren maron̄ jab en̄taan eļan̄n̄e renaaj ukeļo̧k;"
                },
                {
                    "number": 17,
                    "text": "Ak eļan̄n̄e reban ukeļo̧k renaaj aikuj en̄taan em̧ool āinwōt N̄a;"
                },
                {
                    "number": 18,
                    "text": "En̄taan eo eaar kōm̧m̧an bwe N̄a, em̧ool Anij, eo Eļaptata jān aolep, n̄an wūdiddid kōnke metak eo, im n̄an bōtōktōk ilo aolepān Ānbwinnū, im n̄an en̄taan jim̧or ilo ānbwin im jetōb—im Ikar kōņaan bwe In maron̄ kar jab idaak kap eo emeo̧, im jenlik—"
                },
                {
                    "number": 19,
                    "text": "Mekarta, aiboojoj n̄an Jema, im Iaar bōke im kadedeļo̧k m̧aanjāppopo ko Aō n̄an ro nejin armej raņ."
                },
                {
                    "number": 20,
                    "text": "Kōn menin, Ij jiron̄ eok bar juon alen n̄an ukeļo̧k, n̄e Iab kōttāik eok kōn Aō kajoor bōtata; im bwe kwōn kwaļo̧k jero̧wiwi ko am, n̄e kwo ab en̄taan kōn kaje kein ko Iaar ekkōnono kaki, ko me ilo diktata, aaet, em̧ool ilo jekjek eo ilaļtata kwaar nemake ilo iien eo Iaar bōkļo̧k Jetōb eo Aō."
                },
                {
                    "number": 21,
                    "text": "Im Ij jiron̄ eok bwe kwōn kwaļo̧k naan kōn ejjeļo̧k ak ukeļo̧k, im jab kwaļo̧k men kein n̄an laļ in m̧ae ej mālōtlōt ilo N̄a."
                },
                {
                    "number": 22,
                    "text": "Bwe reban bōk kanniōk kiiō, ak milik reaikuj bōk; kōn menin, reaikuj jab jeļā men kein, n̄e raab mej."
                },
                {
                    "number": 23,
                    "text": "Ekkatak jān Eō, im ron̄jaki naan ko Aō; etetal ilo ettā in Jetōb eo Aō, im enaaj wōr am aenōm̧m̧an ilo N̄a."
                },
                {
                    "number": 24,
                    "text": "N̄a Jisōs Kraist; Iaar itok jān ankilaan Jema, im Ij kōm̧m̧ane Ankilaan."
                },
                {
                    "number": 25,
                    "text": "Im bar juon alen, Ij jiron̄ eok bwe kwōn jab ankoņake kōrā eo pāleen riturum̧; ak kappukot mour eo an riturum̧."
                },
                {
                    "number": 26,
                    "text": "Im bar juon alen, Ij jiron̄ eok bwe kwōn jab ankoņake men eo mweiōm, ak ajeje ilo ejjeļo̧k wōņāān n̄an jeje eo an Bok in Mormon, eo ewōr ie m̧ool eo im naan eo an Anij—"
                },
                {
                    "number": 27,
                    "text": "Eo ej Aō naan n̄an ro riAelōn̄ ko, bwe epaak an maron̄ etal n̄an riJu, ro jān er riLeman ro rej juon m̧ōttaer, bwe ren maron̄ tōmak gospel eo, im reilo̧k jaab n̄an juon Messaia n̄an itok eo ekar dedeļo̧k an itok."
                },
                {
                    "number": 28,
                    "text": "Im bar juon alen, Ij jiron̄ eok bwe kwōn jar ilo ainikien barāinwōt ilo būruōm̧; aaet, im̧aan laļ in barāinwōt ilo ittino, ilo ijoko jabdewōt barāinwōt ilo am make iaam."
                },
                {
                    "number": 29,
                    "text": "Im kwo naaj kabun̄bun̄ļo̧k naan ko rem̧m̧an, aaet, kajeeded e ioon toļ ko, im ioon jikin utiej otemjej, im ilubwiljin armej otemjej naaj kōmālim eok n̄an lo er."
                },
                {
                    "number": 30,
                    "text": "Im kwo naaj kōm̧m̧ane kōn aolep ettā, lōke ilo N̄a, jab kajjirere ņae rikajjirere ro."
                },
                {
                    "number": 31,
                    "text": "Im kōn katak ko rem̧wilaļ kwōn jab ekkōnono, ak kwōn kwaļo̧k ukeļo̧k im tōmak ioon Rilo̧mo̧o̧r, im jeorļo̧k in jero̧wiwi ko jān peptaij, im jān kijeek, aaet, em̧ool Jetōb Kwōjarjar eo."
                },
                {
                    "number": 32,
                    "text": "Lo, en̄in ej juon kien eļap im āliktata me I naaj lewōj n̄an eok kōn menin; bwe men in enaaj bwe n̄an am etetal raan n̄an raan, em̧ool n̄an jem̧ļo̧k in mour eo am."
                },
                {
                    "number": 33,
                    "text": "Im būrom̧ōj kwo naaj bōk eļan̄n̄e kwo naaj kajekdo̧o̧ni kapilōk kein, aaet, em̧ool ko̧kkure eo am im an men ko mweiōm."
                },
                {
                    "number": 34,
                    "text": "Kōtļo̧k juon m̧ōttan men ko mweiōm, aaet, em̧ool m̧ōttan bwidej ko am, im aolep ijello̧kun wōt n̄an rie an baam̧le eo am."
                },
                {
                    "number": 35,
                    "text": "Kōļļāik m̧uri eo kwaar kooņtōreak e ippān bar print i bok eo. Kōtļo̧k eok jān kōm̧akoko."
                },
                {
                    "number": 36,
                    "text": "Likūt m̧weo im̧ōm im ijo jikūm̧, ijello̧kun wōt n̄e kwo naaj kōņaan lo baam̧le eo am;"
                },
                {
                    "number": 37,
                    "text": "Im ekkōnono ilo anemkwōj n̄an aolep; aaet, kwaļo̧k, kōketak, kabun̄bun̄ļo̧k m̧ool eo, em̧ool kōn juon ainikien eļļaaj, kōn ainikien lan̄lōn̄, im kūr—Hosana, hosana, ejeraam̧m̧an etan Irooj Anij!"
                },
                {
                    "number": 38,
                    "text": "Jar iien otemjej, im Inaaj lutōkleplep Jetōb eo Aō ioom, im ekanooj ļap naaj jeraam̧m̧an eo am—aaet, em̧ool eļapļo̧k jān n̄e kwōnaaj kar bōk mennin aorōk ko an laļ im tōn̄tōn̄ in kōt eo ippāntok."
                },
                {
                    "number": 39,
                    "text": "Lo, kwo maron̄ ke kōnono jān men in im jab lan̄lōn̄ im lōn̄aje būruōm̧ kōn lo̧udin̄din̄?"
                },
                {
                    "number": 40,
                    "text": "Ak kwo maron̄ ke ettōr to ettōrtak wōt āinwōt juon ritōl ripilo?"
                },
                {
                    "number": 41,
                    "text": "Ak kwo maron̄ ke ettā im kōtōmļap, im m̧akūtkūt ilo mālōtlōt Im̧aō? Aaet, itok n̄an Ippa am Rilo̧mo̧o̧r. Amen."
                }
            ]
        },
        "/study/scriptures/dc-testament/dc/20": {
            "uri": "/study/scriptures/dc-testament/dc/20",
            "title": "Katak im Bujen Ko 20",
            "data_type": "chapter",
            "chapter_name": "Jekjōn 20",
            "chapter_summary": [
                "1–16, Bok in Mormon ej kam̧ool ke jerbal eo ilo raan kein āliktata ej jān lan̄; 17–28, Katak ko kōn kōm̧anan eo, wōtlo̧k eo, pinmuur eo, im peptaij rej kapeni; 29–37, Kien ko rej kajeikik ukeļo̧k, kajejjet, kokwōjarjar, im peptaij rej ellaajrak; 38–67, Jerbal ko an elder ro, pris ro, rikaki ro, im tikōn ro kōnono kaki ilo tukaduier; 68–74, Jerbal ko an ro uwaan Kabun̄, kōjeraam̧m̧an an ajri ro, im wāween peptaij rej kwaļo̧ki; 75–84, Jar ko an kwōjkwōj im karōk ko kōn wāween kajeikik ro uwaan Kabun̄ rej litoki."
            ],
            "verses": [
                {
                    "number": 1,
                    "text": "Wanlōntak eo an Kabun̄ eo an Kraist ilo raan kein āliktata, im kiiō ej juon to̧ujin ruwalitōkbukwi im jiln̄uul jilu iiō jān kar itok eo an ad Irooj im Rilo̧mo̧o̧r Jisōs Kraist ilo kanniōk, eo kar karōk kobban im kajutake ilo wōt errā eo n̄an kien ko an laļ in am̧, jān ankilaan im kien ko an Anij, ilo allōn̄ eo kein kāāmen, im ilo raan eo kein kajiljino in allōn̄ etan Eprōļ—"
                },
                {
                    "number": 2,
                    "text": "Kien ko kar liļo̧k n̄an Josep Smith, Jun., eo Anij eaar kūri, im kar kapit e juon rijjilōk an Jisōs Kraist, bwe en elder eo kein kajuon an kabun̄ in;"
                },
                {
                    "number": 3,
                    "text": "Im n̄an Oliver Cowdery, eo Anij eaar barāinwōt kūr e, juon rijjilōk an Jisōs Kraist, bwe en elder eo kein karuo an kabun̄ in, im kar kapit e ium̧win pein;"
                },
                {
                    "number": 4,
                    "text": "Im men in ekkar n̄an jouj an ad Irooj im Rilo̧mo̧o̧r Jisōs Kraist, eo n̄an E en aiboojoj otemjej, jim̧or kiiō im indeeo. Amen."
                },
                {
                    "number": 5,
                    "text": "Ālikin kar lukkuun kaalikkare n̄an elder in kein kajuon ke eaar bōk jeorļo̧k bōd eo jān jero̧wiwi ko an, eaar bar lokjak ilo wōjwaan ko an laļ in;"
                },
                {
                    "number": 6,
                    "text": "Ak ālikin ukeļo̧k, im kōttāik e make ilo m̧ool, kōn tōmak, Anij eaar jipan̄ e jān juon enjeļ ekwōjarjar, eo paotokin eaar āinwōt jarom, im eo ballin rekar erreo im mouj ilōn̄in aolep mouj otemjeļo̧k;"
                },
                {
                    "number": 7,
                    "text": "Im leļo̧k n̄an e kien ko me raar kōkejakļo̧kjeņ e;"
                },
                {
                    "number": 8,
                    "text": "Im leļo̧k n̄an e kajoor jān ijo eutiej, jān wāween ko kar kōpooji m̧oktaļo̧k, n̄an ukōte Bok in Mormon eo;"
                },
                {
                    "number": 9,
                    "text": "Eo ie ej ļo̧o̧k eo kōn juon armej raar wōtlo̧k, im tarlep in gospel eo an Jisōs Kraist n̄an ro riAelōn̄ ko im n̄an riJu barāinwōt;"
                },
                {
                    "number": 10,
                    "text": "Eo kar leļo̧k jān unoojdikdik an jetōb, im ej kapen e n̄an ro jet jān lotok in enjeļ raņ, im ej bun̄bun̄ļo̧k n̄an laļ in jān er—"
                },
                {
                    "number": 11,
                    "text": "Kam̧oole n̄an laļ in bwe jeje ko rekwōjarjar rej m̧ool, im bwe Anij ej kōkejakļo̧kjeņ armej raņ im kūr er n̄an jerbal eo ekwōjarjar An ilo tōre in im epepen in, barāinwōt ilo epepen ko etto;"
                },
                {
                    "number": 12,
                    "text": "Ilo jekjek in kwaļo̧k bwe E ej juon wōt Anij inne, rainin, im indeeo. Amen."
                },
                {
                    "number": 13,
                    "text": "Kōn menin, kōnke rekanooj eļap kam̧ool kein, jāni naaj ekajete laļ, em̧ool jon̄an wōt oran ro renaaj tokālik itok n̄an jeļāļo̧kjeņ eo kōn jerbal in."
                },
                {
                    "number": 14,
                    "text": "Im ro renaaj bōk e ilo tōmak, im jerbale jim̧we, naaj bōk juon kūrawūn in mour indeeo;"
                },
                {
                    "number": 15,
                    "text": "Ak ro rej kapen burueer ilo jab tōmak, im joļo̧k e, e naaj ro̧o̧l n̄an kein liaakeļo̧k eo aer make—"
                },
                {
                    "number": 16,
                    "text": "Bwe Irooj Anij eaar kōnono men in; im kōm, elder ro an kabun̄ in, kōm ar ron̄ im jeje kam̧ool kōn naan ko an Kiin̄ in ijo eutiej ewōj, eo n̄an E en aiboojoj indeeo im indeeo. Amen."
                },
                {
                    "number": 17,
                    "text": "Jān men kein kōm jeļā ke ewōr juon Anij ilo lan̄, eo Ej indeeo im ejjeļo̧k jem̧ļo̧kin, jān indeeo n̄an indeeo ej jab Anij in ukoktak, ribooje an lan̄ im laļ, im men ko otemjeļo̧k ilowaer;"
                },
                {
                    "number": 18,
                    "text": "Im bwe Eaar kōm̧anm̧an armej, m̧aan im kōrā, ilowaan wōt nememen im ilo jekjekin, Eaar kōm̧anm̧an er;"
                },
                {
                    "number": 19,
                    "text": "Im kar leļo̧k n̄an er kien ko bwe ren iakwe im jerbal n̄an E, eo wōt ej Anij emour im em̧ool, im bwe E aikuj in eo wōt im ren kabun̄-jar."
                },
                {
                    "number": 20,
                    "text": "Ak jān rupi kain̄i kein rekwōjarjar armej eaar erom mennin kanniōk im āinwōt devil, im erom armej em̧ōj an wōtlo̧k."
                },
                {
                    "number": 21,
                    "text": "Kōn menin, Anij Ekajoor Bōtata eaar letok Nejin emake Eaar Keotake, āinwōt kar je ilo jeje ko rekwōjarjar ko kar litok kōn E."
                },
                {
                    "number": 22,
                    "text": "Eaar iioon kapo ko ak Eaar jab eo̧ron̄ i."
                },
                {
                    "number": 23,
                    "text": "Eaar debwāāl, mej, im bar jerkak ilo raan eo kein kajilu;"
                },
                {
                    "number": 24,
                    "text": "Im wanlōn̄ļo̧k ilo lan̄, n̄an jijet ianbwijmaron̄ in Jemān, n̄an irooj kōn kajoor bōtata ekkar n̄an ankilaan eo Jemān;"
                },
                {
                    "number": 25,
                    "text": "Bwe jon̄an wōt eo renaaj tōmak im peptaij ilo Etan ekwōjarjar, im niknik ilo tōmak n̄an jem̧ļo̧kin, ren mour—"
                },
                {
                    "number": 26,
                    "text": "Jab wōt ro rekar tōmak ālikin An kar itok ilo ioļap in iien, ilo kanniōk, ak aolep ro jān jinoin, em̧ool jon̄an wōt oran eo m̧okta jān An kar itok, ro rekar tōmak ilo naan ko an rikanaan ro rekwōjarjar, ro raar kōnono āinwōt kar kabab-laļ er jān mennin letok eo an Jetōb Kwōjarjar, ro raar lukkuun kam̧ool kōn E ilo aolep men, ren bōk mour indeeo,"
                },
                {
                    "number": 27,
                    "text": "Barāinwōt ro renaaj kar itok tokālik, ro renaaj kar tōmak ilo mennin letok ko im kūr ko an Anij jān Jetōb Kwōjarjar, eo ej kam̧ool kōn Jemān im kōn Nejin;"
                },
                {
                    "number": 28,
                    "text": "Bwe Jemān, Nejin, im Jetōb Kwōjarjar rej juon Anij, indeeo im indeeo, ejjeļo̧k jem̧ļo̧kin. Amen."
                },
                {
                    "number": 29,
                    "text": "Im kōm jeļā bwe aolep armej reaikuj ukeļo̧k im tōmak ioon Etan Jisōs Kraist, im kabun̄-jar n̄an Jemān ilo Etan, im niknik ilo tōmak ioon Etan n̄an jem̧ļo̧kin, ak rejjab maron̄ mour ilo aelōn̄ in Anij."
                },
                {
                    "number": 30,
                    "text": "Im kōm jeļā bwe kajejjet kōn jouj an ad Irooj im Rilo̧mo̧o̧r Jisōs Kraist e jim̧we im m̧ool;"
                },
                {
                    "number": 31,
                    "text": "Im kōm jeļā barāinwōt, bwe kokwōjarjar kōn jouj eo an ad Irooj im Rilo̧mo̧o̧r Jisōs Kraist e jim̧we im m̧ool, n̄an aolep ro rej iakwe im jerbal n̄an Anij kōn aolep maron̄ ko, ļōmņak ko, im kajoor ko aer."
                },
                {
                    "number": 32,
                    "text": "Ak emaron̄ waļo̧k bwe armej remaron̄ bun̄ļo̧k jān jouj im eļļo̧k jān Anij eo emour;"
                },
                {
                    "number": 33,
                    "text": "Kōn menin kabun̄ eo en ron̄jake im jar iien otemjej, n̄e raab wōtlo̧k ilo kapo;"
                },
                {
                    "number": 34,
                    "text": "Aaet, im em̧ool ro em̧ōj kokwōjarjar er ren ron̄jake barāinwōt."
                },
                {
                    "number": 35,
                    "text": "Im kōm jeļā bwe men kein rej m̧ool im ekkar n̄an revelesōn ko an Jon, jab kobaikļo̧k n̄an e, ak kōjenik jān kanaan eo jān bok eo an, jeje ko rekwōjarjar, ak revelesōn ko an Anij me renaaj itok tokālik jān mennin letok im kajoor eo an Jetōb Kwōjarjar, ainikien Anij, ak lotok ko an enjeļ raņ."
                },
                {
                    "number": 36,
                    "text": "Im Irooj Anij Eaar kōnono men in; im utiej, kajoor im aiboojoj ren ilo̧k ilo̧k n̄an Etan ekwōjarjar, jim̧or kiiō im indeeo. Amen."
                },
                {
                    "number": 37,
                    "text": "Im bar juon alen, jān iaļan kien n̄an kabun̄ in kōn wāween peptaij—Aolep ro rej kōttāik er im̧aan Anij, im kōņaan peptaij, im wōnm̧aantak kōn bōro ko rerup im jetōb ko rettā, im kam̧ool im̧aan kabun̄ in ke raar lukkuun ukeļo̧k jān aolep jero̧wiwi ko aer, im rem̧ōņōņō in bōk ioer etan Jisōs Kraist, kōn juon pen in bōro n̄an jerbal n̄an E n̄an jem̧ļo̧k in, im kanooj kwaļo̧k jān jerbal ko aer bwe rekar bōk jān Jetōb eo an Kraist n̄an jeorļo̧k in jero̧wiwi ko aer, naaj bōk er ilo kabun̄ eo An jān peptaij."
                },
                {
                    "number": 38,
                    "text": "Jerbal ko an elder ro, pris ro, rikaki ro, tikōn ro, im ro uwaan kabun̄ eo an Kraist—Juon rijjilōk ej juon elder, im ej kūr eo an in n̄an peptaij;"
                },
                {
                    "number": 39,
                    "text": "Im n̄an kapit elder ro, pris ro, rikaki ro, im tikōn ro jet;"
                },
                {
                    "number": 40,
                    "text": "Im n̄an kōjeraam̧m̧an pilawā im wain eo—kakōļļe ko in ānbwinnin im bōtōktōkin Kraist—"
                },
                {
                    "number": 41,
                    "text": "Im n̄an kapen ro rej peptaij tok ilo kabun̄ in, jān likūt pā ko ioon n̄an peptaij an kijeek im Jetōb Kwōjarjar, ekkar n̄an jeje ko rekwōjarjar;"
                },
                {
                    "number": 42,
                    "text": "Im n̄an katakin, kōmmeļeļeik, kōketak, peptaij, im emmejraake kabun̄ eo;"
                },
                {
                    "number": 43,
                    "text": "Im n̄an kapen kabun̄ in jān likūt ioon pā ko, im leļo̧k an Jetōb Kwōjarjar;"
                },
                {
                    "number": 44,
                    "text": "Im n̄an bōk tōl eo ilo aolep kwelo̧k ko."
                },
                {
                    "number": 45,
                    "text": "Elder ro ren kajeikik kwelo̧k ko āinwōt an Jetōb Kwōjarjar tōl er, ekkar n̄an kien im revelesōn ko an Anij."
                },
                {
                    "number": 46,
                    "text": "Jerbal an pris ej n̄an kwaļo̧k naan, katakin, kōmmeļeļeik, kōketak, im peptaij, im kōjeraam̧m̧an kwōjkwōj eo,"
                },
                {
                    "number": 47,
                    "text": "Im loļo̧k m̧weo im̧ōn kajjojo uwaan, im kōketak er n̄an jar ilo ainikier im ilo ittino im kōm̧m̧ani aolep jerbal ko an baam̧le."
                },
                {
                    "number": 48,
                    "text": "Im e maron̄ barāinwōt kapit pris ro, rikaki ro, im tikōn ro jet."
                },
                {
                    "number": 49,
                    "text": "Im e ej aikuj bōk tōl ilo kwelo̧k ko n̄e ejjeļo̧k eldere pād;"
                },
                {
                    "number": 50,
                    "text": "Ak n̄e ewōr juon elder epād, e eaikuj wōt kwaļo̧k naan, katakin, kōmmeļeļeik, kōketak, im peptaij,"
                },
                {
                    "number": 51,
                    "text": "Im loļo̧k m̧weo im̧ōn kajjojo uwaan, kōketak er n̄an jar ilo ainikier im ilo ittino im kōm̧m̧ani aolep jerbal ko an baam̧le."
                },
                {
                    "number": 52,
                    "text": "Ilo aolep jerbal kein pris eo eaikuj jipan̄ elder eo eļan̄n̄e emennin aikuj."
                },
                {
                    "number": 53,
                    "text": "Jerbal eo an rikaki eo ej n̄an emmejraake kabun̄ in iien otemjej, im pād ippāer im kōkajoor er;"
                },
                {
                    "number": 54,
                    "text": "Im lale bwe en ejjeļo̧k nana ilo kabun̄ in, ak ļōkatip ippen doon, ak riab, ruruwe, ak kōnono nana;"
                },
                {
                    "number": 55,
                    "text": "Im lale bwe kabun̄ eo en kuktok ippān doon emmakijkij, im barāinwōt lale bwe aolep ro uwaan rej kōm̧m̧ani jerbal ko aer."
                },
                {
                    "number": 56,
                    "text": "Im e ej aikuj tōl kwelo̧k ko ilo jako an elder ak pris eo—"
                },
                {
                    "number": 57,
                    "text": "Im ej aikuj bōk jipan̄ iien otemjej, ilo aolep jerbal ko an ilo kabun̄, jān tikōn ro, eļan̄n̄e emennin aikuj."
                },
                {
                    "number": 58,
                    "text": "Ak jaab rikaki ro ak tikōn ro ewōr aer maron̄ n̄an peptaij, kōjeraam̧m̧an kwōjkwōj eo, ak likūt pā ko ioon;"
                },
                {
                    "number": 59,
                    "text": "Ijoke, rej, aikuj kakkōl, tipdiki, kōketak, im katakin, im karuwainenetok aolep n̄an itok n̄an Kraist."
                },
                {
                    "number": 60,
                    "text": "Aolep elder, pris, rikaki, ak tikōn ej aikuj ekkapit ekkar n̄an mennin letok ko im kūr ko an Anij n̄an e; im eaikuj ekkapit ekkar n̄an kajoor eo an Jetōb Kwōjarjar, eo ej ilo eo ej kapit e."
                },
                {
                    "number": 61,
                    "text": "Jet elder ro rej booje kabun̄ eo an Kraist ren kwelo̧k ilo juon kwelo̧k juon alen ilo jilu allōn̄, ak jān iien n̄an iien āinwōt naaj ilo kwelo̧k ko kōmlet ak jitōn̄e;"
                },
                {
                    "number": 62,
                    "text": "Im kwelo̧k kein ba kaki ren kōm̧m̧ani jabdewōt jerbal ko an kabun̄ im reaikuj in kōm̧m̧an ilo iien eo."
                },
                {
                    "number": 63,
                    "text": "Elder ro ren bōk peba in mālim ko aer jān elder ro jet, jān errā eo an jarlepju eo rej jar ippān, ak jān kwelo̧k ko."
                },
                {
                    "number": 64,
                    "text": "Kajjojo pris, rikaki, ak tikōn, eo kar ekkapit jān juon pris, emaron̄ bōk peba eo an jān e ilo iien eo, peba eo me, n̄e kwaļo̧k n̄an juon elder, enaaj kōmaron̄ e n̄an juon mālim, eo enaaj kōmālim e n̄an kōm̧m̧ani jerbal ko an kūr eo an, ak e maron̄ bōk e jān juon kwelo̧k."
                },
                {
                    "number": 65,
                    "text": "Ejjeļo̧k juon armej en ekkapit n̄an jabdewōt opij ilo kabun̄ in, ijo ewōr juon branch em̧ōj karōk ņa kobban an ejja kabun̄ in wōt, eļan̄n̄e ejjab kōn errā eo an kabun̄;"
                },
                {
                    "number": 66,
                    "text": "Ak elder ro rej tōl, bisop ro rej ito-itak, ro uwaan ko̧o̧njeļ eo eutiej, pris utiej ro, im elder ro, remaron̄ bōk utiej eo n̄an ekkapit, ijo ejjeļo̧k branch an kabun̄ in ie im juon errā emaron̄ jab kūri."
                },
                {
                    "number": 67,
                    "text": "Kajjojo president an priesthood eo eutiej (ak elder in tōl), bisop, eo uwaan ko̧o̧njeļ eo eutiej, im pris eutiej, en ekkapit jān tōl an juon ko̧o̧njeļ eo eutiej ak kwelo̧k eo eļap."
                },
                {
                    "number": 68,
                    "text": "Jerbal eo an ro uwaan ālikin bōk er jān peptaij—Elder ro ak pris ro en bwe aer iien n̄an tipdiki men otemjej kōn kabun̄ eo an Kraist n̄an aer meļeļe, m̧okta jān aer bōk kwōjkwōj im kapen er jān likūt pā ko ioon jān elder ro, bwe men otemjej ren maron̄ kōm̧m̧an ilo koņ."
                },
                {
                    "number": 69,
                    "text": "Im ro uwaan ren kwaļo̧k im̧aan kabun̄ eo, im barāinwōt im̧aan elder ro, jān etetal im em̧m̧ao jim̧we, bwe remaron̄ tōllo̧ke, bwe en maron̄ wōr jerbal ko im tōmak rej errā n̄an jeje ko rekwōjarjar—etetal ilo weeppān im̧aan Irooj."
                },
                {
                    "number": 70,
                    "text": "Aolep uwaan kabun̄ eo an Kraist ro ewōr nejier ren bōktok er n̄an elder ro im̧aan kabun̄ eo, ro ren likūt peier ioer ilo etan Jisōs Kraist, im kōjeraam̧m̧an er ilo Etan."
                },
                {
                    "number": 71,
                    "text": "Ejjeļo̧k juon naaj bōke ilo kabun̄ eo an Kraist m̧ae an tōpar iiō ko in bōk eddo im̧aan Anij, im ejeļā wāween ukeļo̧k."
                },
                {
                    "number": 72,
                    "text": "Peptaij en kōm̧m̧an ilo jekjek in ilaļ n̄an aolep ro rej ukeļo̧k—"
                },
                {
                    "number": 73,
                    "text": "Armej eo Anij eaar kūr e im ewōr an maron̄ jān Jisōs Kraist n̄an peptaij, en wanlaļļo̧k ilo dān eo ippān ļeo ak lio eaar jakem̧aantak e make n̄an peptaij, im naaj ba, kūr ļeo ak lio kōn etan: Bwe em̧ōj an Jisōs Kraist kōmāron̄ eō, ij peptaij eok ilo etan Jemān, im Nejin, im Jetōb Kwōjarjar. Amen."
                },
                {
                    "number": 74,
                    "text": "Innām enaaj kattuļo̧k ļeo ak lio ilo dān eo, im waļo̧ktok bar juon alen jān dān eo."
                },
                {
                    "number": 75,
                    "text": "Emennin aikuj bwe kabun̄ eo an kuktok ippān doon emmakijkij n̄an bōk m̧ōttan pilawā im wain eo ilo ememeje Irooj Jisōs;"
                },
                {
                    "number": 76,
                    "text": "Im elder eo ak pris eo enaaj kōm̧m̧ane; im ālikin jekjek in enaaj kōm̧m̧ane—enaaj bukwelōlō ippān jarlepju eo im kūr n̄an Jemān ilo jar em̧ool, im ba:"
                },
                {
                    "number": 77,
                    "text": "O Anij, Jemām Indeeo, kōmij kajjitōk Ippam̧ ilo etan Nejūm̧, Jisōs Kraist, n̄an kōjeraam̧m̧an im kokwōjarjar pilawā in n̄an jetōb ko an ro otemjej rej bōk m̧ōttan, bwe ren maron̄ m̧ōn̄ā ilo aer ememej ānbwinnin Nejūm̧, im kam̧ool n̄an Kwe, O Anij, Jemām Indeeo, bwe rem̧ōņōņō in bōk ioer etan Nejūm̧, im keememej E iien otemjej, im kōjparok kien ko An ko Eaar liļo̧k n̄an er; bwe Jetōb eo An en maron̄ pād ippāer iien otemjej. Amen."
                },
                {
                    "number": 78,
                    "text": "Wāween eo n̄an kōjeraam̧m̧ane wain eo—e naaj bōk kap eo barāinwōt, im ba:"
                },
                {
                    "number": 79,
                    "text": "O Anij, Jemām Indeeo, kōmij kajjitōk Ippam̧, ilo etan Nejūm̧, Jisōs Kraist, n̄an kōjeraam̧m̧an im kokwōjarjar wain in n̄an jetōb ko an ro otemjej rej idaak jān e, bwe ren maron̄ kōm̧m̧ane ilo ememej bōtōktōkin Nejūm̧, eo eaar to̧o̧rļo̧k kōn er; bwe ren maron̄ kam̧ool n̄an Kwe, O Anij, Jemām Indeeo, bwe ren keememej E iien otemjej, bwe Jetōb eo An en maron̄ pād ippāer. Amen."
                },
                {
                    "number": 80,
                    "text": "Jabdewōt uwaan kabun̄ eo an Kraist ej jirilo̧k, ak em̧ōj ibeb e ilo bōd, naaj jerbal ippān āinwōt an jeje ko rekwōjarjar tōl."
                },
                {
                    "number": 81,
                    "text": "Enaaj jerbal an jet jarlepju in rijar ko, rej booje kabun̄ eo an Kraist, n̄an jilkinļo̧k juon ak elōn̄ļo̧k ian rikaki ro aer n̄an pād ilo jet kwelo̧k ko kōm̧m̧an jān elder ro an kabun̄ in,"
                },
                {
                    "number": 82,
                    "text": "Ippān juon laajrak in āt ko etan jet ian ro uwaan rekar koba ippān doon ippān kabun̄ jān kwelo̧k eo ļo̧k; ak jilkinļo̧k ipein juon pris; āindein bwe juon laajrak iien otemjej in āt ko etan ro ilo aolepān kabun̄ in en maron̄ kōm̧m̧an ilo juon bok jān juon ian elder ro, jabdewōt eo elder ro jet renaaj jitōn̄e jān iien n̄an iien;"
                },
                {
                    "number": 83,
                    "text": "Im barāinwōt, eļan̄n̄e jabdewōt em̧ōj joļo̧ke jān kabun̄ in, bwe etaer ren maron̄ bukweļo̧k jān ļo̧o̧k in āt ko eo eļap an kabun̄."
                },
                {
                    "number": 84,
                    "text": "Aolep ro uwaan rej em̧m̧akūt jān jarlepju in jar eo rekar jokwe ie, eļan̄n̄e rej ilo̧k n̄an jarlepju in jar eo jab jeļā kajjier ie, remaron̄ bōk juon lōta eo ej kaalikkar ke rej uwaan im em̧m̧an etaer, peba in kam̧ool in maron̄ in jain jān jabdewōt elder ak pris eļan̄n̄e uwaan e make ejeļā kajjien elderak pris eo, ak emaron̄ in jain jān rikaki ro ak tikōn ro an kabun̄ in."
                }
            ]
        },
        "/study/scriptures/dc-testament/dc/21": {
            "uri": "/study/scriptures/dc-testament/dc/21",
            "title": "Katak im Bujen Ko 21",
            "data_type": "chapter",
            "chapter_name": "Jekjōn 21",
            "chapter_summary": [
                "1–3, Kar kūr Josep Smith bwe en juon rilolo, riukok, rikanaan, rijjilōk im elder; 4–8, Naan eo an enaaj tōl jibadbad eo an Zaion; 9–12, Ro Rekwōjarjar renaaj tōmak naan ko an n̄e ej kōnono jān Rikaenōm̧m̧an."
            ],
            "verses": [
                {
                    "number": 1,
                    "text": "Lo, enaaj wōr juon ļo̧o̧k kōjparoke ilubwiljimi; im ilowaan naaj kūr eok juon rilolo, juon riukok, juon rikanaan, juon rijjilōk an Jisōs Kraist, juon elder an kabun̄ eo kōn ankilaan Anij Jemān, im jouj an am Irooj Jisōs Kraist,"
                },
                {
                    "number": 2,
                    "text": "Kōnke kwo bab-laļ jān Jetōb Kwōjarjar n̄an kadedeļo̧k pedped eo, im n̄an kalōk e n̄an tōmak eo ekwōjarjar tata."
                },
                {
                    "number": 3,
                    "text": "Kabun̄ eo me kar karōke kobban im kajutake ilo iiō eo an ad Irooj jon̄oulruwalitōkbukwi im jiln̄uul, ilo allōn̄ eo kein kāāmen, im ilo raan eo kein kajiljino ilo allōn̄ eo ņa etan Eprōļ."
                },
                {
                    "number": 4,
                    "text": "Kōn menin, meļeļein kabun̄ in, kom̧ naaj eo̧ron̄ aolep naan ko im kien ko an ko enaaj liwōj n̄an kom̧ āinwōt an bōki, etetal ilo kwōjarjar otemjej Im̧aō;"
                },
                {
                    "number": 5,
                    "text": "Bwe naan an kom̧ naaj bōke, āinwōt n̄e jān Lo̧n̄iiū make, ilo aolep kōmmaanwa im tōmak."
                },
                {
                    "number": 6,
                    "text": "Bwe jān kōm̧m̧ani men kein aor ko an hell rej jamin anjo̧ ņae kom̧; aaet, im Irooj Anij enaaj kajjeplōklōk kajoor ko an marok jān imami, im kōm̧m̧an bwe lan̄ ko ren wūdiddid n̄an em̧m̧an eo ami, im aiboojoj an Etan."
                },
                {
                    "number": 7,
                    "text": "Bwe āindein Irooj Anij ej ba: E Iaar kabab-laļe n̄an kōm̧akūt jibadbad eo an Zaion ilo kajoor eļap n̄an em̧m̧an, im an tiljek I jeļā, im jar ko an Iaar ron̄."
                },
                {
                    "number": 8,
                    "text": "Aaet, an liaajlo̧ļ kōn Zaion em̧ōj Aō loe, im Inaaj kōm̧m̧an bwe en jab būrom̧ōj kōn e ļo̧k wōt; bwe raan ko in an m̧ōņōņō rej itok n̄an jeorļo̧k in jero̧wiwi ko an, im alikkar ko in kōjeraam̧m̧an ko Aō ioon jerbal ko an."
                },
                {
                    "number": 9,
                    "text": "Bwe, lo, Inaaj kōjeraam̧m̧an aolep ro rej jerbal ilo jikin kallib grep eo Aō kōn juon jeraam̧m̧an eo ekajoor, im renaaj tōmak ioon naan ko an, ko rej liļo̧k n̄an e kōn N̄a jān Rikaenōm̧m̧an eo, eo ej kaalikkar bwe Jisōs eaar debwāāl jān armej ro rejero̧wiwi kōn jero̧wiwi ko an laļ, aaet, kōn jeorļo̧k in jero̧wiwi ko n̄an bōro eo ettā."
                },
                {
                    "number": 10,
                    "text": "Kōn menin ekkar n̄an Eō bwe e en aikuj en ekkapit jān kwe, Oliver Cowdery Aō rijjilōk;"
                },
                {
                    "number": 11,
                    "text": "Im men in ej juon kain̄i n̄an eok, bwe kwōj juon elder ium̧win pein, āindein kōnke e ej kajuon n̄an eok, bwe kwōn maron̄ juon elder n̄an kabun̄ in an Kraist, eo ej etņake Eta—"
                },
                {
                    "number": 12,
                    "text": "Im rikwaļo̧k naan eo m̧oktata jān kabun̄ in n̄an kabun̄ in, im im̧aan laļ in, aaet, im̧aan ro riAelōn̄ ko; aaet, im āindein Irooj Anij ej ba, lo, lo! n̄an riJu raņ barāinwōt. Amen."
                }
            ]
        },
        "/study/scriptures/dc-testament/dc/22": {
            "uri": "/study/scriptures/dc-testament/dc/22",
            "title": "Katak im Bujen Ko 22",
            "data_type": "chapter",
            "chapter_name": "Jekjōn 22",
            "chapter_summary": [
                "1, Peptaij ej juon bujen eo ekāāl im ejjeļo̧k jem̧ļo̧kin; 2–4, Peptaij ko kōm̧m̧an ium̧win maron̄ eaikuji."
            ],
            "verses": [
                {
                    "number": 1,
                    "text": "Lo, Ij ba n̄an kom̧ bwe aolep bujen ko rem̧or Iaar kōm̧m̧an bwe ren jako ilo men in; im men in ej bujen eo ekāāl im ejjeļo̧k jem̧ļo̧kin, em̧ool men eo me kar jān jinoin."
                },
                {
                    "number": 2,
                    "text": "Kōn menin, men̄e juon armej ej peptaij jibukwi alen ejjeļo̧k tokjān n̄an e, bwe kom̧ij jab maron̄ deļo̧n̄ ilo aor erānin̄ kōn kien Moses, ak jab kōn jerbal ko ami remej."
                },
                {
                    "number": 3,
                    "text": "Bwe ej kōn jerbal ko remej ami Iaar kōm̧m̧an bwe bujen in āliktata im kabun̄ in en ekkal n̄an Eō, em̧ool āinwōt ilo raan ko etto."
                },
                {
                    "number": 4,
                    "text": "Kōn menin, kom̧in deļo̧n̄ ilo aor eo, āinwōt Iaar jiron̄ kom̧, im jab kappukot n̄an kapilōk ami Anij. Amen."
                }
            ]
        },
        "/study/scriptures/dc-testament/dc/23": {
            "uri": "/study/scriptures/dc-testament/dc/23",
            "title": "Katak im Bujen Ko 23",
            "data_type": "chapter",
            "chapter_name": "Jekjōn 23",
            "chapter_summary": [
                "1–7, Rikaļoor rein m̧oktaļo̧k kar kūr er n̄an kwaļo̧k naan, kōketak, im kōkajoorļo̧k Kabun̄ in."
            ],
            "verses": [
                {
                    "number": 1,
                    "text": "Lo, Ij kōnono n̄an kwe, Oliver, jet naan ko. Lo, kwo jeraam̧m̧an, im ejjeļo̧k liaakeļo̧k ņae eok. Ak kwōn ekkōl kōn juwa, n̄e kwo ab deļo̧n̄ ilo kapo."
                },
                {
                    "number": 2,
                    "text": "Kwōn kwaļo̧k kūr eo am n̄an kabun̄ in, im barāinwōt im̧aan laļ in, im būruōm̧ enaaj peļļo̧k n̄an kwaļo̧k m̧ool eo jān ijin m̧aanļo̧k im indeeo. Amen."
                },
                {
                    "number": 3,
                    "text": "Lo, Ij kōnono kwe, Hyrum, jet naan ko; bwe kwe barāinwōt ejjeļo̧k liaakeļo̧k ņae eok, im būruōm̧ epeļļo̧k, im loōm̧ em̧ōj an rōļo̧k; im kūr eo am ej n̄an kōketak, im n̄an kōkajoorļo̧k kabun̄ in iien otemjej. Kōn menin ijo kuņaam̧ ej n̄an kabun̄ in indeeo, im men in jibadbad eo an baam̧le eo am. Amen."
                },
                {
                    "number": 4,
                    "text": "Lo, Ij kōnono jet naan n̄an kwe, Samuel; bwe kwe barāinwōt ejjeļo̧k liaakeļo̧k ņae eok, im kūr eo am ej n̄an kōketak, im n̄an kōkajoorļo̧k kabun̄ in; im kwo jan̄in bōk kūr in n̄an kwaļo̧k im̧aan laļ in. Amen."
                },
                {
                    "number": 5,
                    "text": "Lo, Ij kōnono jet naan n̄an kwe, Josep; bwe kwe barāinwōt ejjeļo̧k liaakeļo̧k ņae eok, im kūr eo am barāinwōt ej n̄an kōketak, im n̄an kōkajoorļo̧k kabun̄ in; im en̄in ej jerbal eo am jān iien in m̧aanļo̧k im indeeo. Amen."
                },
                {
                    "number": 6,
                    "text": "Lo, Ij kwaļo̧k n̄an kwe, Josep Knight, jān naan kein, bwe kwōj aikuj ineek debwāāl eo am, eo ilo e kwōj aikuj jar ilo ainikiōm im̧aan laļ in barāinwōt ilo ittino, im ilo baam̧le eo am, im ilubwiljin ro jeram̧, im ilo jikin otemjeļo̧k."
                },
                {
                    "number": 7,
                    "text": "Im, lo, ej am jerbal n̄an kobaļo̧k ippān kabun̄ eo em̧ool, im leļo̧k kajin eo am n̄an kōketak iien otemjej, bwe kwōn maron̄ bōk jinōkjej an rijerbal. Amen."
                }
            ]
        },
        "/study/scriptures/dc-testament/dc/24": {
            "uri": "/study/scriptures/dc-testament/dc/24",
            "title": "Katak im Bujen Ko 24",
            "data_type": "chapter",
            "chapter_name": "Jekjōn 24",
            "chapter_summary": [
                "1–9, Josep Smith kar kūr e n̄an ukōt, kwaļo̧k, im tipdiki jeje ko rekwōjarjar; 10–12, Oliver Cowdery kar kūr n̄an kwaļo̧k kōn gospel eo; 13–19, Kien eo kar kwaļo̧ke ikijjien mennin bwilōn̄ ko, lia ko, jojān būn̄aln̄al in ium̧win neen juon, im etal im jab bōk nien m̧ani ak bōjo̧."
            ],
            "verses": [
                {
                    "number": 1,
                    "text": "Lo, kwe kar kūr im kāālet eok n̄an jeje Bok in Mormon eo, im n̄an jerbal in Aō; im Iaar kotakļo̧k eok jān en̄taan ko am, im kar kapilōk eok, bwe kwe kar kōjo̧o̧r eok jān aolep rikōjdat ko am, im em̧ōj kōjo̧o̧r eok jān kajoor ko an Setan im jān marok!"
                },
                {
                    "number": 2,
                    "text": "Mekarta, kwe ejjeļo̧k am jekpen ilo bōd ko am; mekarta, ilo̧k ilo iaļ eo am im jab bar jero̧wiwi."
                },
                {
                    "number": 3,
                    "text": "Kōļapļo̧k opij eo am; im ālikin am kar kalbwin meļaaj ko am im kōjparoki, etal m̧ōkajļo̧k n̄an jarlepju in rijar ro ko rej pād ilo Colesville, Fayette, im Manchester, im renaaj rejetake eok; im Inaaj kōjeraam̧m̧an er jim̧or ilo jetōb im ilo kanniōk;"
                },
                {
                    "number": 4,
                    "text": "Ak eļan̄n̄e reban bōk eok, Inaaj jilkinļo̧k ioer juon lia ijello̧kun kōjeraam̧m̧an eo."
                },
                {
                    "number": 5,
                    "text": "Im kwōn wōnm̧aanļo̧k ilo kūr n̄an Anij ilo Eta, im jei men ko me naaj liwōj n̄an eok jān Rikaenōm̧m̧an eo, im tipdiki aolep jeje ko rekwōjarjar n̄an kabun̄ in."
                },
                {
                    "number": 6,
                    "text": "Im enaaj lewōj n̄an eok ilo tōre eo wōt ta kwōn kōnono im jeje, im renaaj ron̄jake, ak Inaaj jilkinļo̧k n̄an er juon lia ijello̧kun juon kōjeraam̧m̧an."
                },
                {
                    "number": 7,
                    "text": "Bwe kwo naaj kōmaatļo̧k aolep am jipan̄ ilo Zaion; im ilo men in enaaj wōr am kajoor."
                },
                {
                    "number": 8,
                    "text": "Kwōn ineem̧m̧an ilo en̄taan, bwe kwo naaj iioon elōn̄; ak niknik ie, bwe, lo, N̄aij pād ippam̧, em̧ool n̄an jem̧ļo̧k in raan ko am."
                },
                {
                    "number": 9,
                    "text": "Im ilo jerbal ko an kanniōk eban wōr am kajoor, bwe ejjab kūr eo am in. Kōmaatļo̧k eok n̄an kūr eo am im kwo naaj bōk ta eo kwo aikuji n̄an kōļapļo̧k opij eo am, im n̄an tipdiki aolep jeje ko rekwōjarjar, im wōnm̧aanļo̧k ilo likūt pā ko ioon im kapen jarlepju in rijar ro."
                },
                {
                    "number": 10,
                    "text": "Im ļeo jeiūm̧ im jatūm Oliver enaaj wōnm̧aanļo̧k wōt ilo kwaļo̧k Eta im̧aan laļ in, im barāinwōt n̄an kabun̄ in. Im en jab kōtmāne bwe emaron̄ ba ebwe ilo jibadbad in Aō; im lo, N̄aij pād ippān n̄an jem̧ļo̧kin."
                },
                {
                    "number": 11,
                    "text": "Ilo N̄a enaaj wōr an aiboojoj, im jab jān e make, men̄e ilo m̧ōjņo̧ ak ilo kajoor, men̄e ilo kōm̧akoko ak anemkwōj;"
                },
                {
                    "number": 12,
                    "text": "Im ilo iien otemjej, im ilo jikin otemjej, enaaj kōpeļļo̧k lo̧n̄iin im kwaļo̧k gospel eo Aō āinwōt kōn ainikien juon jilel, jim̧or raan im bon̄. Im Inaaj leļo̧k n̄an e kajoor eo me jan̄in kar jeļā kake ilubwiljin armej raņ."
                },
                {
                    "number": 13,
                    "text": "Jab kōtmāne n̄an bōki mennin bwilōn̄ ko, ijello̧kun wōt n̄e Inaaj jiron̄ kom̧ro, ijello̧kun kadiwōjļo̧k jetōb kan, kōmour rinan̄inmej, im ņae jedpānit baijin ko, im ņae baijin in m̧anm̧an;"
                },
                {
                    "number": 14,
                    "text": "Im men kein kom̧ro en jab kōm̧m̧ani, ijello̧kun wōt n̄e eaikuji jān kom̧ro jān er ro im rekōņaan e, bwe jeje ko rekwōjarjar ren maron̄ kūrm̧ool; bwe kom̧ro naaj kōm̧m̧an ekkar n̄an men eo me em̧ōj je."
                },
                {
                    "number": 15,
                    "text": "Im ilo jabdewōt jikin kom̧ro naaj deļo̧n̄, im rej jab bōk kom̧ro ilo Eta, kom̧ro naaj likūt juon lia ijello̧kun juon kōjeraam̧m̧an, jān jojān būn̄al in neemi ņae er āinwōt juon naan in kam̧ool, im karreoik neeimiro ilo iaļ eo ļo̧k amiro."
                },
                {
                    "number": 16,
                    "text": "Im enaaj waļo̧k bwe jabdewōt eo enaaj likūt peier ioomiro lāj, kom̧ro naaj jiron̄ bwe en den̄den̄ ilo Eta; im, lo, Inaaj den̄ļo̧ke er ekkar n̄an naan ko amiro, ilo iien eo Aō make."
                },
                {
                    "number": 17,
                    "text": "Im jabdewōt eo enaaj etal n̄an kien ņae kom̧ro enaaj lia jān kien eo."
                },
                {
                    "number": 18,
                    "text": "Im kwōn bōk ejjeļo̧k nien m̧ani ak bōjo̧, jaab jokoņ, jaab ruo kopā, bwe kabun̄ in enaaj lewōj n̄an eok ilo ejja awa eo wōt ta kwōj aikuji n̄an m̧ōn̄ā im balle, im kōn juuj im kōn m̧ani, im kōn bōjo̧."
                },
                {
                    "number": 19,
                    "text": "Bwe ej kūr eok n̄an jepi jikin kallib grep eo Aō kōn jepjep eo ekajoor, aaet, em̧ool n̄an iien in āliktata; aaet, im barāinwōt aolep ro kwaar kapit er, im renaaj kōm̧m̧an ekkar n̄an jon̄ok in. Amen."
                }
            ]
        },
        "/study/scriptures/dc-testament/dc/25": {
            "uri": "/study/scriptures/dc-testament/dc/25",
            "title": "Katak im Bujen Ko 25",
            "data_type": "chapter",
            "chapter_name": "Jekjōn 25",
            "chapter_summary": [
                "1–6, Emma Smith, kōrā in kāālet, ej kūri n̄an jipan̄ im kaenōm̧m̧an ļeo pāleen; 7–11, Liin barāinwōt kūri n̄an je, n̄an tipdiki jeje ko rekwōjarjar, im n̄an kāāleti al in kabun̄-jar ko; 12–14, Al ko an ro rejim̧we ej juon jar n̄an Irooj; 15–16, Unleplep ko an pokake ilo revelesōn in rej jerbal n̄an aolep."
            ],
            "verses": [
                {
                    "number": 1,
                    "text": "Eo̧ron̄ ainikien Irooj am̧ Anij, ke Ij kōnono n̄an eok, Emma Smith, nejū kōrā; bwe em̧ool Ij ba n̄an eok, aolep ro rej bōk gospel eo Aō rej m̧aan im kōrā ro nejū ilo aelōn̄ eo Aō."
                },
                {
                    "number": 2,
                    "text": "Juon revelesōn Ij lewōj n̄an eok kōn Ankilaō; im eļan̄n̄e kwōj tiljek im etetal ilo iaļ ko rerreo Im̧aō, Inaaj oņaake mour eo am, im kwōnaaj bōk juon jolōt ilo Zaion."
                },
                {
                    "number": 3,
                    "text": "Lo, ejako jero̧wiwi ko am, im kwōj juon kōrā in kāālet, eo Iaar kūri."
                },
                {
                    "number": 4,
                    "text": "Jab ellotaan kōnke men ko me kwōj jan̄in loi, bwe em̧ōj dāpiji jān eok im jān laļ in, men eo emālōtlōt ilo N̄a ilo juon iien eo ej itok."
                },
                {
                    "number": 5,
                    "text": "Im opij eo an kūr eo am enaaj n̄an juon kōrā in kaenōm̧m̧an n̄an rikarejera, Josep Smith, Jun., ļeo pāleem̧, ilo en̄taan ko an, kōn naan in kaenōm̧m̧an ko, ilo jitōbōn ettā."
                },
                {
                    "number": 6,
                    "text": "Im kwo naaj etal ippān ilo iien ko ej etal, im juon rijeje n̄an e, ke ej ejjeļo̧k juon rijeje n̄an e, bwe In maron̄ jilkinļo̧k rikarejera, Oliver Cowdery, ijoko jabdewōt Ikōņaan."
                },
                {
                    "number": 7,
                    "text": "Im kwo naaj ekkapit ium̧win pein n̄an tipdiki jeje ko rekwōjarjar, im n̄an kōketak kabun̄ in, ekkar n̄an naaj lewōj n̄an eok jān Jetōb eo Aō."
                },
                {
                    "number": 8,
                    "text": "Bwe enaaj likūt pein ioom, im kwo naaj bōk Jetōb Kwōjarjar eo, im iien ko am kwo naaj liļo̧k n̄an jeje, im n̄an ekkatak eļap."
                },
                {
                    "number": 9,
                    "text": "Im kwōj jab aikuj mijak, bwe ļeo pāleem̧ enaaj rie eok ilo kabun̄ in; bwe n̄an er ej kūr eo an, bwe men otemjej ren maron̄ kwaļo̧k n̄an er, jabdewōt men Ikōņaan, ekkar n̄an tōmak eo aer."
                },
                {
                    "number": 10,
                    "text": "Im em̧ool Ij ba n̄an eok bwe kwo naaj likūtļo̧k men ko an laļ in, im kappukot men ko rem̧m̧anļo̧k."
                },
                {
                    "number": 11,
                    "text": "Im naaj lewōj e n̄an eok, barāinwōt, n̄an kōm̧m̧ane juon kāālet in al in kabun̄-jar ko, āinwōt naaj lewōj n̄an eok, eo em̧m̧an n̄an Eō, n̄an kōjerbali ilo kabun̄ eo Aō."
                },
                {
                    "number": 12,
                    "text": "Bwe Aō ej lan̄lōn̄ ilo al ko an bōro; aaet, al eo an ro rejim̧we ej juon jar n̄an Eō, im enaaj uwaak kōn juon kōjeraam̧m̧an ioon bōraer."
                },
                {
                    "number": 13,
                    "text": "Kōn menin, kotak būruōm̧ im m̧ōņōņō, im eddāp n̄an bujen ko me kwaar kōm̧m̧ani."
                },
                {
                    "number": 14,
                    "text": "Wōnm̧aanļo̧k wōt ilo jitōbōn ettā, im ekkōl kōn juwa. Būruōm̧ en m̧ōņōņō ilo ļeo pāleem̧, im aiboojoj eo enaaj itok ioon."
                },
                {
                    "number": 15,
                    "text": "Kōjparok kien ko Aō iien otemjej, im juon kūrawūn in weeppān kwo naaj bōke. Im ijello̧kun n̄e kwōj kōm̧m̧ane men in, ijo Ij pād ie kwo jab maron̄ itok."
                },
                {
                    "number": 16,
                    "text": "Im em̧ool, em̧ool, Ij ba n̄an eok, en̄in ej Ainikiō n̄an aolep. Amen."
                }
            ]
        },
        "/study/scriptures/dc-testament/dc/26": {
            "uri": "/study/scriptures/dc-testament/dc/26",
            "title": "Katak im Bujen Ko 26",
            "data_type": "chapter",
            "chapter_name": "Jekjōn 26",
            "chapter_summary": [
                "1, Kar katakin er n̄an ekkatak jeje ko rekwōjarjar im n̄an kwaļo̧k naan; 2, Kien bōro wōt juon kar kapenļo̧k."
            ],
            "verses": [
                {
                    "number": 1,
                    "text": "Lo, Ij ba n̄an kom̧ijel bwe kom̧ijel en kōmaatļo̧k iien ko amijel n̄an ekkatak jān jeje ko rekwōjarjar, im n̄an kwaļo̧k naan, im n̄an kapen kabun̄ in ilo Colesville, im n̄an kōm̧m̧ani jerbal ko amijel ioon āneo, āinwōt n̄e emennin aikuj, m̧ae ālikin amijel naaj etal n̄an rilik n̄an kōm̧m̧ane kwelo̧k eo ej itok; innām naaj kwaļo̧k e ta kom̧jel naaj kōm̧m̧ane."
                },
                {
                    "number": 2,
                    "text": "Im men otemjej renaaj kōm̧m̧an jān bōro wōt juon ilo kabun̄ in, jān eļap jar im tōmak, bwe men otemjej kom̧ijel naaj bōk jān tōmak. Amen."
                }
            ]
        },
        "/study/scriptures/dc-testament/dc/27": {
            "uri": "/study/scriptures/dc-testament/dc/27",
            "title": "Katak im Bujen Ko 27",
            "data_type": "chapter",
            "chapter_name": "Jekjōn 27",
            "chapter_summary": [
                "1–4, Kakōļļe ko rej jerbal ilo bōke kwōjkwōj eo rej ellaajrak ijin; 5–14, Kraist im ro rikarejeran jān aolep tōrean iien bōk eddo ko renaaj bōk kwōjkwōj eo; 15–18, Kōņak aolepān kein tariņae an Anij."
            ],
            "verses": [
                {
                    "number": 1,
                    "text": "Ronjake ainikien Jisōs Kraist, ami Irooj, ami Anij, im ami Ripinmuur, eo An innaan em̧ōkaj im kajoor."
                },
                {
                    "number": 2,
                    "text": "Bwe, lo, Ij ba n̄an kom̧, bwe ej jab aorōk ta kom̧ naaj m̧ōn̄ā ak ta kom̧ naaj idaak n̄e kom̧ij bōk kwōjkwōj eo, eļan̄n̄e āindein bwe kom̧ij kōm̧m̧ane kōn juon wōt errem̧aanļo̧k n̄an aiboojoj eo Aō—im keememeje n̄an Jema Ānbwinnū eo kar likūti kōn kom̧, im bōtōktōkū eo eaar to̧o̧rļo̧k kōn jeorļo̧k eo an jero̧wiwi ko ami."
                },
                {
                    "number": 3,
                    "text": "Kōn menin, juon kien Ij lewōj n̄an kom̧, bwe kom̧in jab naaj wia wain ak dān ko rekajoor jān rikōjdat ro ami;"
                },
                {
                    "number": 4,
                    "text": "Kōn menin, kom̧ naaj bōke ejjeļo̧k ijello̧kun wōt n̄e ekāāl kōm̧m̧ane ilubwiljimi; aaet, ilo men in ilo aelōn̄ eo an Jema me naaj kalōke ioon laļ in."
                },
                {
                    "number": 5,
                    "text": "Lo, en̄in ej mālōtlōt ilo N̄a; kōn menin, jab ilbōk, bwe awa eo ej itok im Inaaj idaak jān leen vine eo ippemi ioon laļ, im ippān Moronai, eo Iaar jilkinwaj n̄an eok n̄an kwaļo̧k Bok in Mormon, eo ewōr ie tarlep in gospel eo Aō ejjeļo̧k jem̧ļo̧kin, eo n̄an e Iaar leļo̧k ki ko an ļo̧o̧k eo an aļaļ eo an Ipreim;"
                },
                {
                    "number": 6,
                    "text": "Im barāinwōt ippān Elias, eo n̄an e Iaar liļo̧k ki ko n̄an kakūrm̧oole jepļaaktok eo an aolep men ko kar kōnono kaki jān lo̧n̄iin aolep rikanaan ro rekwōjarjar jān jinoin laļ, kōn raan ko āliktata;"
                },
                {
                    "number": 7,
                    "text": "Im barāinwōt Jon ļeo nejin Zakeraias, Zakeraias eo me e (Elias) ar loļo̧k im leļo̧k kallim̧ur bwe enaaj wōr nejin juon ļaddik, im etan enaaj kar Jon, im enaaj kar obrak kōn jitōbōn Elias;"
                },
                {
                    "number": 8,
                    "text": "Jon in Iaar jilkinwaj n̄an kom̧ro, ro rikarejera, Josep Smith, Jun., im Oliver Cowdery, n̄an kapit kom̧ro n̄an priesthood eo m̧oktata me kom̧ro ar bōke, bwe kom̧ro en maron̄ bōk kūr im ekkapit em̧ool āinwōt kar Aron;"
                },
                {
                    "number": 9,
                    "text": "Im barāinwōt Ilaija, eo n̄an e Iaar liļo̧k ki ko in kajoor an ukōttok būruōn ro jemāer n̄an ro nejier, im bōro ko būruōn ro nejier n̄an ro jemāer, bwe aolepān laļ en jab naaj den̄ļo̧ke laļ kōn juon kalia;"
                },
                {
                    "number": 10,
                    "text": "Im barāinwōt ippān Josep im Jekab, im Aisak, im Ebream, ro jemāmi, jān er kallim̧ur ko rej pād wōt;"
                },
                {
                    "number": 11,
                    "text": "Im barāinwōt ippān Maikeel, ak Adam, eo ej jemān aolep, eo ej bwidak an aolep, eo ej raan ko etto;"
                },
                {
                    "number": 12,
                    "text": "Im barāinwōt ippān Piter, im Jemes, im Jon, ro Iaar jilkinwaj n̄an kom̧ ro, jān er Iaar kapit kom̧ro im kapen kom̧ro n̄an jet rijjilōk, rikam̧ool jenolo̧k ro kōn Eta, im kabwijer ki ko an jerbal eo amiro im an ejja men ko wōt me Iaar kwaļo̧k n̄an er;"
                },
                {
                    "number": 13,
                    "text": "Ro n̄an er Iaar liļo̧k ki ko an aelōn̄ eo Aō, im juon tōrean bōk eddo an gospel eo n̄an iien ko āliktata; im n̄an likiio in iien ko, eo ie Inaaj aintok ippān doon ilo juon men otemjeļo̧k, jim̧or men ko ilo lan̄, im men ko ioon laļ;"
                },
                {
                    "number": 14,
                    "text": "Im barāinwōt ippān aolep ro Jema eaar letok n̄an Eō jān laļ."
                },
                {
                    "number": 15,
                    "text": "Kōn menin, kotak būruōmi im lan̄lōn̄, im kom̧in kan̄ōrn̄ōr ipūmi, im bōk ioomi aolepān kein tariņae ko Aō, bwe kom̧in maron̄ jutak ņae raan eo enana, im ālikin kōm̧m̧an men otemjej, bwe kom̧in maron̄ jutak."
                },
                {
                    "number": 16,
                    "text": "Jutak, kōn menin, im kom̧in kan̄ōrn̄ōr kōn m̧ool, im kōņak dipil in weeppān, im kalbubuuk neemi kōn m̧aanjāppopo an gospel in aenōm̧m̧an, eo Iaar jilkintok enjeļ ro Aō n̄an lewōj n̄an kom̧;"
                },
                {
                    "number": 17,
                    "text": "Kōņake kein tōrak in tōmak eo kake kom̧ naaj maron̄ kuni aolep m̧ade kijeek ko an rinana;"
                },
                {
                    "number": 18,
                    "text": "Im bōk helmet in lo̧mo̧o̧r, im jāje an Jetōb eo Aō, eo Inaaj lutōkleplep ioomi, im Aō naan eo Ij kwaļo̧k n̄an kom̧, im errā āinwōt kōn jabdewōt kom̧ij kajjitōk jān Eō, im kom̧in tiljek m̧ae Aō itok, im kom̧ naaj weaaklōn̄ļo̧k, bwe ijo Ij pād ie kom̧ naaj pād barāinwōt. Amen."
                }
            ]
        },
        "/study/scriptures/dc-testament/dc/28": {
            "uri": "/study/scriptures/dc-testament/dc/28",
            "title": "Katak im Bujen Ko 28",
            "data_type": "chapter",
            "chapter_name": "Jekjōn 28",
            "chapter_summary": [
                "1–7, Josep Smith ej kabwijer ki ko in men ko rettino, im e wōt ej bōk revelesōn ko n̄an Kabun̄ in; 8–10, Oliver Cowdery ej itōn kwaļo̧k naan n̄an riLeman raņ; 11–16, Setan eaar m̧oņe Hiram Page im leļo̧k n̄an e revelesōn ko reriab."
            ],
            "verses": [
                {
                    "number": 1,
                    "text": "Lo, Ij ba n̄an eok, Oliver, bwe naaj lewōj n̄an eok bwe kabun̄ in en ron̄jake eok ilo aolep men otemjeļo̧k kwo naaj katakin er jān Rikaenōm̧m̧an eo, kōn revelesōn ko im kien ko ko Iaar liwōj."
                },
                {
                    "number": 2,
                    "text": "Ak, lo, em̧ool, em̧ool, Ij ba n̄an eok, ejjeļo̧k juon naaj jitōn̄e n̄an bōk kien ko im revelesōn ko ilo kabun̄ in ijello̧kun rikarejera Josep Smith, Jun., bwe ej bōki em̧ool āinwōt Moses."
                },
                {
                    "number": 3,
                    "text": "Im kwo naaj pokaki men ko me Inaaj liļo̧k n̄an e, em̧ool āinwōt Aron, n̄an kwaļo̧k ilo niknik kien ko im revelesōn ko, kōn kajoor im maron̄ n̄an kabun̄ in."
                },
                {
                    "number": 4,
                    "text": "Im eļan̄n̄e tōl eok ilo jabdewōt iien jān Rikaenōm̧m̧an n̄an kōnono ak katakin, ak ilo iien otemjej jān iaļan kien n̄an kabun̄ in, kwo maron̄ kōm̧m̧ane."
                },
                {
                    "number": 5,
                    "text": "Ak kwōn jab jeje jān iaļan kien, ak jān mālōtlōt;"
                },
                {
                    "number": 6,
                    "text": "Im kwōn jab jiron̄e eo ej pād ijōbbōram̧ ta en kōm̧m̧ane, im ej pād ijōbbōran kabun̄ in;"
                },
                {
                    "number": 7,
                    "text": "Bwe Iaar leļo̧k n̄an e ki ko in men ko rettino, im revelesōn ko me rej sil, m̧ae Inaaj kappe er n̄an bar juon ilo ijo jikin."
                },
                {
                    "number": 8,
                    "text": "Im kiiō, lo, Ij ba n̄an eok bwe kwo naaj ilo̧k n̄an riLeman raņ im kwaļo̧k gospel eo Aō n̄an er; im jon̄an wōt aer bōki katak ko am kwo naaj kōm̧m̧an bwe kabun̄ eo Aō en jutak ilubwiljier; im kwo naaj bōki revelesōn ko, ak jab jei jān iaļan kien."
                },
                {
                    "number": 9,
                    "text": "Im kiiō, lo, Ij ba n̄an eok bwe men in ej jab kwaļo̧k e, im ejjeļo̧k armej ejeļā ia eo jikin kwelo̧k Zaion enaaj ekkal, ak naaj letok e tokālik. Lo, Ij ba n̄an eok bwe enaaj ioon tōrerein ko iturin riLeman raņ."
                },
                {
                    "number": 10,
                    "text": "Kwōn jab likūt jikin kwelo̧k in m̧ae ālikin kwelo̧k eo; im rikarejera Josep naaj jitōn̄ e bwe en tōl ioon kwelo̧k eo jān ainikien kwelo̧k eo, im ta ej ba n̄an eok kwōn ba."
                },
                {
                    "number": 11,
                    "text": "Im bar juon alen, kwōn bōk ļeo jeiūm̧ im jatūm, Hiram Page, ikōtaam̧ im ikōtaan make, im ba ņae e men ko me eaar jei jān dekā eo rej jab jān Eō im bwe Setan ej m̧oņe e;"
                },
                {
                    "number": 12,
                    "text": "Bwe, lo, men kein rekar jab jitōn̄i n̄an e, im ejjeļo̧k jabdewōt naaj jitōn̄e n̄an jabdewōt uwaan kabun̄ in eāinjuon jān bujen ko an kabun̄ in."
                },
                {
                    "number": 13,
                    "text": "Bwe aolep men aikuj in kōm̧m̧an ilo koņ, im jān bōro wōt juon ilo kabun̄ in, jān jar in tōmak."
                },
                {
                    "number": 14,
                    "text": "Im kwōn jipan̄ n̄an kōjjem̧ļo̧ki aolep men kein, ekkar n̄an bujen ko an kabun̄ in, m̧okta jān am naaj ilo̧k ilubwiljin riLeman raņ."
                },
                {
                    "number": 15,
                    "text": "Im naaj lewōj e n̄an eok jān iien eo kwo naaj etal, m̧ae iien eo kwo naaj ro̧o̧ltok, ta kwo naaj kōm̧m̧an."
                },
                {
                    "number": 16,
                    "text": "Im kwōj aikuj kōpeļļo̧ke lo̧n̄iūm iien otemjeļo̧k, im kwaļo̧k gospel eo Aō kōn ainikien lan̄lōn̄. Amen."
                }
            ]
        },
        "/study/scriptures/dc-testament/dc/29": {
            "uri": "/study/scriptures/dc-testament/dc/29",
            "title": "Katak im Bujen Ko 29",
            "data_type": "chapter",
            "chapter_name": "Jekjōn 29",
            "chapter_summary": [
                "1–8, Kraist ej ain rikāālet ro An; 9–11, Itok eo An ej bōktok Meļļenium eo; 12–13, Jon̄oulruo ro renaaj ekajete aolepān Israel; 14–21, Kakōļļe ko, mennin kaen̄tanaan ko, im jorrāān ko renaaj itok im̧aan Itok eo Kein Karuo; 22–28, Jerkakpeje eo āliktata im ekajet eo āliktata rej ļoortok Meļļenium eo; 29–35, Men otemjeļo̧k ewōr nemāmeer jetōb n̄an Irooj; 36–39, Devil im jar ko an kar kadiwōjļo̧k er jān lan̄ n̄an kapoik armej; 40–45, Wōtlo̧k eo im Pinmuur eo rej bōktok lo̧mo̧o̧r; 46–50, Ajri ro reddik em̧ōj lo̧mo̧o̧ren er kōn Pinmuur eo."
            ],
            "verses": [
                {
                    "number": 1,
                    "text": "Ron̄jake ainikien Jisōs Kraist, ami Ripinmuur, N̄a E eo Eļap, eo Pein an tūriam̧okake ar pinmuur kōn jero̧wiwi ko ami;"
                },
                {
                    "number": 2,
                    "text": "Eo enaaj ain armej ro An em̧ool āinwōt juon lo̧lo̧ ej aini jojo ko nejin ium̧win pā ko pein, em̧ool jon̄an wōt eo enaaj eo̧ron̄ Ainikiō im kōttāik er Im̧aō, im kūr Eō ilo jar ekajoor."
                },
                {
                    "number": 3,
                    "text": "Lo, em̧ool, em̧ool, Ij ba n̄an kom̧, bwe ilo iien in em̧ōj jeorļo̧k jero̧wiwi ko ami, kōn menin kom̧ij bōki men kein; ak keememej im jab bar jero̧wiwi, n̄e nana ko raab itok ioomi."
                },
                {
                    "number": 4,
                    "text": "Em̧ool, Ij ba n̄an kom̧ ro em̧ōj kāālet er jān laļ in n̄an kwaļo̧k gospel eo Aō kōn ainikien lan̄lōn̄, āinwōt kōn ainikien juon jilel."
                },
                {
                    "number": 5,
                    "text": "Kotak būruōmi im kom̧in m̧ōņōņō, bwe Ij pād ilubwiljimi, im Ij ami rijojomar ippān Jemān; im ej Ankilaan em̧m̧an n̄an lewōj n̄an kom̧ aelōn̄ in kiin̄ eo."
                },
                {
                    "number": 6,
                    "text": "Im, āinwōt e kar jeje—Jabdewōt kom̧ naaj kajjitōk ilo tōmak, juon wōt ilo jar ekkar n̄an Aō jiron̄, kom̧ naaj bōk."
                },
                {
                    "number": 7,
                    "text": "Im em̧ōj kūr kom̧ n̄an kajejjet aintok in ro Aō rikāālet; bwe ro Aō rikāālet rej ron̄ Ainikiō im jab kapen burueer;"
                },
                {
                    "number": 8,
                    "text": "Kōn menin kean̄ eo em̧ōj an etal jān Jemān bwe naaj ainitok er ilo juon jikin ioon mejān āniin, n̄an kōpooj burueer im n̄an pojak ilo men otemjeļo̧k ņae raan eo n̄e en̄taan im n̄ūta jilkinļo̧k er ioon ro renana."
                },
                {
                    "number": 9,
                    "text": "Bwe awa eo ej epaak im raan eo ej jab ettoļo̧k n̄e laļ ej kalo; im aolep ro rej juwa im er ro rej kōm̧m̧ane nana naaj āinwōt ujooj em̧ōrā; im I naaj tile er, Irooj in Inelep eo ej ba, bwe nana ej jamin pād ioon laļ in;"
                },
                {
                    "number": 10,
                    "text": "Bwe awa eo ej epaak, im men eo me kar kōnono kake jān rijjilōk ro Aō eaikuj in kūrm̧ool; bwe āinwōt rekar kōnono āindein enaaj jejjet kūtien;"
                },
                {
                    "number": 11,
                    "text": "Bwe Inaaj kwaļo̧k Eō make jān lan̄ kōn kajoor im aiboojoj eļap, ippān aolepān inelep ko ijo, im jokwe ilo wānōk ippān armej ro ioon laļ juon to̧ujin iiō ko, im rinana reban jutak."
                },
                {
                    "number": 12,
                    "text": "Im bar juon alen, em̧ool, em̧ool, Ij ba n̄an kom̧, im em̧ōj an mootļo̧k im̧aan ilo juon kean̄ epen, jān ankilaan Jemān, bwe rijjilōk ro Aō, Jon̄oulruo ro me rekar pād Ippa ilo jerbal eo Aō ilo Jerusalem, renaaj jutak ianbwijmaron̄ū ilo raan eo Ij itok ilo juon jurōn kijeek, im kōņak liboror ko in wānōk, ippān kūrawūn ko ioon bōraer, ilo wōj em̧ool āinwōt N̄a, n̄an ekajete aolepān m̧weo im̧ōn Israel, em̧ool jon̄an wōt eo raar iakwe Eō im kōjparok kien ko Aō, im jab bar juon."
                },
                {
                    "number": 13,
                    "text": "Bwe juon jilel enaaj jan̄ jim̧or aetok im eļļaaj, em̧ool āinwōt ioon Toļ Sainai, im aolepān laļ enaaj m̧akūtkūt, im renaaj jerkaktok—aaet, em̧ool ro remej me rekar mej ilo N̄a, n̄an bōk kūrawūn in weeppān, im n̄an kōņak ioer, em̧ool āinwōt N̄a, n̄an pād Ippa, bwe kōmin maron̄ juon wōt."
                },
                {
                    "number": 14,
                    "text": "Ak, lo, Ij ba n̄an kom̧ bwe m̧okta jān raan in eļap enaaj itok aļ enaaj marok, im allōn̄ enaaj oktak n̄an bōtōktōk, im iju ko renaaj wōtlo̧k jān lan̄, im enaaj lōn̄ļo̧k kakōļļe ko reļļapļo̧k ilo lan̄ ilōn̄ im ilo laļ ium̧win;"
                },
                {
                    "number": 15,
                    "text": "Im enaaj wōr jan̄ im lim̧ō ilubwiljin inelep in armej raņ;"
                },
                {
                    "number": 16,
                    "text": "Im enaaj wōr juon wōt dekā eļap jilkinļo̧k n̄an ko̧kkure mennin eddek ko an laļ."
                },
                {
                    "number": 17,
                    "text": "Im enaaj waļo̧k, kōnke nana eo an laļ in, bwe Inaaj bōk idenoņe ioon ro renana, bwe reban ukeļo̧k; bwe kap in Aō libabne eobrak; bwe lo, bōtōktōkū ej jamin karreoik er eļan̄n̄e rej jab ron̄jake Eō."
                },
                {
                    "number": 18,
                    "text": "Kōn menin, N̄a Irooj Anij naaj jilkinļo̧k ļo̧n̄ ko ioon mejān laļ in, ko renaaj eddāp n̄an ro rej pād ie, im naaj kan̄ kanniōkier, im naaj kōm̧m̧an bwe likaakrak ko ren itok ioer;"
                },
                {
                    "number": 19,
                    "text": "Im loer renaaj n̄ak m̧akūtkūt bwe ren jab naaj kōnono ņae Eō; im kanniōkier renaaj jarļo̧k jān di ko dier, im mājeer jān ijo jikier;"
                },
                {
                    "number": 20,
                    "text": "Im enaaj waļo̧k bwe mennin mour ko in bukun wōjke ko im bao ko in mejatoto renaaj oran̄ļo̧k er."
                },
                {
                    "number": 21,
                    "text": "Im kabun̄ in eļap im kajjōjō, eo ej kōrā kijon̄ in aolepān laļ, naaj jolaļļo̧k ilo kijeek in ko̧kkure, ekkar āinwōt ekar kōnono jān lo̧n̄iin Ezekiel rikanaan eo, eo ar kōnono kōn men kein, me rejjan̄in kūrm̧ool ak em̧ool rej aikuj, āinwōt Aō mour, bwe mennin jōjō ko rej jamin irooj."
                },
                {
                    "number": 22,
                    "text": "Im bar juon alen, em̧ool, em̧ool, Ij ba n̄an kom̧ bwe n̄e to̧ujin iiō rej jem̧ļo̧k, im armej raņ rej bar jino kaarmejjete aer Anij, innām Inaaj oņaake laļ kōn jidik wōt tōrean;"
                },
                {
                    "number": 23,
                    "text": "Innām jem̧ļo̧k eo enaaj itok, im lan̄ im laļ naaj wōran̄iļo̧k im rejako, im enaaj wōr juon lan̄ ekāāl im juon laļ ekāāl."
                },
                {
                    "number": 24,
                    "text": "Bwe aolep men ko rem̧or renaaj jako, im aolep men renaaj erom kāāl, em̧ool lan̄ im laļ, im aolep men otemjeļo̧k kobbaer, jim̧or armej raņ im mennin mour kaņ, bao ko in mejatoto, im ek ko in lo̧jet;"
                },
                {
                    "number": 25,
                    "text": "Im jab juon kooļ, jab pelo̧k, enaaj jako, bwe e ej jerbal ko an Peiū."
                },
                {
                    "number": 26,
                    "text": "Ak, lo, em̧ool Ij ba n̄an kom̧, m̧okta jān an laļ naaj jako, Maikeel, arkenjeļ eo Aō, naaj kōjan̄ jilel eo an, innām aolep rimej renaaj ruj, bwe lōb ko aer renaaj peļļo̧k, im renaaj jerkaktok—aaet, em̧ool aolepāer."
                },
                {
                    "number": 27,
                    "text": "Im riwānōk ro naaj aintok er ianbwijmaron̄ū n̄an mour indeeo; im ro renana ianmiin̄ū Inaaj jook in bōk er Aō im̧aan Jemān;"
                },
                {
                    "number": 28,
                    "text": "Kōn menin Inaaj ba n̄an er—Iļo̧k jān Eō, kom̧ rilia, ilo kijeek ejjeļo̧k jem̧ļo̧kin, kar kōpooje n̄an devil im enjeļ ro an."
                },
                {
                    "number": 29,
                    "text": "Im kiiō, lo, Ij ba n̄an kom̧, Ijjan̄in ilo jabdewōt iien kwaļo̧k jān Lo̧ņiiū make bwe renaaj ro̧o̧ltok, bwe ijo Ij pād ie rej jab maron̄ itok n̄an e, bwe er ejjeļo̧k aer kajoor."
                },
                {
                    "number": 30,
                    "text": "Ak keememej bwe aolep ekajet ko Aō rejjan̄in kar liļo̧k n̄an armej raņ; im āinwōt an naan ko kar diwōjļo̧k jān Lo̧n̄iiū em̧ool āindein renaaj kūrm̧ool, bwe eo m̧oktata enaaj āliktata, im bwe eo āliktata naaj m̧oktata ilo aolep men ko otemjeļo̧k Iaar kōm̧anm̧an jān naan in kajoor eo Aō, eo ej kajoor eo an Jetōb eo Aō."
                },
                {
                    "number": 31,
                    "text": "Bwe jān kajoor eo an Jetōb eo Aō Iaar kōm̧anm̧an er; aaet, aolep men otemjej jim̧or ilo jetōb im ilo kanniōk—"
                },
                {
                    "number": 32,
                    "text": "M̧oktata ilo jetōb, karuo ilo kanniōk, eo ej jinoin jerbal eo Aō; im bar juon alen, m̧oktata ilo kanniōk, im karuo ilo jetōb, eo ej āliktata in jerbal eo Aō—"
                },
                {
                    "number": 33,
                    "text": "Im ekkōnono n̄an kom̧ bwe kom̧in maron̄ meļeļe ekkar n̄an jeļā ko ami; ak n̄an N̄a jerbal ko Aō ejjeļo̧k jem̧ļo̧kier, im ejjeļo̧k jinoier; ak ej liwōj n̄an kom̧ bwe kom̧in maron̄ meļeļe, kōnke kom̧ ar kajjitōk e jān Eō im kom̧ij errā."
                },
                {
                    "number": 34,
                    "text": "Kōn menin, em̧ool Ij ba n̄an kom̧ bwe aolep men ko otemjeļo̧k n̄an Eō rej jetōb, im jaab ilo jabdewōt iien Inan̄in kar lewōj n̄an kom̧ juon kien eo ej kanniōk; im jab jabdewōt armej, ak ro nejin armej; jab Adam, jemāmi, eo Iaar kōm̧anm̧ane."
                },
                {
                    "number": 35,
                    "text": "Lo, Iaar leļo̧k n̄an e bwe en ripinej jenkean make; im Iaar leļo̧k n̄an e kien, ak ejjeļo̧k kien kanniōk Iaar leļo̧k n̄an e, bwe kien ko Aō rej jetōb; rej jab an laļ in ak n̄an jidik iien, im jab ekkar n̄an juwaļōn̄ļōn̄ ak m̧ōm̧ an kanniōk."
                },
                {
                    "number": 36,
                    "text": "Im eaar waļo̧k bwe Adam, kōnke devil eaar kapo e—bwe, lo, devil ekar m̧okta jān Adam, bwe eaar jum̧ae Eō, im ba, Letok n̄an eō utiej eo Am, eo ej Aō kajoor; im barāinwōt juon-m̧ōttan-jilu in inelep ko ilan̄ eaar ukōtļo̧k er jān Eō kōnke anemkwōj in kāālet eo aer;"
                },
                {
                    "number": 37,
                    "text": "Im kar jolaļļo̧k er, im āindein ar itok devil im enjeļ ro an;"
                },
                {
                    "number": 38,
                    "text": "Im, lo, ewōr juon jikin em̧ōj kōpooje n̄an er jān jinoin, jikin eo ej hell."
                },
                {
                    "number": 39,
                    "text": "Im emennin aikuj bwe devil en kapo ro nejin armej, n̄e jaab reban maron̄ ro ripinej jenkwaer make; bwe eļan̄n̄e rej jamin bōk meo̧ rej jamin jeļā tōn̄al eo—"
                },
                {
                    "number": 40,
                    "text": "Kōn menin, eaar waļo̧k bwe devil ar kapo Adam, im eaar m̧ōn̄ā jān leen wōjke eo kōmo̧iki im rupe kien eo, ilo men in eaar erom rikōm̧akoko n̄an ankilaan devil, kōnke eaar kōtļo̧ke n̄an kapo."
                },
                {
                    "number": 41,
                    "text": "Kōn menin, N̄a, Irooj Anij, Iaar kōm̧m̧an bwe en diwōjļo̧k jān Jikin Kallib Iden, jān im̧aan Meja, kōnke bōd eo an, eo kake eaar erom rimej ilo jetōb, eo ej mej eo m̧oktata, em̧ool ejja mej eo me ej mej eo āliktata, eo ej ilo jetōb, eo naaj likūt ioon rinana n̄e Inaaj ba: Ilo̧k, kom̧ rilia."
                },
                {
                    "number": 42,
                    "text": "Ak, lo, Ij ba n̄an kom̧ bwe N̄a, Irooj Anij, Iaar leļo̧k n̄an Adam im n̄an ro ineen, bwe ren jab mej āinwōt n̄an mej eo ilo kanniōk, m̧ae N̄a, Irooj Anij, en jilkinļo̧k enjeļ ro n̄an kwaļo̧k n̄an er ukeļo̧k im lo̧mo̧o̧r, kōn tōmak ioon etan Nejin Eaar Keotake."
                },
                {
                    "number": 43,
                    "text": "Im āindein N̄a, Irooj Anij, Iaar jitōn̄ n̄an armej raan ko ilo mour eo an—bwe jān an make mej en maron̄ jerkak ilo jab wabanban n̄an mour indeeo, em̧ool jon̄an wōt eo enaaj kar tōmak;"
                },
                {
                    "number": 44,
                    "text": "Im ro rej jab tōmak n̄an mej indeeo; bwe rej jab maron̄ bōk lo̧mo̧o̧r jān wōtlo̧k eo aer ilo jetōb, kōnke rej jab ukeļo̧k;"
                },
                {
                    "number": 45,
                    "text": "Bwe rej iakwe marok im jab meram, im jerbal ko aer renana, im rej bōk wōņāer jān eo rej kōllaajrak n̄an pokake."
                },
                {
                    "number": 46,
                    "text": "Ak lo, Ij ba n̄an kom̧, bwe ajri ro reddik em̧ōj lo̧mo̧o̧ren er jān pedped ko an laļ kōn Nejin Eaar Keotake;"
                },
                {
                    "number": 47,
                    "text": "Kōn menin, rej jab maron̄ jero̧wiwi, bwe kajoor kar jab leļo̧k e n̄an Setan n̄an kapo ajri ro reddik, m̧ae rej jino maron̄ in bōk eddo Im̧aō;"
                },
                {
                    "number": 48,
                    "text": "Bwe em̧ōj leļo̧k e n̄an er em̧ool āinwōt Ankilaō, ekkar n̄an Aō make kōņaan, bwe men ko reļļap ren maron̄ aikuji jān pein ro jemāer."
                },
                {
                    "number": 49,
                    "text": "Im, bar juon alen, Ij ba n̄an kom̧, jabdewōt eo ewōr an jeļāļo̧kjeņ, Ikar jab jiron̄ n̄an ukeļo̧k ke?"
                },
                {
                    "number": 50,
                    "text": "Im e eo ejjeļo̧k an meļeļe, epād wōt ilo N̄a n̄an kōm̧m̧an ekkar n̄an e āinwōt kar jeje. Im kiiō Ij jab kwaļo̧k ļo̧k wōt n̄an kom̧ ilo iien in. Amen."
                }
            ]
        },
        "/study/scriptures/dc-testament/dc/30": {
            "uri": "/study/scriptures/dc-testament/dc/30",
            "title": "Katak im Bujen Ko 30",
            "data_type": "chapter",
            "chapter_name": "Jekjōn 30",
            "chapter_summary": [
                "1–4, Devid Whitmer kar kauweiki kōn an jab jerbal ilo niknik; 5–8, Piter Whitmer Jr. ej itōn etal ippān Oliver Cowdery n̄an juon mijen n̄an riLeman ro; 9–11, Jon Whitmer kar kūri n̄an kwaļo̧k naan kōn gospel eo."
            ],
            "verses": [
                {
                    "number": 1,
                    "text": "Lo, Ij ba n̄an eok, Devid, bwe kwaar mijak armej im jab atartar Ioō kōn kajoor āinwōt am kar aikuj in kōm̧m̧ane."
                },
                {
                    "number": 2,
                    "text": "Ak am ļōmņak ekar pād ioon men ko an laļ in eļapļo̧k jān men ko Aō, am Rikōm̧anm̧an, im jerbal in eo kar kūr eok n̄an e; im kwaar jab eo̧ron̄ e Jetōb eo Aō, im n̄an ro em̧ōj likūt ioom, ak kar reel jān ro im Iaar jab jitōn̄ er."
                },
                {
                    "number": 3,
                    "text": "Kōn menin, kwōj make iaam n̄an kajjitōk kōn kwe make jān Peiū, im kejakļo̧kjeņ ioon men ko me em̧ōj am kar bōki."
                },
                {
                    "number": 4,
                    "text": "Im ijo jikūm̧ enaaj ilo m̧weo im̧ōn jemam̧, m̧ae Aō lewōj n̄an eok elōn̄ļo̧k kien. Im kwo naaj wūjlepļo̧k eok n̄an jerbal in ilo kabun̄ in, im im̧aan laļ in, im ilo jikin ko ipeļaakin ijin. Amen."
                },
                {
                    "number": 5,
                    "text": "Lo, Ij ba n̄an eok, Piter, bwe kwo naaj bōk ito-itak eo am ippān jeiūm̧ im jatūm Oliver; bwe iien eo emoottok bwe emennin aikuj ilo N̄a bwe kwōn kōpeļļo̧ke lo̧n̄iiūm n̄an kwaļo̧k gospel eo Aō; kōn menin, jab mijak, ak ron̄jaki naan ko im kapilōk an ļeo jeiūm̧ im jatūm, ko enaaj liwōj n̄an eok."
                },
                {
                    "number": 6,
                    "text": "Im kwōn en̄taan ilo aolep en̄taan ko an, im jab jem̧ļo̧k am kotak wōt būruōm̧ n̄an Eō ilo jar im tōmak, n̄an an im am lo̧mo̧o̧r; bwe Iaar leļo̧k n̄an e kajoor n̄an kalōk ļo̧k kabun̄ eo Aō ilubwiljin riLeman raņ;"
                },
                {
                    "number": 7,
                    "text": "Im ejjeļo̧k Iaar jitōn̄ e bwe en an rikōkapilōklōk ioon e ilo kabun̄ in, kōn jerbal ko an kabun̄, ijello̧kun wōt n̄e ej ļeo jein im jatin, Josep Smith, Jun."
                },
                {
                    "number": 8,
                    "text": "Kōn menin, kwōn ron̄jaki men kein im kwōn tiljek ilo kōjparok kien ko Aō, im kwo naaj jeraam̧m̧an n̄an mour indeeo. Amen."
                },
                {
                    "number": 9,
                    "text": "Lo, Ij ba n̄an eok, rikarejera Jon, bwe kwo naaj jino jān iien in m̧aanļo̧k n̄an kabun̄bun̄ļo̧k gospel eo Aō, āinwōt kōn ainikien juon jilel."
                },
                {
                    "number": 10,
                    "text": "Im am jerbal enaaj pād ilo jikin eo an jeiūm̧ im jatūm Pilip Burroughs, im ilo jikin ko ipeļaakin ijo, aaet, ijoko jabdewōt maron̄ ron̄jake eok, m̧ae Aō jiron̄ eok n̄an etal jān ijin."
                },
                {
                    "number": 11,
                    "text": "Im aolepān jerbal eo am enaaj ilo Zaion, kōn aolepān am, jān iien in m̧aanļo̧k; aaet, kwo naaj kōpeļļo̧ke wōt lo̧n̄iūm ilo jibadbad eo Aō, jab mijak ta armej emaron̄ kōm̧m̧ane, bwe Ij pād ippam̧. Amen."
                }
            ]
        },
        "/study/scriptures/dc-testament/dc/31": {
            "uri": "/study/scriptures/dc-testament/dc/31",
            "title": "Katak im Bujen Ko 31",
            "data_type": "chapter",
            "chapter_name": "Jekjōn 31",
            "chapter_summary": [
                "1–6, Tomas B. Marsh kar kūr e n̄an kwaļo̧k naan kōn gospel eo im kar kareel an kōn oņaake eo an baam̧le eo an; 7–13, Kar kapilōk e n̄an kōmmaanwa, jar iien otemjej, im ļoore Rikaenōm̧m̧an eo."
            ],
            "verses": [
                {
                    "number": 1,
                    "text": "Tomas, nejū m̧aan, kwo jeraam̧m̧an kōnke tōmak eo am ilo jerbal in Aō."
                },
                {
                    "number": 2,
                    "text": "Lo, kwe ekar lōn̄ en̄taan ko am kōnke baam̧le eo am; mekarta, Inaaj kōjeraam̧m̧an eok im baam̧le eo am, aaet, ro reddik nejūm; im raan eo ej itok n̄e renaaj lōke im jeļā m̧ool eo im juon wōt ippam̧ ilo kabun̄ in Aō."
                },
                {
                    "number": 3,
                    "text": "Kotak būruōm̧ im lan̄lōn̄, bwe awa eo an mijen eo am emoottok; im loōm̧ enaaj rōļo̧k, im kwo naaj kwaļo̧k naan ko rem̧m̧an naan in lan̄lōn̄ eļap n̄an epepen in."
                },
                {
                    "number": 4,
                    "text": "Kwo naaj kwaļo̧k men kein me kar kwaļo̧ki n̄an rikarejera, Josep Smith, Jun. Kwo naaj jino n̄an kwaļo̧k naan jān iien in m̧aanļo̧k, aaet, n̄an m̧adm̧ōd ilo meļaaj eo me emouj im pojak n̄an tile."
                },
                {
                    "number": 5,
                    "text": "Kōn menin, bun̄raake sickle eo am kōn aolepān am, im jero̧wiwi ko am em̧ōj jeoriļo̧k jān eok, im kwo naaj eddo kōn tūr ko ioon likōm, bwe rijerbal eo ej tōllo̧ke wōņāān. Kōn menin, baam̧le eo am enaaj mour."
                },
                {
                    "number": 6,
                    "text": "Lo, em̧ool Ij ba n̄an eok, etal jān er wōt ium̧win jidik iien, im kwaļo̧k naan eo Aō, im Inaaj kōpooj juon jikin n̄an er."
                },
                {
                    "number": 7,
                    "text": "Aaet, Inaaj kōpeļļo̧k būruōn armej ro, im renaaj bōk eok. Im Inaaj kajutak jarlepju in rijar jān peim;"
                },
                {
                    "number": 8,
                    "text": "Im kwo naaj kōkajoorļo̧k er im kōpooj er ņae iien eo n̄e renaaj ainitok er."
                },
                {
                    "number": 9,
                    "text": "Kwōn ineem̧m̧an ilo en̄taan ko, jab kōnono ņae ro rej kōnono ņae. Tōl m̧weo im̧ōm ilo ettā, im kwōn pen."
                },
                {
                    "number": 10,
                    "text": "Lo, Ij ba n̄an eok bwe kwo naaj juon riuno n̄an kabun̄ in, ak jab n̄an laļ in, bwe reban bōk eok."
                },
                {
                    "number": 11,
                    "text": "Etal ilo iaļ eo am ijoko jabdewōt Inaaj ba, im naaj lewōj e n̄an eok jān Rikaenōm̧m̧an ta eo kwo naaj ba im ia kwo naaj ilo̧k ie."
                },
                {
                    "number": 12,
                    "text": "Jar iien otemjej, n̄e kwo ab deļo̧n̄ ilo kapo im m̧wijkōk jān men eo woņeam̧."
                },
                {
                    "number": 13,
                    "text": "Kwōn niknik n̄an jem̧ļo̧k in, im lo, Ij pād ippam̧. Naan kein rej jab jān armej im jab jān armej raņ, ak jān N̄a, em̧ool Jisōs Kraist, am Ripinmuur, jān ankilaan Jemān. Amen."
                }
            ]
        },
        "/study/scriptures/dc-testament/dc/32": {
            "uri": "/study/scriptures/dc-testament/dc/32",
            "title": "Katak im Bujen Ko 32",
            "data_type": "chapter",
            "chapter_name": "Jekjōn 32",
            "chapter_summary": [
                "1–3, Parley P. Pratt im Ziba Peterson kar kūr er n̄an kwaļo̧k naan n̄an riLeman ro im n̄an etal ippān Oliver Cowdery im Piter Whitmer Jr.; 4–5, Rej aikuj jar kōn juon meļeļe kōn jeje ko rekwōjarjar."
            ],
            "verses": [
                {
                    "number": 1,
                    "text": "Im kiiō kōn rikarejera Parley P. Pratt, lo, Ij ba n̄an e bwe āinwōt Aō mour ej Ankilaō bwe en kwaļo̧k gospel eo Aō im ekkatak jān Eō, im en ettā im ettā ilo bōro."
                },
                {
                    "number": 2,
                    "text": "Im bwe men eo me Iaar jitōn̄e n̄an e ej bwe en etal ippān ro rikarejera, Oliver Cowdery im Piter Whitmer, Jun., ļo̧k ilo āne jem̧aden ilubwiljin riLeman raņ."
                },
                {
                    "number": 3,
                    "text": "Im Ziba Peterson barāinwōt enaaj etal ippāer; im N̄a make Inaaj etal ippāer im pād ilubwiljier; im Inaaj aer rijojomar ippān Jemān, im ejjeļo̧k enaaj anjo̧ ņae er."
                },
                {
                    "number": 4,
                    "text": "Im renaaj ron̄jake men eo me em̧ōj jeje, im jab kine bar jet revelesōn ko; im renaaj jar iien otemjej bwe In maron̄ erļo̧ke ejja men in wōt n̄an jeļā eo aer."
                },
                {
                    "number": 5,
                    "text": "Im renaaj ron̄jaki naan kein im jab kajejtokjeer, im Inaaj kōjeraam̧m̧an er. Amen."
                }
            ]
        },
        "/study/scriptures/dc-testament/dc/33": {
            "uri": "/study/scriptures/dc-testament/dc/33",
            "title": "Katak im Bujen Ko 33",
            "data_type": "chapter",
            "chapter_name": "Jekjōn 33",
            "chapter_summary": [
                "1–4, Rijerbal ro kūr er n̄an kwaļo̧k gospel eo ilo awa eo kein kajon̄ouljuon; 5–6, Kabun̄ in em̧ōj an jutak, im ro rikāālet An kar itōn aini er; 7–10, Ukeļo̧k, bwe aelōn̄ in lan̄ epaak; 11–15, Kabun̄ ej ekkal ioon ejm̧aan in gospel in; 16–18, M̧aanjāppopo n̄an itok eo an Ļeo Pālele."
            ],
            "verses": [
                {
                    "number": 1,
                    "text": "Lo, Ij ba n̄an kom̧ro, rikarejera Ezra im Northrop, kom̧ro en kōpeļļo̧k lo̧jiln̄ōmiro im eo̧ron̄ ainikien Irooj amiro Anij, Eo naan eo An em̧ōkaj im kajoor, ekkan̄ļo̧k jān jāje ruo mejān, n̄an ajeje ijeņ im ijeņ mo̧kwōj ko im ņoņņoņmeej, ānbwin im jetōb; im ej rijeļā ļōmņak ko im kōttōpar ko an bōro."
                },
                {
                    "number": 2,
                    "text": "Bwe em̧ool, em̧ool, Ij ba n̄an kom̧ro bwe em̧ōj kūr kom̧ro n̄an kotak ainikiōmiro āinwōt ainikien juon jilel, n̄an kwaļo̧k gospel eo Aō n̄an juon epepen eankeke im nana."
                },
                {
                    "number": 3,
                    "text": "Bwe lo, meļaaj eo emouj epojak n̄an m̧adm̧ōd; im e kiiō awa eo kein kajon̄ouljuon, im iien eo āliktata me Inaaj kūr rijerbal ro ļo̧k ilo jikin kallib grep eo Aō."
                },
                {
                    "number": 4,
                    "text": "Im jikin kallib eo Aō em̧ōj an jorrāān ilo jekjek otemjeļo̧k; im ejjeļo̧k men ej kōm̧m̧an em̧m̧an ijello̧kun jet wōt; im rej bōd ilo wāween otemjeļo̧k kōnke priestcraft ko, aolep ļōmņak ko ippāer rettoon."
                },
                {
                    "number": 5,
                    "text": "Im em̧ool, em̧ool, Ij ba n̄an kom̧ro, bwe kabun̄ in Iaar kajutake im kūrtok jān ibuļōn āne jem̧aden."
                },
                {
                    "number": 6,
                    "text": "Im em̧ool āindein Inaaj aini ro Aō rikāālet jān m̧ōttan ko emān in laļ in, em̧ool jon̄an wōt eo enaaj tōmak ilo N̄a, im eo̧ron̄ e Ainikiō."
                },
                {
                    "number": 7,
                    "text": "Aaet, em̧ool, em̧ool, Ij ba n̄an kom̧ro, bwe meļaaj eo emouj epojak n̄an m̧adm̧ōd; kōn menin, bun̄raake sickle ko amiro, im m̧adm̧ōd kōn aolepān amiro kajoor, ļōmņak, im maron̄."
                },
                {
                    "number": 8,
                    "text": "Kōpeļļo̧ke lo̧n̄iūmiro im renaaj obrak, im kom̧ro naaj erom āinwōt Nipai etto, eo ar ito-itak jān Jerusalem ilo āne jem̧aden."
                },
                {
                    "number": 9,
                    "text": "Aaet, kōpeļļo̧k lo̧n̄iūmiro im jab dāpiji, im kom̧ro naaj eddo kōn tūr ko ioon likōmiro, bwe lo, Ij pād ippemiro."
                },
                {
                    "number": 10,
                    "text": "Aaet, kōpeļļo̧k lo̧n̄iūmiro im renaaj obrak, im ba: Ukeļo̧k, ukeļo̧k, im kom̧in kōpooje iaļ eo an Irooj, im kajim̧we iaļ ko An; bwe aelōn̄ in lan̄ ej epaaktok;"
                },
                {
                    "number": 11,
                    "text": "Aaet, ukeļo̧k im peptaij, aolep kom̧ kajjojo, kōn jeorļo̧k eo an jero̧wiwi ko ami; aaet, kom̧in peptaij em̧ool jān dān, innām ej itok peptaij eo kōn kijeek im eo kōn Jetōb Kwōjarjar."
                },
                {
                    "number": 12,
                    "text": "Lo, em̧ool, em̧ool, Ij ba n̄an kom̧ro, en̄in ej gospel eo Aō; im keememej bwe enaaj wōr aer tōmak ilo N̄a n̄e jaab rej jamin mour;"
                },
                {
                    "number": 13,
                    "text": "Im ioon ejm̧aan in Inaaj kalōk kabun̄ eo Aō; aaet, ioon ejm̧aan in em̧ōj kalōk kom̧, im eļan̄n̄e kom̧ij wōnm̧aanļo̧k wōt, aor ko an hell rej jamin anjo̧ ņae kom̧."
                },
                {
                    "number": 14,
                    "text": "Im kom̧ naaj keememej naan in jiron̄ ko im bujen ko an kabun̄ in im kōjparoki."
                },
                {
                    "number": 15,
                    "text": "Im jabdewōt eo ej tōmak kom̧ naaj kapen e ilo kabun̄ in Aō, jān likūt pā ko ioon, im Inaaj door mennin letok eo an Jetōb Kwōjarjar ioer."
                },
                {
                    "number": 16,
                    "text": "Im Bok in Mormon eo im jeje ko rekwōjarjar em̧ōj liwōj jān Eō n̄an ami naan in tōl; im kajoor eo an Jetōb eo Aō ej kōmour men otemjeļo̧k."
                },
                {
                    "number": 17,
                    "text": "Kōn menin, kom̧in niknik, jar iien otemjej, lale bwe Lamb ko ami ren pojak im urur, im oil eo ippemi, bwe kom̧in maron̄ pojak ilo iien itok eo an Ļeo Pālele—"
                },
                {
                    "number": 18,
                    "text": "Bwe lo, em̧ool, em̧ool, Ij ba n̄an kom̧ro, bwe em̧ōkaj Aō itok. Em̧ool āindein. Amen."
                }
            ]
        },
        "/study/scriptures/dc-testament/dc/34": {
            "uri": "/study/scriptures/dc-testament/dc/34",
            "title": "Katak im Bujen Ko 34",
            "data_type": "chapter",
            "chapter_name": "Jekjōn 34",
            "chapter_summary": [
                "1–4, Ro rej tōmak rej erom m̧aan ro nejin Anij kōn Pinmuur eo; 5–9, Kwaļo̧k naan kōn gospel eo ej kōpooje iaļ eo n̄an Itok eo Kein Karuo; 10–12, Kanaan ej itok jān kajoor eo an Jetōb Kwōjarjar."
            ],
            "verses": [
                {
                    "number": 1,
                    "text": "Nejū m̧aan Orson, eo̧ron̄ im ron̄ im lo ta N̄a, Irooj Anij, Inaaj ba n̄an eok, em̧ool Jisōs Kraist am Ripinmuur;"
                },
                {
                    "number": 2,
                    "text": "Meram eo im mour eo an laļ, meram eo me ej romaak ilo marok im marok ej jab jeļā E;"
                },
                {
                    "number": 3,
                    "text": "Eo jon̄an An iakwe laļ Eaar ajeļo̧k mour eo An make, bwe jon̄an wōt eo enaaj kar lōke remaron̄ erom m̧aan ro nejin Anij. Kōn menin kwe kwōj nejū m̧aan;"
                },
                {
                    "number": 4,
                    "text": "Im kwo jeraam̧m̧an kōnke kwaar lōke;"
                },
                {
                    "number": 5,
                    "text": "Im kwo jeraam̧m̧anļo̧k kōnke em̧ōj Aō kar kūr eok n̄an kwaļo̧k naan kōn gospel eo Aō—"
                },
                {
                    "number": 6,
                    "text": "N̄an kotak ainikiōm āinwōt ainikien juon jilel, jim̧or aetok im eļļaaj, im kūr ukeļo̧k n̄an juon epepen eankeke im nana, kōpooj iaļ eo an Irooj n̄an Itok eo An kein karuo."
                },
                {
                    "number": 7,
                    "text": "Bwe lo, em̧ool, em̧ool, Ij ba n̄an eok, iien eo ej jab ettoļo̧k im Inaaj itok ilo juon kōdo̧ kōn kajoor im aiboojoj eļap."
                },
                {
                    "number": 8,
                    "text": "Im enaaj juon raan eļap ilo iien eo Ij itok, bwe aolep laļ ko renaaj m̧akūtkūt."
                },
                {
                    "number": 9,
                    "text": "Ak m̧okta jān itok an raan eo eļap, aļ enaaj marok, im allōn̄ enaaj oktak n̄an bōtōktōk; im iju ko renaaj m̧akoko in romaak, im jet renaaj wōtlo̧k, im ko̧kkure eļap ej kōttar ro renana."
                },
                {
                    "number": 10,
                    "text": "Kōn menin, kotak ainikiōm im jab dāpiji, bwe Irooj Anij eaar kōnono; kōn menin kanaan, im naaj lewōj jān kajoor eo an Jetōb Kwōjarjar."
                },
                {
                    "number": 11,
                    "text": "Im eļan̄n̄e kwōj niknik, lo, Ij pād ippam̧ m̧ae Aō itok—"
                },
                {
                    "number": 12,
                    "text": "Im em̧ool, em̧ool, Ij ba n̄an eok, em̧ōkaj Aō itok. N̄aij am Irooj im am Ripinmuur. Em̧ool āindein. Amen."
                }
            ]
        },
        "/study/scriptures/dc-testament/dc/35": {
            "uri": "/study/scriptures/dc-testament/dc/35",
            "title": "Katak im Bujen Ko 35",
            "data_type": "chapter",
            "chapter_name": "Jekjōn 35",
            "chapter_summary": [
                "1–2, Ekōjkan an em̧m̧aan maron̄ erom m̧aan ro nejin Anij; 3–7, Sidney Rigdon kar kūri n̄an peptaiji im leļo̧k Jetōb Kwōjarjar; 8–12, Kakōļļe ko im mennin bwilōn̄ ko rej jerbali jān tōmak; 13–16, Ro karejeran Irooj renaaj kōjenolo̧k laļ ko jān kajoor eo an Jetōb; 17–19, Josep Smith ej kabwijer ki ko an mennin ittino ko; 20–21, Ro rikāālet renaaj mour ilo raan in itok eo an Irooj; 22–27, Israel naaj lo̧mo̧o̧ren."
            ],
            "verses": [
                {
                    "number": 1,
                    "text": "Ron̄jake ainikien Irooj am Anij, em̧ool Alpa im Omega, jinoin im jem̧ļo̧kin, eo iaļ eo An ejjeļo̧k jem̧ļo̧kin, eo ejja juon wōt rainin āinwōt inne, im indeeo."
                },
                {
                    "number": 2,
                    "text": "N̄a Jisōs Kraist, eo Nejin Anij, eo eaar debwāāl kōn jero̧wiwi ko an laļ, em̧ool jon̄an wōt eo enaaj tōmak ioon Eta, bwe ren maron̄ erom m̧aan ro nejin Anij, em̧ool juon ilo N̄a āinwōt N̄aij juon ilo Jemān, āinwōt Jemān ej juon ilo N̄a, bwe jen maron̄ juon."
                },
                {
                    "number": 3,
                    "text": "Lo, em̧ool, em̧ool, Ij ba n̄an rikarejera Sidney, Iaar kalimjek eok im jerbal ko am. Iaar ron̄ jar ko am, im kar kōpooj eok n̄an juon jerbal eļapļo̧k."
                },
                {
                    "number": 4,
                    "text": "Kwo jeraam̧m̧an, bwe kwo naaj kōm̧m̧ani men ko reļļap. Lo kwe em̧ōj kar jilkinļo̧k eok, em̧ool āinwōt Jon, n̄an kōpooj iaļ eo Im̧aō, im im̧aan Ilaija eo eaikuj itok, im kwaar jab jeļā men in."
                },
                {
                    "number": 5,
                    "text": "Kwaar peptaij kōn dān n̄an ukeļo̧k, ak rekar jab bōk Jetōb Kwōjarjar;"
                },
                {
                    "number": 6,
                    "text": "Ak kiiō Ij lewōj n̄an eok juon kien, bwe kwōn peptaij kōn dān, im renaaj bōk Jetōb Kwōjarjar jān likūt pā ko ioon, em̧ool āinwōt rijjilōk ro etto."
                },
                {
                    "number": 7,
                    "text": "Im enaaj waļo̧k bwe enaaj wōr juon jerbal eļap ilo āniin, em̧ool ilubwiljin ro riAelōn̄ ko, bwe aer bwebwe im mennin jōjō ko aer renaaj jedmatmat im̧aan mejān aolep armej."
                },
                {
                    "number": 8,
                    "text": "Bwe N̄aij Anij, im Peiū ej jab kaduļo̧k; im Inaaj kwaļo̧k mennin bwilōn̄ ko, kakōļļe ko, im kabwilōn̄lōn̄ ko, n̄an aolep ro rej tōmak ioon Eta."
                },
                {
                    "number": 9,
                    "text": "Im jabdewōt eo enaaj kajjitōke ilo Eta ilo tōmak, renaaj kadiwōjļo̧k devil raņ; renaaj kōmour rinan̄inmej; renaaj kōm̧m̧an bwe ripilo ren maron̄ loļo̧kjeņ, im rijarron̄ron̄ n̄an ron̄, im rijaje kōnono n̄an kōnono, im riakā n̄an etetal."
                },
                {
                    "number": 10,
                    "text": "Im iien em̧ōkaj an itok bwe men ko reļļap ren waļo̧ktok n̄an ro nejin armej;"
                },
                {
                    "number": 11,
                    "text": "Ak n̄e ejjeļo̧k tōmak ejjeļo̧k jabdewōt naaj kwaļo̧ktok ijello̧kun wōt kōlo̧urō ko ioon Babilon, ejja eo wōt eaar kōm̧m̧an bwe aolep laļ ko ren idaak jān wain in illu in an lejān."
                },
                {
                    "number": 12,
                    "text": "Im ejjeļo̧k rej kōm̧m̧an em̧m̧an ijello̧kun wōt ro rej pojak n̄an bōk tarlep in gospel eo Aō, eo me Iaar jilkinļo̧k n̄an epepen in."
                },
                {
                    "number": 13,
                    "text": "Kōn menin, Ij kūr ioon men ko rem̧ōjņo̧ an laļ, ro rej jab rijeļāļo̧kjeņ im ro dike er, n̄an kōjenolo̧k laļ ko jān kajoor in Jetōb eo Aō;"
                },
                {
                    "number": 14,
                    "text": "Im peier renaaj Peiū, im Inaaj aer kein tōrak im aer kein tōrak jidik ko; im Inaaj kan̄ōrn̄ōre ipier, im renaaj ire āinwōt lukkuun em̧m̧an n̄an Eō; im rikōjdat ro aer renaaj pād ium̧win neer; im Inaaj kawōtlo̧k jāje eo kōn wōt er, im jān kijeek in Aō libabne Inaaj kōjo̧o̧r er."
                },
                {
                    "number": 15,
                    "text": "Im ro rijeram̧ōl im rittā naaj kwaļo̧k gospel eo n̄an er, im renaaj reim̧aanļo̧k n̄an iien itok eo Aō, bwe e kanooj epaaktok—"
                },
                {
                    "number": 16,
                    "text": "Im renaaj jeļā būrabōļ in wōjke fig eo, bwe em̧ool kiiō ej epaaktok kadede rak eo."
                },
                {
                    "number": 17,
                    "text": "Im em̧ōj Aō jilkinļo̧k tarlep in gospel eo Aō kōn pein rikarejera Josep; im ilo m̧ōjņo̧ Iaar kōjeraam̧m̧an e;"
                },
                {
                    "number": 18,
                    "text": "Im Iaar leļo̧k n̄an e ki ko an mennin ittino ko me em̧ōj kar liāpe, em̧ool men ko me rekar jān pedped eo an laļ, im men ko me renaaj itok jān iien in m̧ae iien itok eo Aō, eļan̄n̄e e ej pād ilo N̄a, im eļan̄n̄e jaab, bar juon Inaaj likūti ilo ijo ikijjien."
                },
                {
                    "number": 19,
                    "text": "Kōn menin, lale e bwe an tōmak en jab likjab, bwe naaj leļo̧k e jān Rikaenōm̧m̧an eo, Jetōb Kwōjarjar, eo ejeļā men otemjeļo̧k."
                },
                {
                    "number": 20,
                    "text": "Im juon kien Ij lewōj n̄an eok—bwe kwōn jeje n̄an e; im jeje ko rekwōjarjar naaj liļo̧k, em̧ool āinwōt rej pād ilo Ubō make, n̄an lo̧mo̧o̧r eo an ro Aō make rikāālet;"
                },
                {
                    "number": 21,
                    "text": "Bwe renaaj ron̄ Ainikiō, im naaj lo Eō, im naaj jab kiki, im naaj mour ilo raan in itok eo Aō; bwe naaj karreoik er, em̧ool āinwōt N̄aij erreo."
                },
                {
                    "number": 22,
                    "text": "Im kiiō Ij ba n̄an eok, kwōn pād wōt ippān, im enaaj ito-itak ippam̧; jab eļļo̧k jān e, im ekanooj m̧ool men kein renaaj kūrm̧ool."
                },
                {
                    "number": 23,
                    "text": "Im toun wōt am jab jeje, lo, naaj leļo̧k n̄an e bwe en kanaan; im kwo naaj kwaļo̧k naan kōn gospel eo Aō im kūr ioon rikanaan ro rekwōjarjar n̄an kam̧ool naan ko an, āinwōt naaj liļo̧k n̄an e."
                },
                {
                    "number": 24,
                    "text": "Kōjparok aolep kien ko im bujen ko kwōj aikuj in pokaki; im Inaaj kōm̧m̧an bwe lan̄ ko ren m̧akūtkūt kōn em̧m̧an eo am, im Setan enaaj wūdiddid im Zaion enaaj lan̄lōn̄ ioon toļ ko im uwa;"
                },
                {
                    "number": 25,
                    "text": "Im Israel naaj lo̧mo̧o̧ren ilo iien eo Aō make; im jān ki ko me em̧ōj Aō kar liļo̧k naaj tōl er, im jamin bar pok n̄an jidik."
                },
                {
                    "number": 26,
                    "text": "Kotak būruōmi im m̧ōņōņō, ami pinmuur ej epaaktok."
                },
                {
                    "number": 27,
                    "text": "Jab mijak, bwij edik, aelōn̄ eo ej ami m̧ae Ij itok. Lo, em̧ōkaj Aō itok. Em̧ool āindein. Amen."
                }
            ]
        },
        "/study/scriptures/dc-testament/dc/36": {
            "uri": "/study/scriptures/dc-testament/dc/36",
            "title": "Katak im Bujen Ko 36",
            "data_type": "chapter",
            "chapter_name": "Jekjōn 36",
            "chapter_summary": [
                "1–3, Irooj ej likūt Pein ioon Edward Partridge jān pein Sidney Rigdon; 4–8, Aolep em̧m̧aan ro rej bōk gospel eo im priesthood eo rej bōk kūr eo n̄an ilo̧k n̄an kwaļo̧k naan."
            ],
            "verses": [
                {
                    "number": 1,
                    "text": "Āindein Irooj Anij ej ba, E eo Ekajoor an Israel: Lo, Ij ba n̄an eok, rikarejera Edward, bwe kwo jeraam̧m̧an, im jero̧wiwi ko am em̧ōj jeoriļo̧k jān eok, im em̧ōj kūr eok n̄an kwaļo̧k naan kōn gospel eo Aō āinwōt kōn ainikien juon jilel;"
                },
                {
                    "number": 2,
                    "text": "Im Inaaj likūt Peiū ioom̧ kōn pā ko pein rikarejera Sidney Rigdon, im kwo naaj bōke Jetōb eo Aō, Jetōb Kwōjarjar, em̧ool Rikaenōm̧m̧an eo, eo enaaj katakin eok men ko reineem̧m̧an ko an aelōn̄ eo;"
                },
                {
                    "number": 3,
                    "text": "Im kwo naaj kabun̄bun̄ļo̧k e kōn juon ainikien eļļaaj, im ba: Hosana, en jeraam̧m̧an etan Anij eutiejtata."
                },
                {
                    "number": 4,
                    "text": "Im kiiō kūr in im kien in Ij lewōj n̄an eok kōn em̧m̧aan otemjej—"
                },
                {
                    "number": 5,
                    "text": "Bwe jon̄an wōt eo enaaj itok im̧aan ro rikarejera Sidney Rigdon im Josep Smith, Jun., jiburlepe kūr in im kien in, naaj kapit im jilkinļo̧k n̄an kwaļo̧k naan kōn gospel eo ejjeļo̧k jem̧ļo̧kin ilubwiljin laļ ko—"
                },
                {
                    "number": 6,
                    "text": "Kūr ukeļo̧k, im ba: Lo̧mo̧o̧ren kom̧ make jān epepen in eankeke, im wōnm̧aantak jān kijeek eo, im dike em̧ool nuknuk ko rej libbijinjin kōn kanniōk."
                },
                {
                    "number": 7,
                    "text": "Im kien in naaj leļo̧k e n̄an elder ro ilo kabun̄ eo Aō, bwe kajjojo em̧m̧aan eo enaaj jiburlep e kōn juon wōt kōttōpar in bōro maron̄ kapit e im jilkinļo̧k e, em̧ool āinwōt Iaar ba."
                },
                {
                    "number": 8,
                    "text": "N̄aij Jisōs Kraist, eo Nejin Anij; kōn menin, kan̄ōrn̄ōre ipūm̧ im Inaaj m̧ōkaj im itok n̄an tampeļ eo Aō. Em̧ool āindein. Amen."
                }
            ]
        },
        "/study/scriptures/dc-testament/dc/37": {
            "uri": "/study/scriptures/dc-testament/dc/37",
            "title": "Katak im Bujen Ko 37",
            "data_type": "chapter",
            "chapter_name": "Jekjōn 37",
            "chapter_summary": [
                "1–4, Ro Rekwōjarjar kar kūr er n̄an ain doon ilo Ohio."
            ],
            "verses": [
                {
                    "number": 1,
                    "text": "Lo, Ij ba n̄an kom̧ bwe ejjab mennin aikuj ilo N̄a bwe kom̧in ukok ļo̧k wōt m̧ae ami naaj etal n̄an Ohio eo, im men in kōnke rikōjdat eo im kōn jokane eo ami."
                },
                {
                    "number": 2,
                    "text": "Im bar juon alen, Ij ba n̄an kom̧ bwe kom̧in jab naaj etal m̧ae ami kar kwaļo̧k naan kōn gospel eo Aō ilo m̧ōttan jab kan, im kar kōkajoorļo̧k kabun̄ in ijoko jabdewōt lo e ie, im eļaptata ilo Colesville; bwe, lo, rej jar n̄an Eō ilo eļap tōmak."
                },
                {
                    "number": 3,
                    "text": "Im bar juon alen, juon kien Ij lewōj n̄an kabun̄ in, bwe emennin aikuj ilo N̄a bwe ren kukļo̧k ippān doon ilo Ohio, m̧aanjāppopo n̄an iien eo n̄e rikarejera Oliver Cowdery enaaj ro̧o̧lļo̧k n̄an er."
                },
                {
                    "number": 4,
                    "text": "Lo, en̄in ej mālōtlōt, im aolep armej en kāālet n̄an e make m̧ae Aō itok. Em̧ool āindein. Amen."
                }
            ]
        },
        "/study/scriptures/dc-testament/dc/38": {
            "uri": "/study/scriptures/dc-testament/dc/38",
            "title": "Katak im Bujen Ko 38",
            "data_type": "chapter",
            "chapter_name": "Jekjōn 38",
            "chapter_summary": [
                "1–6, Kraist eaar kōm̧anm̧an men otemjeļo̧k; 7–8, E ej pād ilubwiljin Ro Rekwōjarjar An, ro ejjab etto renaaj lo E; 9–12, Kanniōk otemjej ej ijurwewe im̧aan Mejān; 13–22, Eaar kōpooje juon āneen kallim̧ur n̄an ro Rekwōjarjar An ilo iien in im indeeo; 23–27, Ro Rekwōjarjar kar jiron̄ er bwe ren juon wōt im jeļāņae doon āinwōt jeimjāān jeimjatin; 28–29, Tariņae ko kar kwaļo̧ki ļo̧k im̧aan; 30–33, Ro Rekwōjarjar rej itōn bōk kajoor jān ijo eutiej im ilo̧k ilubwiljin aolep laļ ko; 34–42, Kabun̄ in kar jiron̄ e n̄an kōjparoke ro rejeram̧ōl im aikuj im n̄an pukot m̧weiie ko an indeeo."
            ],
            "verses": [
                {
                    "number": 1,
                    "text": "Āindein Irooj ami Anij ej ba, em̧ool Jisōs Kraist, N̄a E eo Eļap, Alpa im Omega, jinoin im jem̧ļo̧kin, ejja eo wōt eaar erreļo̧k ioon depakpak in indeeo, im aolep inelep in serap ko in lan̄, m̧okta jān kar kōm̧anm̧ane laļ;"
                },
                {
                    "number": 2,
                    "text": "Ejja Eo wōt ejeļā aolep men otemjeļo̧k, bwe aolep men otemjeļo̧k rej pād kiiō im̧aan Meja;"
                },
                {
                    "number": 3,
                    "text": "N̄aij ejja eo wōt eaar ekkōnono, im laļ eaar kōm̧m̧an, im aolep men otemjeļo̧k raar itok kōn N̄a."
                },
                {
                    "number": 4,
                    "text": "N̄aij ejja eo wōt E kar bōk Zaion an Inok tok ilo Ubō make; im em̧ool, Ij ba, em̧ool jon̄an wōt eo raar lōke ilo Eta, bwe N̄aij Kraist, im ilo Eta make, jān kajoor in bōtōktōk eo Iaar lutōkļo̧k, Iaar akweļap im̧aan Jemān kōn er."
                },
                {
                    "number": 5,
                    "text": "Ak lo, bwe in ro renana Iaar likūt wōt ilo tomede ko an marok m̧ae ekajet eo ilo raan eo eļap, eo enaaj itok ilo jem̧ļo̧k in laļ;"
                },
                {
                    "number": 6,
                    "text": "Im em̧ool āindein Inaaj kōm̧m̧an bwe ro renana ren jab rōļo̧k, ro reban ron̄ Ainikiō ak kapen burueer, im wo, wo, wo, ej jorrāān eo aer."
                },
                {
                    "number": 7,
                    "text": "Ak lo, em̧ool, em̧ool, Ij ba n̄an kom̧ bwe Meja rej pād ioomi. N̄aij pād ilubwiljimi im kom̧ij jab maron̄ lo Eō;"
                },
                {
                    "number": 8,
                    "text": "Ak raan eo ejjab etto ej itok im kom̧ naaj lo Eō, im jeļā ke N̄aij mour; bwe ron̄el nuknuk in marok enaaj potak kiiō epaak, im e eo ej jab erreo ejamin mour ilo raan eo."
                },
                {
                    "number": 9,
                    "text": "Kōn menin, kan̄ōrn̄ōre ipūmi im pojak. Lo, aelōn̄ eo ej ami, im rikōjdat eo ej jamin anjo̧."
                },
                {
                    "number": 10,
                    "text": "Em̧ool Ij ba n̄an kom̧, kom̧ erreo, ak jab aolep; im ejjeļo̧k bar juon eo ippān Ikanooj in m̧ōņōņō;"
                },
                {
                    "number": 11,
                    "text": "Bwe aolep kanniōk eankeke Im̧aō; im kajoor ko an marok rej anjo̧ ioon laļ, ilubwiljin ro nejin armej raņ, im̧aan mejān aolep inelep ko in lan̄—"
                },
                {
                    "number": 12,
                    "text": "Eo ej kōm̧m̧an bwe ikōn̄ en irooj, im aolep indeeo ej metak, im enjeļ raņ rej kōttare kien eo eļap n̄an m̧wijm̧wij n̄an m̧adm̧ōd e laļ, n̄an ain tāō ko bwe ren tili; im, lo, rikōjdat ekoba."
                },
                {
                    "number": 13,
                    "text": "Im kiiō Ij kwaļo̧k n̄an kom̧ juon mennin ittino, juon men eo me eaar pād ilo jikin ko rettino, n̄an bōktok n̄an kajejjet em̧ool ko̧kkure eo ami ilo tōrean iien, im kom̧ ar jab jeļā kake;"
                },
                {
                    "number": 14,
                    "text": "Ak kiiō Ij ba kake n̄an kom̧, im kom̧ij jeraam̧m̧an, jab kōnke nana ko ami, ak jab būruōn jab tōmak ko ami; bwe em̧ool jet iaami ewōr ruōmi Im̧aō, ak Inaaj tūriam̧okake n̄an m̧ōjņo̧ ko ami."
                },
                {
                    "number": 15,
                    "text": "Kōn menin, kom̧in pen jān kiiō m̧aanļo̧k; jab mijak, bwe aelōn̄ eo ej ami."
                },
                {
                    "number": 16,
                    "text": "Im n̄an lo̧mo̧o̧ren eo ami Ij lewōj n̄an kom̧ juon kien, bwe Iaar ron̄ jar ko ami, im ro rijeram̧ōl rekar ellotaan Im̧aō, im ro rim̧weiie Ikar kōm̧anm̧an er, im aolep kanniōk ej Aō, im N̄a ejjeļo̧k Aō kalijekļo̧k."
                },
                {
                    "number": 17,
                    "text": "Im Ikar kōm̧m̧an bwe laļ en m̧weiie, im lo e ej Aō eran ne, kōn menin, bar juon alen Inaaj jutak ioon."
                },
                {
                    "number": 18,
                    "text": "Im Ij erļo̧kewaj im watōk ekkar n̄an lewōj n̄an kom̧ eļapļo̧k m̧weiie, em̧ool juon āneen kallim̧ur, juon āneen elutōkļo̧k kōn milik im hōnni, eo me ioon enaaj ejjeļo̧k lia n̄e Irooj ej itok;"
                },
                {
                    "number": 19,
                    "text": "Im Inaaj lewōj e n̄an kom̧ n̄an āneen ami jolōt, eļan̄n̄e kom̧ij pukote e kōn aolepān būruōmi."
                },
                {
                    "number": 20,
                    "text": "Im men in enaaj Aō bujen ippemi, kom̧ naaj bōk e n̄an āneen ami jolōt, im n̄an āneen jolōt eo an ro nejimi indeeo, ke laļ ej jutak, im kom̧ naaj bōk e ami bar juon alen ilo indeeo, ejamin bar jako."
                },
                {
                    "number": 21,
                    "text": "Ak, em̧ool Ij ba n̄an kom̧ bwe iien ej itok im enaaj ejjeļo̧k ami kiin̄ ak irooj, bwe Inaaj ami kiin̄ im oņaake kom̧."
                },
                {
                    "number": 22,
                    "text": "Kōn menin, ron̄jake Ainikiō im ļoore Eō, im kom̧ naaj juon armej reanemkwōj, im enaaj ejjeļo̧k ami kakien ak kakien ko Aō n̄e Ij itok, bwe N̄aij ami rileļo̧k kien, im ta emaron̄ dāpij Peiū?"
                },
                {
                    "number": 23,
                    "text": "Ak, em̧ool Ij ba n̄an kom̧, katakin doon ekkar n̄an opij eo n̄an e Ikar jitōn̄ kom̧;"
                },
                {
                    "number": 24,
                    "text": "Im em̧m̧aan otemjej en kautiej ļeo jein im jatin āinwōt e make, im kōm̧m̧an erreo im kwōjarjar Im̧aō."
                },
                {
                    "number": 25,
                    "text": "Im bar juon alen Ij ba n̄an kom̧, em̧m̧aan otemjej en kautiej ļeo jein im jatūm āinwōt e make."
                },
                {
                    "number": 26,
                    "text": "Im wōn em̧m̧aan ilubwiljimi ewōr jon̄oulruo nejin m̧aan, im ej jab kalijekļo̧k n̄an er, im rej jerbal n̄an e ilo pokake, im e ej ba n̄an juon iaer: Kwōn nuknuk kōn kopā ko im kwōn jijet ije; im n̄an eo bar juon: Kwōn nuknuk kōn nuknuk ekkarpenpen im jijet ijjuweo—im ej kalimjek ļōm̧aro nejin im ba N̄a ijim̧we?"
                },
                {
                    "number": 27,
                    "text": "Lo, men in Iaar lewōj n̄an kom̧ āinwōt juon būrabōļ, im e em̧ool ej āinwōt N̄a. Ij ba n̄an kom̧, kom̧in juon; im eļan̄n̄e kom̧ij jab juon kom̧ij jab Aō."
                },
                {
                    "number": 28,
                    "text": "Im bar juon alen, Ij ba n̄an kom̧ bwe rikōjdat eo ej ilo jikin ko rettino ej kappukot mour ko ami."
                },
                {
                    "number": 29,
                    "text": "Kom̧ij ron̄ kōn tariņae ko ilo laļ ko rettoļo̧k, im kom̧ij ba bwe enaaj wōr ejjab etto tariņae ko reļļap ilo laļ ko rettoļo̧k, ak kom̧ij jab jeļā bōro ko būruōn armej ro ilo laļ in ami make."
                },
                {
                    "number": 30,
                    "text": "Ij ba n̄an kom̧ men kein kōnke jar ko ami; kōn menin, ko̧koņ mālōtlōt ilo ubōmi, n̄e nana an armej raņ eab kwaļo̧k men kein n̄an kom̧ jān nana ko aer, ilo jekjek eo me enaaj kōnono ilo lo̧jiln̄ōmi kōn juon ainikien eļļaajļo̧k jān eo me enaaj kōm̧akūtkūt laļ; ak eļan̄n̄e kom̧ij pojak kom̧ jamin mijak."
                },
                {
                    "number": 31,
                    "text": "Im bwe kom̧in maron̄ deor jān kajoor eo an rikōjdat eo, im kuktok n̄an Ippa juon armej eweeppān, ejjeļo̧k libbijinjin im ejjeļo̧k ruōn—"
                },
                {
                    "number": 32,
                    "text": "Kōn menin, kōn jibadbad in Ij lewōj n̄an kom̧ kien eo bwe kom̧in etal n̄an Ohio eo; im ijeņ Inaaj lewōj n̄an kom̧ kien eo Aō; im ijeņ kom̧ naaj im̧wem̧we kōn kajoor jān ijo eutiej;"
                },
                {
                    "number": 33,
                    "text": "Im jān ijeņ, jabdewōt eo Ikōņaan enaaj etal ilubwiljin aolep laļ ko, im naaj ba n̄an er ta renaaj kōm̧m̧an; bwe ewōr Ippa juon jerbal eļap kar ko̧koņe, bwe Israel naaj lo̧mo̧o̧ren, im Inaaj tōl er ijoko jabdewōt Ikōņaan, im ejjeļo̧k kajoor enaaj dāpij Peiū."
                },
                {
                    "number": 34,
                    "text": "Im kiiō, Ij lewōj n̄an kabun̄ in ilo jikin kein juon kien, bwe jet em̧m̧aan ilubwiljier naaj jitōn̄ er, im renaaj ijjitōn̄ jān ainikien kabun̄ in;"
                },
                {
                    "number": 35,
                    "text": "Im renaaj kalimjekļo̧k wōt ro rijeram̧ōl im ro riaikuj, im jerbal n̄an aer jipan̄ bwe ren jab en̄taan; im jilkinļo̧k er n̄an jikin eo me Ikar jiron̄ er;"
                },
                {
                    "number": 36,
                    "text": "Im en̄in naaj jerbal eo aer, n̄an peeke jerbal ko an men ko m̧weiien kabun̄ in."
                },
                {
                    "number": 37,
                    "text": "Im er ro ewōr aer jikin kallib ko im rej jab maron̄ wia kaki, ren likūti wōt ak jata kaki n̄e ej em̧m̧an n̄an er."
                },
                {
                    "number": 38,
                    "text": "Lale bwe aolep men otemjeļo̧k ren koon; im n̄e armej rej im̧wem̧we kōn kajoor jān ijo eutiej im ej jilkinļo̧k er, aolep men kein otemjeļo̧k renaaj kuktok n̄an ilo ubōn kabun̄ in."
                },
                {
                    "number": 39,
                    "text": "Im eļan̄n̄e kom̧ij kappukot m̧weiie ko me ej wōt ankilaan Jemān n̄an liwōj n̄an kom̧, kom̧ naaj armej ro rem̧weiietata ian aolep armej, bwe kom̧ naaj bōk m̧weiie ko an indeeo; im emennin aikuj bwe m̧weiie ko an laļ in rej Aō n̄an liwōj; ak ekkōl kōn juwa, n̄e kom̧ ab erom āinwōt riNipai ro etto."
                },
                {
                    "number": 40,
                    "text": "Im bar juon alen, Ij ba n̄an kom̧, Ij lewōj n̄an kom̧ juon kien, bwe em̧m̧aan otemjej, jim̧or elder, pris, rikaki, im barāinwōt uwaan, kom̧in etal kōn maron̄ eo an, kōn jerbal ko an pein, n̄an kōpooj im kōtōpraki men ko me Iaar jiron̄ kom̧."
                },
                {
                    "number": 41,
                    "text": "Im ami kwaļo̧k naan en ainikien kakkōl, em̧m̧aan otemjej n̄an eo riturun, ilo ineem̧m̧an im ilo ettā."
                },
                {
                    "number": 42,
                    "text": "Im kom̧in diwōjļo̧k jān ilubwiljin ro renana. Lo̧mo̧o̧ren kom̧ make. Kom̧in erreo kom̧ ro rej ineek jāpe ko an Irooj. Em̧ool āindein. Amen."
                }
            ]
        },
        "/study/scriptures/dc-testament/dc/39": {
            "uri": "/study/scriptures/dc-testament/dc/39",
            "title": "Katak im Bujen Ko 39",
            "data_type": "chapter",
            "chapter_name": "Jekjōn 39",
            "chapter_summary": [
                "1–4, Ro Rekwōjarjar ewōr aer kajoor n̄an erom m̧aan ro nejin Anij; 5–6, N̄an bōk gospel eo ej n̄an bōk Kraist; 7–14, Jemes Covel kar jiron̄ e bwe en peptaij im jerbal ilo jikin kallib grep eo an Irooj; 15–21, Ro rikarejeran Irooj rej kwaļo̧k naan kōn gospel eo m̧okta jān Itok eo Kein Karuo; 22–24, Ro rej bōk gospel eo renaaj kuktok ippān doon ilo iien in im ilo indeeo."
            ],
            "verses": [
                {
                    "number": 1,
                    "text": "Eo̧ron̄ im ron̄jake ainikien Eo ej jān aolep indeeo n̄an aolep indeeo, N̄a E eo Eļap, em̧ool Jisōs Kraist—"
                },
                {
                    "number": 2,
                    "text": "Meram eo im mour eo an laļ; meram eo me ej romaak ilo marok im marok ej jab jeļā e;"
                },
                {
                    "number": 3,
                    "text": "Ejja eo wōt me Eaar itok ilo ioļapļap in iien n̄an ro Aō make, im ro Aō make rekar jab bōk Eō;"
                },
                {
                    "number": 4,
                    "text": "Ak n̄an jon̄an wōt eo rekar bōk Eō, Iaar leļo̧k kajoor n̄an erom m̧aan ro Nejū; im em̧ool enaaj āindein Inaaj leļo̧k n̄an jon̄an wōt eo renaaj bōk Eō, kajoor n̄an erom m̧aan ro Nejū."
                },
                {
                    "number": 5,
                    "text": "Im em̧ool, em̧ool, Ij ba n̄an eok, e eo ej bōk gospel eo Aō ej bōk Eō; im eo ej jab bōk gospel eo Aō ej jab bōk Eō."
                },
                {
                    "number": 6,
                    "text": "Im en̄in ej gospel eo Aō—ukeļo̧k im peptaij jān dān, innām ej itok peptaij an kijeek im Jetōb Kwōjarjar, em̧ool Rikaenōm̧m̧an eo, eo ej kwaļo̧k men otemjeļo̧k, im katakin men ko reineem̧m̧an an aelōn̄ eo."
                },
                {
                    "number": 7,
                    "text": "Im kiiō, lo, Ij ba n̄an eok, rikarejera Jemes, Ikar lali jerbal ko am im I jeļā wōn kwe."
                },
                {
                    "number": 8,
                    "text": "Im em̧ool Ij ba n̄an eok, būruōm̧ ej kiiō jim̧we Im̧aō ilo iien in; im, lo, em̧ōj Aō likūt kōjeraam̧m̧an ko reļļap ioon bōram;"
                },
                {
                    "number": 9,
                    "text": "Mekarta, kwaar lo eļap būrom̧ōj, bwe kwaar joļo̧k Eō elōn̄ alen ko kōn juwa im wōj waan ko an laļ."
                },
                {
                    "number": 10,
                    "text": "Ak, lo, raan ko in lo̧mo̧o̧ren eok remoottok, eļan̄n̄e kwo naaj eo̧ron̄ Ainikiō, eo ej ba n̄an eok: Kwōn jutak im peptaij, im kwaļo̧k jero̧wiwi ko am, im kūr ioon Eta, im kwo naaj bōk Jetōb eo Aō, im juon kōjeraam̧m̧an eo ekanooj ļap im kwo jan̄in kar jeļā kake."
                },
                {
                    "number": 11,
                    "text": "Im eļan̄n̄e kwo naaj kōm̧m̧ane men in, em̧ōj Aō kōpooj eok n̄an juon jerbal eļapļo̧k. Kwo naaj kwaļo̧k naan kōn tarlep in gospel eo Aō, eo Iaar jilkinļo̧k ilo raan kein āliktata, bujen eo me Iaar jilkinļo̧k n̄an kōro̧o̧ltok armej ro Aō, ro rej jān m̧weo im̧ōn Israel."
                },
                {
                    "number": 12,
                    "text": "Im enaaj waļo̧k bwe kajoor enaaj pād ioom; kwo naaj wōr am tōmak eļap, im Inaaj pād ippam̧ im etal im̧aan mājām."
                },
                {
                    "number": 13,
                    "text": "Kwe em̧ōj kūr eok n̄an jerbal ilo jikin kallib grep eo Aō, im n̄an kalōk kabun̄ in Aō, im n̄an kōjerkak tok Zaion, bwe en maron̄ lan̄lōn̄ ioon toļ ko im uwa."
                },
                {
                    "number": 14,
                    "text": "Lo, em̧ool, em̧ool, Ij ba n̄an eok, kwe ej jab kūr eok n̄an etal ilo laļ ko iturear, ak ej kūr eok n̄an etal n̄an Ohio."
                },
                {
                    "number": 15,
                    "text": "Im toun wōt an armej ro Aō naaj ainļo̧k doon ijeņ ilo Ohio, Ikar door wōt ilo kōjparok juon kōjeraam̧m̧an eo jan̄in kar jeļā kake ilubwiljin ro nejin armej, im enaaj lutōkleplepļo̧k ioon bōraer. Im jān ijeņ armej naaj ilo̧k n̄an ilo aolep laļ otemjeļo̧k."
                },
                {
                    "number": 16,
                    "text": "Lo, em̧ool, em̧ool, Ij ba n̄an kom̧, bwe armej ro ilo Ohio rej kūr Eō ilo eļap tōmak, im ļōmņak Inaaj dāpij Peiū ilo ekajet ioon laļ ko, ak Ij jab maron̄ kaarmejjete naan eo Aō."
                },
                {
                    "number": 17,
                    "text": "Kōn menin kom̧in jino kōn ami maron̄ im kūr rijerbal ro retiljek ilo jikin kallib grep eo Aō, bwe en maron̄ jepjep n̄an iien in āliktata."
                },
                {
                    "number": 18,
                    "text": "Im toun in wōt aer ukeļo̧k im bōk tarlep in gospel eo Aō, im erom kwōjarjar, Inaaj dāpij Peiū ilo ekajet."
                },
                {
                    "number": 19,
                    "text": "Kōn menin, kwōn ilo̧k, im kūr kōn juon ainikien eļap, im ba: Aelōn̄ in lan̄ epaak tok; im ba: Hosana! em̧ōņōņō etan Anij Eutiejtata."
                },
                {
                    "number": 20,
                    "text": "Ilo̧k im peptaij kōn dān, im kōpooje iaļ eo im̧aan Meja n̄an iien itok eo Aō;"
                },
                {
                    "number": 21,
                    "text": "Bwe iien eo emoottok; raan eo ak awa eo ejjeļo̧k armej ejeļā; ak em̧ool enaaj itok."
                },
                {
                    "number": 22,
                    "text": "Im eo ej bōk men kein ej bōk Eō; im renaaj kuktok n̄an Eō ilo iien in im ilo indeeo."
                },
                {
                    "number": 23,
                    "text": "Im bar juon alen, enaaj waļo̧k bwe ioon jon̄an wōt eo renaaj peptaij kōn dān, kom̧ naaj likūt peimi, im renaaj bōk mennin letok eo an Jetōb Kwōjarjar, im naaj reim̧aanļo̧k n̄an kakōļļe ko in Aō itok, im naaj jeļā N̄a."
                },
                {
                    "number": 24,
                    "text": "Lo, em̧ōkaj Aō itok. Em̧ool āindein. Amen."
                }
            ]
        },
        "/study/scriptures/dc-testament/dc/40": {
            "uri": "/study/scriptures/dc-testament/dc/40",
            "title": "Katak im Bujen Ko 40",
            "data_type": "chapter",
            "chapter_name": "Jekjōn 40",
            "chapter_summary": [
                "1–3, Mijak matōrtōr im wōjwaan ko an laļ rej kōm̧m̧an jab bōke gospel eo."
            ],
            "verses": [
                {
                    "number": 1,
                    "text": "Lo, em̧ool Ij ba n̄an kom̧ ro, bwe būruōn rikarejera Jemes Covel eaar jim̧we Im̧aō, bwe eaar kōm̧m̧an bujen Ippa bwe enaaj kar pokake Aō innaan."
                },
                {
                    "number": 2,
                    "text": "Im eaar bōk naan eo kōn m̧ōņōņō, ak iien eo wōt Setan ar kapo e; im mijak in matōrtōr im wōjwaan waan ko an laļ raar kōm̧m̧an bwe en joļo̧k naan eo."
                },
                {
                    "number": 3,
                    "text": "Kōn menin eaar rupe bujen eo Aō, im ej pād wōt Ippa n̄an kōm̧m̧an n̄an e āinwōt ekkar n̄an N̄a. Amen."
                }
            ]
        },
        "/study/scriptures/dc-testament/dc/41": {
            "uri": "/study/scriptures/dc-testament/dc/41",
            "title": "Katak im Bujen Ko 41",
            "data_type": "chapter",
            "chapter_name": "Jekjōn 41",
            "chapter_summary": [
                "1–3, Elder ro renaaj tōl Kabun̄ in jān jitōbōn revelesōn; 4–6, Rikaļooran ro rem̧ool renaaj bōk im kōjparok kien eo an Irooj; 7–12, Edward Partridge kar kūr e āinwōt juon bisop n̄an Kabun̄ in."
            ],
            "verses": [
                {
                    "number": 1,
                    "text": "Eo̧ron̄ im ron̄jake, O kom̧ armej ro Aō, Irooj im ami Anij ej ba, kom̧ ro im I m̧ōņōņō in kōjeraam̧m̧an kōn aolep kōjeraam̧m̧an ko reļļaptata, kom̧ ro rej ron̄jake Eō; im kom̧ ro rej jab ron̄jake Eō Inaaj kaliaik, ro rekar kōmmejāje kōn Eta, kōn aolep kalia ko reddotata."
                },
                {
                    "number": 2,
                    "text": "Eo̧ron̄, O kom̧ elder ro an Kabun̄ eo Aō im Ikar kūr er, lo Ij lewōj n̄an kom̧ juon kien, bwe kom̧ naaj kobatok ippān doon n̄an errā ioon naan eo Aō;"
                },
                {
                    "number": 3,
                    "text": "Im jān jar an tōmak eo ami kom̧ naaj bōk kien eo Aō, bwe kom̧in maron̄ jeļā wāween tōl kabun̄ eo Aō im kōm̧m̧an bwe aolep men otemjeļo̧k ren jim̧we Im̧aō."
                },
                {
                    "number": 4,
                    "text": "Im Inaaj ami ripepe n̄e Ij itok; im lo, em̧ōkaj Aō itok, im kom̧ naaj lale bwe kien eo Aō en kōjparoke."
                },
                {
                    "number": 5,
                    "text": "E eo ej bōk kien eo Aō im kōm̧m̧an e, ejja in wōt ej Aō rikaļoor; im e eo ej ba bwe ej bōk e im jab kōm̧m̧an e, ejja in wōt ej jab Aō rikaļoor, im naaj joļo̧k jān ilubwiljimi;"
                },
                {
                    "number": 6,
                    "text": "Bwe ej jab ekkar bwe men ko rej an ajri in aelōn̄ eo ren liļo̧k n̄an er ro rej jab tōllo̧ki, ak n̄an kidu ko, ak bōōr ko n̄an juļo̧k im̧aan piik."
                },
                {
                    "number": 7,
                    "text": "Im bar juon alen, ej juon men ekkar bwe rikarejera Josep Smith, Jun., en kalōk juon em̧, eo enaaj jokwe ie im ukok."
                },
                {
                    "number": 8,
                    "text": "Im bar juon alen, ej juon men ekkar bwe rikarejera Sidney Rigdon en jokwe āinwōt an em̧m̧an n̄an e, toun wōt an kōjparok kien ko Aō."
                },
                {
                    "number": 9,
                    "text": "Im bar juon alen, Ikar kūr rikarejera Edward Partridge; im Ij lewōj juon kien, bwe en bōk ijjitōn̄ jān ainikien kabun̄ in, im ekkapit juon bisop n̄an kabun̄ in, n̄an likūt m̧weiuk ko an im joļo̧k aolep an iien ilo jerbal ko an kabun̄ in;"
                },
                {
                    "number": 10,
                    "text": "N̄an lale bwe aolep men āinwōt naaj kappe n̄an e ilo kien ko Aō ilo raan eo Inaaj liļo̧ki."
                },
                {
                    "number": 11,
                    "text": "Im men in kōnke būruōn ej erreo Im̧aō, bwe e ej āinwōt Natanael in etto, eo ilo e ekar ejjeļo̧k m̧oņ."
                },
                {
                    "number": 12,
                    "text": "Naan kein liwōji n̄an kom̧, im er ro rej erreo Im̧aō; kōn menin, ekkōl wāween ami watōki, bwe renaaj uwaaki ioon jetōb ko ami ilo raan in ekajet eo. Em̧ool āindein. Amen."
                }
            ]
        },
        "/study/scriptures/dc-testament/dc/42": {
            "uri": "/study/scriptures/dc-testament/dc/42",
            "title": "Katak im Bujen Ko 42",
            "data_type": "chapter",
            "chapter_name": "Jekjōn 42",
            "chapter_summary": [
                "1–10, Elder ro kar kūr er n̄an kwaļo̧k naan kōn gospel eo, peptaiji ro rej oktak, im kalōkļo̧k Kabun̄ in; 11–12, Reaikuj in bōk aer kūr im kapit er im ren katakin pedped ko an gospel in loi ilo jeje ko rekwōjarjar; 13–17, Ren katakin im kanaan jān kajoor eo an Jetōb; 18–29, Ro Rekwōjarjar kar jiron̄ er n̄an jab uror, ko̧o̧t, riab, mejkaiie, lōn̄, ak kōnono nana ņae ro jet; 30–39, Kien ko ikijjien wūjlepļo̧k joortak in men ko m̧weiier rej ellaajrak ijin; 40–42, Irooj edike juwa im jowan; 43–52, Rinan̄inmej ro en kōmour er kōn kōjeraam̧m̧an ko im jān tōmak; 53–60, Jeje ko rekwōjarjar rej tōl Kabun̄ in im rej aikuj kabun̄bun̄ļo̧ki n̄an laļ in; 61–69, Ijo im Jerusalem eo Ekāāl naaj pād ie im mennin ittino ko an aelōn̄ eo naaj kwaļo̧k e; 70–73, Bwidej ko em̧ōj ajiļo̧k reaikuj jerbal n̄an rejetake opija ro an Kabun̄; 74–93, Kien ko ikijjien lejān, ļo̧n̄, uror, ko̧o̧t, im kwaļo̧k kōn jero̧wiwi ko rej jakem̧aantak."
            ],
            "verses": [
                {
                    "number": 1,
                    "text": "Eo̧ron̄, O kom̧ elder ro an Kabun̄ eo Aō, ro rekar kobatok ippān doon ilo Eta, em̧ool Jisōs Kraist eo Nejin Anij emour, Rilo̧mo̧o̧r eo an laļ; toun wōt ami lōke ioon Eta im kōjparok kien ko Aō."
                },
                {
                    "number": 2,
                    "text": "Bar juon alen Ij ba n̄an kom̧, eo̧ron̄ im ron̄jake im pokake kien eo Inaaj lewōj n̄an kom̧."
                },
                {
                    "number": 3,
                    "text": "Bwe em̧ool Ij ba, āinwōt ami kar kobatok ippān doon ekkar n̄an kien eo Iaar jiron̄ kom̧, im kom̧ ar juon wōt bōro ilo men in, im kar kajjitōk ippān Jema ilo Eta, em̧ool āindein kom̧ naaj bōk."
                },
                {
                    "number": 4,
                    "text": "Lo, em̧ool Ij ba n̄an kom̧, Ij lewōj n̄an kom̧ kien in m̧oktata, bwe kom̧ naaj etal ilo Eta, aolep kajjojo iaami, ijello̧kun wōt ro rikarejera Josep Smith, Jun., im Sidney Rigdon."
                },
                {
                    "number": 5,
                    "text": "Im Ij leļo̧k n̄an erro juon kien bwe ren etal kōn jidik iien, im naaj leļo̧k jān kajoor eo an Jetōb n̄āāt renaaj ro̧o̧l."
                },
                {
                    "number": 6,
                    "text": "Im kom̧ naaj ilo̧k ilo kajoor eo an Jetōb eo Aō, kwaļo̧k naan kōn gospel eo Aō, ruo ilo̧k ruo, ilo Eta, im kotak ainikiōmi āinwōt ainikien juon jilel, kwaļo̧k naan eo āinwōt enjeļ ro an Anij."
                },
                {
                    "number": 7,
                    "text": "Im kom̧ naaj ilo̧k peptaij kōn dān, im ba: Kom̧in ukeļo̧k, kom̧in ukeļo̧k, bwe aelōn̄ in lan̄ epaak."
                },
                {
                    "number": 8,
                    "text": "Im jān jikin in kom̧ naaj ilo̧k ilo jikin ko iturilik; im jon̄an wōt ro kom̧ naaj lo er im renaaj bōk kom̧ naaj kalōk ļo̧k kabun̄ eo Aō ilo aolep jikin kein—"
                },
                {
                    "number": 9,
                    "text": "M̧ae iien eo ej itok n̄e naaj kwaļo̧k e n̄an kom̧ jān ijo ilan̄, n̄e jikin kwelo̧k an Jerusalem Ekāāl naaj kōpooje, bwe kom̧in maron̄ aintok ilo juon wōt, bwe kom̧in maron̄ armej ro Aō im Inaaj ami Anij."
                },
                {
                    "number": 10,
                    "text": "Im bar juon alen, Ij ba n̄an kom̧, bwe rikarejera Edward Partridge enaaj jutak ilo opij eo Iaar jitōn̄ n̄an e. Im enaaj waļo̧k, bwe eļan̄n̄e ej bōd bar juon naaj jitōn̄ e ilo jikin. Em̧ool āindein. Amen."
                },
                {
                    "number": 11,
                    "text": "Bar juon alen Ij ba n̄an kom̧, bwe ej jamin leļo̧k n̄an jabdewōt n̄an ilo̧k n̄an kwaļo̧k naan kōn gospel eo Aō, ak n̄an kalōk ļo̧k kabun̄ eo Aō, ijello̧kun n̄e kapit e jān juon eo ewōr an maron̄, im mennin jeļā kake ilo kabun̄ in bwe ewōr an maron̄ im bwe em̧ōj kar kapit e jān ro rej jeban an kabun̄ in."
                },
                {
                    "number": 12,
                    "text": "Im bar juon alen, elder ro, pris ro im rikaki ro an kabun̄ in renaaj katakin kōn pedped ko an gospel eo Aō, ko rej pād ilo Baibōļ eo im Bok in Mormon eo, eo ilo e epād tarlep in gospel eo."
                },
                {
                    "number": 13,
                    "text": "Im renaaj kōjparoki bujen ko im kakien ko an kabun̄ in n̄an kōm̧m̧ani, im erkein naaj katak ko aer, āinwōt naaj tōl er jān Jetōb."
                },
                {
                    "number": 14,
                    "text": "Im Jetōb eo enaaj lewōj n̄an kom̧ jān jar in tōmak; im eļan̄n̄e kom̧ij jab bōk Jetōb eo kom̧ij jamin maron̄ katakin."
                },
                {
                    "number": 15,
                    "text": "Im aolep men kein kom̧ naaj kōjparok n̄an kōm̧m̧ani āinwōt Iaar jiron̄ kom̧ kōn ami katakin, m̧ae iien liwōji tarlep in jeje ko rekwōjarjar Aō."
                },
                {
                    "number": 16,
                    "text": "Im ilo ami naaj kotak ainikiōmi jān Rikaenōm̧m̧an eo, kom̧ naaj kōnono im kanaan āinwōt an em̧m̧an n̄an Eō;"
                },
                {
                    "number": 17,
                    "text": "Bwe, lo, Rikaenōm̧m̧an eo ejeļā aolep men, im ej kam̧ool kōn Jemān im kōn Nejin."
                },
                {
                    "number": 18,
                    "text": "Im kiiō, lo, Ij kōnono n̄an kabun̄ in. Kwōn jab uror; im e eo ej uror naaj jamin jeorļo̧k an bōd ilo laļ in, im jab ilo laļ eo ej itok."
                },
                {
                    "number": 19,
                    "text": "Im bar juon alen, Ij ba, kwōn jab uror; ak e eo ej uror enaaj mej."
                },
                {
                    "number": 20,
                    "text": "Kwōn jab ko̧o̧t; im e eo ej ko̧o̧t im e jamin ukeļo̧k naaj kadiwōjļo̧k e."
                },
                {
                    "number": 21,
                    "text": "Kwōn jab riab; e eo ej riab im e jamin ukeļo̧k naaj kadiwōjļo̧k e."
                },
                {
                    "number": 22,
                    "text": "Kwōn iakwe lio pāleem̧ kōn aolepān būruōm̧, im naaj eddāp n̄an lio wōt im ejjeļo̧k bar juon."
                },
                {
                    "number": 23,
                    "text": "Im e eo ej kalimjek juon kōrā n̄an mejkaiie ilo̧kan lio naaj kaarmejjete tōmak eo, im naaj ban bōk Jetōb eo; im eļan̄n̄e ej jab ukeļo̧k naaj kadiwōjļo̧k e."
                },
                {
                    "number": 24,
                    "text": "Kwōn jab lōn̄; im e eo ej lōn̄, im jab ukeļo̧k, naaj kadiwōjļo̧k e."
                },
                {
                    "number": 25,
                    "text": "Ak e eo ej lōn̄ im ukeļo̧k kōn aolepān būruōn, im eļļo̧k jān e, im jab bar kōm̧m̧an e, kwōn jeorļo̧k an bōd;"
                },
                {
                    "number": 26,
                    "text": "Ak eļan̄n̄e ej bar kōm̧m̧ane, e naaj jab jeorļo̧k an bōd, ak naaj kadiwōjļo̧k e."
                },
                {
                    "number": 27,
                    "text": "Kwōn jab kōnono nana ņae riturum̧, ak kōm̧m̧an jabdewōt n̄an kōmetak e."
                },
                {
                    "number": 28,
                    "text": "Kwo jeļā kien ko kōn men kein kar liwōj ilo jeje ko rekwōjarjar Aō; e eo ej jero̧wiwi im jab ukeļo̧k naaj kadiwōjļo̧k e."
                },
                {
                    "number": 29,
                    "text": "Eļan̄n̄e kwōj iakwe Eō kwo naaj jerbal n̄an Eō im kōjparok aolep kien ko Aō."
                },
                {
                    "number": 30,
                    "text": "Im lo, kwōn keememej ro rijeram̧ōl, im wūjlepļo̧k jān men ko mweiōm n̄an rejetake eo aer men ko kwōj liļo̧k n̄an er, kōn juon bujen im peba in kōmaron̄ eo jab maron̄ in rupe."
                },
                {
                    "number": 31,
                    "text": "Im toun wōt ami liļo̧k men ko mweiōmi n̄an ro rejeram̧ōl, kom̧ naaj kōm̧m̧ane n̄an Eō; im naaj likūti im̧aan bisop eo an kabun̄ eo Aō im rikōkapilōklōk ro an, ruo ian elder ro, ak pris utiej ro, āinwōt e naaj jitōn̄ ak eaar jitōn̄ im kōjenolo̧k er n̄an un in."
                },
                {
                    "number": 32,
                    "text": "Im enaaj waļo̧k, bwe ālikin kar likūti im̧aan bisop eo an kabun̄ eo Aō, im ālikin an kar bōk naan in kam̧ool ko kōn wūjlepļo̧k eo an m̧weiuk kein an kabun̄ eo Aō, bwe rejjab maron̄ bōki jān kabun̄ in, ilo errā n̄an kien ko Aō, aolep armej naaj uwaak n̄an N̄a, juon ribōk eddo ioon men ko m̧weiien make, ak men ko eaar bōki jān wūjlepļo̧k, jon̄an wōt eo e bwe n̄an e im baam̧le eo."
                },
                {
                    "number": 33,
                    "text": "Im bar juon alen, eļan̄n̄e ewōr m̧weiuk ko ilo pein kabun̄ in, ak jabdewōt kajjojo ro ie, eļapļo̧k jān rejetake eo aer ālikin wūjlepļo̧k eo m̧oktata, eo ej bwe eo naaj wūjlepļo̧k n̄an bisop eo, e naaj pād wōt n̄an ro ejjeļo̧k aer, jān iien n̄an iien, bwe aolep armej eo ewōr an aikuj en maron̄ bwe kakke im bōk ekkar n̄an kōņaan ko an."
                },
                {
                    "number": 34,
                    "text": "Kōn menin, bwe eo enaaj pād ilo im̧ōn ko̧koņ eo Aō, n̄an jaketo-jaketak n̄an ro rejeram̧ōl im riaikuj, āinwōt naaj jitōn̄e jān ko̧o̧njeļ eo eutiej an kabun̄ in, im bisop eo im ko̧o̧njeļ eo an;"
                },
                {
                    "number": 35,
                    "text": "Im kōn kōttōpar eo n̄an wiaik bwidej ko n̄an em̧m̧an eo n̄an an aolep kōjerbale ilo kabun̄ in, im ekkal im̧ōn kabun̄-jar ko, im kalōk ļo̧k Jerusalem Ekāāl eo ej tok ālik naaj kwaļo̧k e—"
                },
                {
                    "number": 36,
                    "text": "Bwe armej in bujen eo Aō ren maron̄ kuktok ilo juon ilo raan eo n̄e Inaaj itok n̄an tampeļ eo Aō. Im men in Ij kōm̧m̧ane n̄an lo̧mo̧o̧r an armej ro Aō."
                },
                {
                    "number": 37,
                    "text": "Im naaj ālikin men kein, bwe e eo ej jero̧wiwi im jab ukeļo̧k naaj kadiwōjļo̧k jān kabun̄ in, im e jamin bar juon alen bōk men eo eaar wūjlepļo̧k n̄an ro rejeram̧ōl im ro riaikuj ilo kabun̄ eo Aō, ak ilo bar jet naan, n̄an Eō—"
                },
                {
                    "number": 38,
                    "text": "Bwe toun wōt ami kōm̧m̧an e n̄an rein reddik tata, kom̧ij kōm̧m̧ane n̄an Eō."
                },
                {
                    "number": 39,
                    "text": "Bwe enaaj waļo̧k, bwe men eo Iaar kōnono jān lo̧n̄iin rikanaan ro Aō enaaj kūrm̧ool; bwe Inaaj wūjlepļo̧k jān m̧weiie ko an ro rej atbo̧kwōje gospel eo Aō ilubwiljin ro riAelōn̄ ko n̄an ro rejeram̧ōl ilubwiljin armej ro Aō ro rej jān m̧weo im̧ōn Israel."
                },
                {
                    "number": 40,
                    "text": "Im bar juon alen, kwōn jab juwa ilo būruōm̧; kōm̧m̧an bwe aolep ballim ren ļam waan, im aer karbōb ren karbōb eo jān jerbal ko an pā ko peim make;"
                },
                {
                    "number": 41,
                    "text": "Im aolep men otemjeļo̧k ren kōm̧m̧an ilo erreo Im̧aō."
                },
                {
                    "number": 42,
                    "text": "Kwōn jab jowan; bwe e eo ej jowan ej jamin m̧ōn̄ā pilawā ak jamin kōņak nuknuk ko ballin rijerbal eo."
                },
                {
                    "number": 43,
                    "text": "Im jabdewōt ro ilubwiljimi rej nan̄inmej, im ejjeļo̧k an tōmak bwe en mour, ak lōke, naaj naajdik e kōn aolep meoeo, kōn mar ko im m̧ōn̄ā ko rej jab bwil, im en jab jān pein rikōjdat eo."
                },
                {
                    "number": 44,
                    "text": "Im elder ro an kabun̄ in, ruo ak elōn̄ļo̧k, naaj kūr er, im naaj jar kake er im likūt pā ko ioer ilo Eta; im eļan̄n̄e rej mej renaaj mej n̄an Eō, im eļan̄n̄e rej mour renaaj mour n̄an Eō."
                },
                {
                    "number": 45,
                    "text": "Kom̧in mour ippān doon ilo iakwe, jon̄an kom̧ naaj jan̄ kōn jako eo an er ro rej mej, im eļapļo̧k tata n̄an ro ejjeļo̧k aer kōjatdikdik kōn juon jerkakpeje eo eaiboojoj."
                },
                {
                    "number": 46,
                    "text": "Im enaaj waļo̧k bwe ro rej mej ilo N̄a rej jamin nemake mej, bwe enaaj tōn̄al n̄an er;"
                },
                {
                    "number": 47,
                    "text": "Im er ro rej jab mej ilo N̄a, wo n̄an er, bwe aer mej ej meo̧."
                },
                {
                    "number": 48,
                    "text": "Im bar juon alen, enaaj waļo̧k bwe e eo ewōr an tōmak ilo N̄a n̄an kōmour e, im ej jab m̧ōj kar jitōn̄e n̄an mej, naaj kōmour e."
                },
                {
                    "number": 49,
                    "text": "E eo ewōr an tōmak n̄an lo enaaj lo."
                },
                {
                    "number": 50,
                    "text": "E eo ewōr an tōmak n̄an ron̄ enaaj ron̄."
                },
                {
                    "number": 51,
                    "text": "Riakā eo ewōr an tōmak n̄an ekkāke enaaj ekkāke."
                },
                {
                    "number": 52,
                    "text": "Im er ro ejjeļo̧k aer tōmak n̄an kōm̧m̧ani men kein, ak lōke ilo N̄a, ewōr aer kajoor n̄an erom ro nejū m̧aan; im toun wōt aer jab rupi kien ko Aō kwo naaj ineeki m̧ōjņo̧ ko aer."
                },
                {
                    "number": 53,
                    "text": "Kwōn jutak ilo jikin am eddo."
                },
                {
                    "number": 54,
                    "text": "Kwōn jab bōk ballin jeiūm̧ im jatūm; kwōn kōļļāik men eo kwo naaj bōke jān eo jeiūm̧ im jatūm."
                },
                {
                    "number": 55,
                    "text": "Im eļan̄n̄e kwōj bōke eļapļo̧k jān jon̄an eo n̄an rejetake eo am, kwōn leļo̧k e ilo im̧ōn ko̧koņ eo Aō, bwe aolep men otemjeļo̧k ren kōm̧m̧an ekkar n̄an men eo em̧ōj Aō kar ba."
                },
                {
                    "number": 56,
                    "text": "Kwōn kajjitōk, im jeje ko rekwōjarjar Aō naaj lewōj āinwōt Iaar jitōn̄e, im renaaj oņaake ilo kōjparok;"
                },
                {
                    "number": 57,
                    "text": "Im emennin aikuj bwe kom̧in ikōn̄ wōt kake er, im jab katakin er m̧ae em̧ōj ami kar bōk er ilo dipiio."
                },
                {
                    "number": 58,
                    "text": "Im Ij lewōj n̄an kom̧ juon kien bwe n̄e kom̧ naaj katakini n̄an aolep armej; bwe naaj katakini n̄an aolep laļ ko, bwij ko, lo ko im armej."
                },
                {
                    "number": 59,
                    "text": "Kom̧in bōk men kein ko kom̧ ar bōki, ko kar liwōji n̄an kom̧ ilo jeje ko rekwōjarjar Aō n̄an juon kien, bwe en Aō kien n̄an tōl kabun̄ in Aō;"
                },
                {
                    "number": 60,
                    "text": "Im e eo ej kōm̧m̧an ekkar n̄an men kein e naaj mour, im e eo ej jab kōm̧m̧ani naaj jako eļan̄n̄e ej āindein wōnm̧aanļo̧k wōt."
                },
                {
                    "number": 61,
                    "text": "Eļan̄n̄e kom̧ naaj kajjitōk, kom̧ naaj bōk revelesōn ioon revelesōn, jeļāļo̧kjeņ ioon jeļāļo̧kjeņ, bwe kom̧in maron̄ jeļā mennin ittino ko im mennin aenōm̧m̧an ko—men ko rej bōktok m̧ōņōņō, men eo ej bōktok mour indeeo."
                },
                {
                    "number": 62,
                    "text": "Kwōn kajjitōk, im e naaj waļo̧k n̄an eok ilo iien eo Aō make ia eo Jerusalem Ekāāl e naaj ekkal."
                },
                {
                    "number": 63,
                    "text": "Im lo, enaaj waļo̧k bwe naaj jilkinļo̧k ro rikarejera n̄an rear im n̄an rilik, n̄an iōn̄ im n̄an rak."
                },
                {
                    "number": 64,
                    "text": "Im em̧ool kiiō, e eo ej etal n̄an rear en katakin er ro renaaj oktak n̄an ko n̄an rilik, im men in ej kōnke men eo ej itok ioon laļ, im waļo̧k in jerbal ko rettino."
                },
                {
                    "number": 65,
                    "text": "Lo, kwōn kōjparok aolep men kein, im eļap naaj woņeam̧; bwe n̄an kom̧ em̧ōj lewōj n̄an jeļā mennin ittino ko an aelōn̄ eo, ak n̄an laļ in kar jab leļo̧k n̄an jeļā kaki."
                },
                {
                    "number": 66,
                    "text": "Kom̧ naaj kōjparoki kien ko me kom̧ ar bōki im kom̧in tiljek."
                },
                {
                    "number": 67,
                    "text": "Im kom̧ naaj tok ālik bōk bujen ko an kabun̄ in, ko me renaaj bwe n̄an kajutak kom̧, jim̧or ijin im ilo Jerusalem eo Ekāāl."
                },
                {
                    "number": 68,
                    "text": "Kōn menin, e eo elikjab ilo mālōtlōt, e en kajjitōk e jān Eō, im I naaj leļo̧k n̄an e im wūjlepļo̧k im jab eno̧ik e kake."
                },
                {
                    "number": 69,
                    "text": "Kotak būruōmi im lan̄lōn̄, bwe n̄an kom̧ aelōn̄ eo, ak ilo bar jet naan, ki ko an kabun̄ in em̧ōj liwōji. Em̧ool āindein. Amen."
                },
                {
                    "number": 70,
                    "text": "Pris ro im rikaki ro enaaj wōr eddo ko aer, em̧ool āinwōt ro uwaan."
                },
                {
                    "number": 71,
                    "text": "Im elder ro ak pris utiej ro ro kar jitōn̄ er n̄an jipan̄ bisop eo āinwōt rikōkapilōklōk ro ilo aolep men ko otemjeļo̧k, baam̧le ko aer reaikuj bōk rejetake jān ilo m̧weiuk eo em̧ōj wūjlepļo̧k n̄an bisop eo, n̄an em̧m̧an eo an ro rejeram̧ōl, im n̄an un ko jet, āinwōt kar ba m̧oktaļo̧k;"
                },
                {
                    "number": 72,
                    "text": "Ak ren bōk juon wōņāān eo ejim̧we kōn aolep jerbal ko aer, men̄e juon eddo ak bar juon jekjek, āinwōt em̧m̧antata ilo ļōmņak ak kar kāālet jān rikōkapilōklōk ro im bisop eo."
                },
                {
                    "number": 73,
                    "text": "Im bisop eo, barāinwōt, enaaj bōk an rejetak, ak juon wōņāān ejim̧we kōn aolep jerbal ko an ilo kabun̄ in."
                },
                {
                    "number": 74,
                    "text": "Lo, em̧ool Ij ba n̄an kom̧, bwe jabdewōt armej ro ilubwiljimi, ro rekar joļo̧k ro pāleer kōn un in lejān, ak ilo bar jet naan, eļan̄n̄e renaaj kam̧ool im̧aami ilo aolep ettā in bōro bwe en̄in ej wāween eo, kom̧in jab naaj kadiwōjļo̧k er jān ilubwiljimi;"
                },
                {
                    "number": 75,
                    "text": "Ak eļan̄n̄e kom̧ naaj lo bwe jabdewōt armej rekar likūt ro pāleer kōn wōt lōn̄, im er make rej ro elōn̄ ruweer, am ro pāleer rej mour wōt, naaj kadiwōjļo̧k er jān ilubwiljimi."
                },
                {
                    "number": 76,
                    "text": "Im bar juon alen, Ij ba n̄an kom̧, bwe kom̧ naaj ekkōl im kōjparok, kōn aolep kajitūkin, bwe kom̧in jab bōk juon armej rot in ilubwiljimi eļan̄n̄e er rim̧are;"
                },
                {
                    "number": 77,
                    "text": "Im eļan̄n̄e rej jab rim̧are, renaaj ukeļo̧k jān aolep jero̧wiwi ko aer ak kom̧ jamin naaj bōk er."
                },
                {
                    "number": 78,
                    "text": "Im bar juon alen, armej otemjej ej pād ilo kabun̄ in an Kraist, enaaj lale bwe en kōjparok aolep kien ko im bujen ko an kabun̄ in."
                },
                {
                    "number": 79,
                    "text": "Im enaaj waļo̧k, bwe eļan̄n̄e jabdewōt armej ro ilubwiljimi renaaj uror naaj jibwewaj er im naaj jerbal ippāer ekkar n̄an kien ko an āneo; bwe keememej bwe e ejjeļo̧k an jeorļo̧k bōd; im naaj kam̧ool e ekkar n̄an kien ko an āneo."
                },
                {
                    "number": 80,
                    "text": "Im eļan̄n̄e jabdewōt em̧m̧aan ak kōrā renaaj lōn̄, ļeo ak lio enaaj ekajet im̧aan ruo elder an kabun̄ in, ak elōn̄ļo̧k, im naan otemjeļo̧k naaj jutak ņae ļeo ak lio jān ruo rikam̧ool an kabun̄ in, im jab jān rikōjdat eo; ak eļan̄n̄e elōn̄ļo̧k jān ruo rikam̧ool ej em̧m̧anļo̧k."
                },
                {
                    "number": 81,
                    "text": "Ak ļeo ak lio naaj liaakeļo̧k e jān lo̧n̄iin ruo rikam̧ool; im elder ro renaaj door case eo im̧aan kabun̄ in, im kabun̄ in enaaj kotak peier ņae ļeo ak lio, bwe en maron̄ jerbal ippāer ekkar n̄an kien an Anij."
                },
                {
                    "number": 82,
                    "text": "Im eļan̄n̄e emaron̄, emennin aikuj bwe bisop eo en pād barāinwōt."
                },
                {
                    "number": 83,
                    "text": "Im āindein kom̧ naaj kōm̧m̧an ilo aolep case ko renaaj itok im̧aami."
                },
                {
                    "number": 84,
                    "text": "Im eļan̄n̄e juon em̧m̧aan ak kōrā enaaj rakim, ļein ak liin naaj bōkļo̧k e n̄an kien eo an āneo."
                },
                {
                    "number": 85,
                    "text": "Im eļan̄n̄e ļeo ak lio enaaj ko̧o̧t, ļein ak liin naaj bōkļo̧k e n̄an kien eo an āneo."
                },
                {
                    "number": 86,
                    "text": "Im eļan̄n̄e ļeo ak lio enaaj riab, ļein ak liin naaj bōkļo̧k e n̄an kien eo an āneo."
                },
                {
                    "number": 87,
                    "text": "Im eļan̄n̄e ļeo ak lio ej kōm̧m̧an jabdewōt nana, ļein ak liin naaj bōkļo̧k n̄an kien eo, em̧ool kien eo an Anij."
                },
                {
                    "number": 88,
                    "text": "Im eļan̄n̄e ļeo jeiūm̧ im jatūm ak lio jeiūm̧ im jatūm ej kainepataik eok, kwōn bōk ļeo ak lio ikōtaan wōt ļein ak liin im kwe make; im eļan̄n̄e ļein ak liin rej kwaļo̧k bōro kom̧in kajejjet doon."
                },
                {
                    "number": 89,
                    "text": "Im eļan̄n̄e ļeo ak lio jeiūm̧ im jatūm ej jab kwaļo̧k bōro kwōn bōkļo̧k ļein ak liin n̄an kabun̄ in, ej jab n̄an ro uwaan, ak n̄an elder ro. Im naaj jerbal e ilo juon kwelo̧k, im jab im̧aan laļ in."
                },
                {
                    "number": 90,
                    "text": "Im eļan̄n̄e ļeo ak lio jeiūm̧ im jatūm ej kainepataik elōn̄, naaj kauweiki ļein ak liin im̧aan elōn̄."
                },
                {
                    "number": 91,
                    "text": "Im eļan̄n̄e jabdewōt ej kainepataik ilo kanooj alikkar, ļeo ak lio naaj kauweik e ilo alikkar, bwe ļeo ak lio en jook. Im eļan̄n̄e ļeo ak lio ej jab kwaļo̧k bōro, naaj bōkļo̧k ļeo ak lio n̄an kien eo an Anij."
                },
                {
                    "number": 92,
                    "text": "Eļan̄n̄e jabdewōt ej kainepataik ilo ittino, naaj ļeo ak lio kauweik e ilo ittino, bwe ļein ak liin en wōr an iien em̧m̧an n̄an kwaļo̧k bōro ilo ittino n̄an ļeo ak lio ļein ak liin e kar kainepataiki, im n̄an Anij, bwe kabun̄ in en jab maron̄ kōnono kajjirere kake ļein ak liin."
                },
                {
                    "number": 93,
                    "text": "Im āindein enaaj ami jerbal ilo aolep men."
                }
            ]
        },
        "/study/scriptures/dc-testament/dc/43": {
            "uri": "/study/scriptures/dc-testament/dc/43",
            "title": "Katak im Bujen Ko 43",
            "data_type": "chapter",
            "chapter_name": "Jekjōn 43",
            "chapter_summary": [
                "1–7, Revelesōn ko im kien ko rej itok wōt kōn juon eo kar jitōn̄e; 8–14, Ro Rekwōjarjar rej kokwōjarjar jān aer jerbal ilo aolep weeppān im̧aan Irooj; 15–22, Elder ro rej jilkinļo̧k er n̄an kūr ukeļo̧k im kōpooj armej n̄an raan eo eļap an Irooj; 23–28, Irooj ej kūr ioon armej kōn Ainikien make im kōn lan̄ in m̧akūtkūt ko ipeļaakin; 29–35, Meļļenium eo im lokjak an Setan renaaj itok."
            ],
            "verses": [
                {
                    "number": 1,
                    "text": "O eo̧ron̄, kom̧ elder ro an kabun̄ eo Aō, im letok lo̧jiln̄ōmi n̄an naan ko me Inaaj kōnono n̄an kom̧."
                },
                {
                    "number": 2,
                    "text": "Bwe lo, em̧ool, em̧ool, Ij ba n̄an kom̧, bwe em̧ōj ami kar bōk juon kien bwe en juon kean̄ n̄an kabun̄ in Aō, kōn e eo Iaar jitōn̄ e n̄an kom̧ n̄an bōki kien ko im revelesōn ko jān Peiū."
                },
                {
                    "number": 3,
                    "text": "Im men in kom̧ naaj jeļā ilo kanooj dim—bwe ebar ejjeļo̧k juon jitōn̄e n̄an kom̧ n̄an bōki kien ko im revelesōn ko m̧ae iien n̄e naaj bōk e, eļan̄n̄e ej pād ilo N̄a."
                },
                {
                    "number": 4,
                    "text": "Ak em̧ool, em̧ool, Ij ba n̄an kom̧, bwe ejjeļo̧k bar juon naaj jitōn̄e n̄an mennin letok in ijello̧kun n̄e ej kōn e; bwe eļan̄n̄e bōk e jān e enaaj ejjeļo̧k an kajoor ijello̧kun n̄an jitōn̄ bar juon ilo ijo ikijjien."
                },
                {
                    "number": 5,
                    "text": "Im men in enaaj juon kean̄ n̄an kom̧, bwe kom̧in jab bōk katak ko an jabdewōt enaaj itok im̧aami āinwōt revelesōn ko ak kien ko;"
                },
                {
                    "number": 6,
                    "text": "Im men in Ij lewōj n̄an kom̧ bwe kom̧in maron̄ jab po ilo m̧oņ, bwe kom̧in maron̄ jeļā er rej jab jān N̄a."
                },
                {
                    "number": 7,
                    "text": "Bwe em̧ool Ij ba n̄an kom̧, bwe e eo ej ekkapit jān N̄a enaaj itok ilo aor eo im ekkapit āinwōt Iaar ba n̄an kom̧ m̧oktaļo̧k, n̄an katakin revelesōn kein ko kom̧ ar bōki im naaj bōki kōn e eo em̧ōj Aō kar jitōn̄e."
                },
                {
                    "number": 8,
                    "text": "Im kiiō, lo, Ij lewōj n̄an kom̧ juon kien, bwe n̄e kom̧ij kobatok ippān doon kom̧ naaj katakin im kotak doon, bwe kom̧in maron̄ jeļā wāween jerbal im kajeikik kabun̄ eo Aō, wāween jerbal ioon unleplep ko an kien ko Aō, ko em̧ōj Aō kar liwōji."
                },
                {
                    "number": 9,
                    "text": "Im āindein kom̧ naaj erom ro em̧ōj katakin er ilo kien eo an kabun̄ eo Aō, im naaj kokwōjarjar kom̧ jān men eo kom̧ ar bōke, im kom̧ naaj lukwōj kom̧ make n̄an jerbal ilo aolep weeppān Im̧aō—"
                },
                {
                    "number": 10,
                    "text": "Bwe toun wōt ami kōm̧m̧ane men in, aiboojoj naaj kobaikļo̧k n̄an aelōn̄ in kiin̄ eo me kom̧ ar bōke. Toun wōt ami jab kōm̧m̧ane men in, naaj bōkļo̧k e, em̧ool men eo me kom̧ ar bōk e."
                },
                {
                    "number": 11,
                    "text": "Kwaļļo̧k jān kom̧ nana eo me ej ilubwiljimi; kokwōjarjar kom̧ Im̧aō;"
                },
                {
                    "number": 12,
                    "text": "Im eļan̄n̄e kom̧ij kōņaan aiboojoj ko an aelōn̄ eo, kom̧in kile rikarejera Josep Smith, Jun., im kotak wōt e Im̧aō jān jar in tōmak."
                },
                {
                    "number": 13,
                    "text": "Im bar juon alen, Ij ba n̄an kom̧, bwe eļan̄n̄e kom̧ij kōņaan mennin ittino ko an aelōn̄ eo, kom̧in ņa kijen im ballin, im jabdewōt men eo ej aikuji n̄an kōtōprak jerbal eo me em̧ōj Aō kar jiron̄ e;"
                },
                {
                    "number": 14,
                    "text": "Im eļan̄n̄e kom̧ij jab kōm̧m̧ane e naaj pād n̄an wōt ro rekar bōk e, bwe In maron̄ dāpiji n̄an Eō make juon armej erreo Im̧aō."
                },
                {
                    "number": 15,
                    "text": "Bar juon alen Ij ba, eo̧ron̄ kom̧ elder ro an kabun̄ in Aō, ro em̧ōj Aō kar jitōn̄ er: Ej jab jilkinļo̧k kom̧ n̄an bōk katakin, ak n̄an katakin ro nejin armej men ko me Iaar likūti ilo peimi jān kajoor in Jetōb eo Aō;"
                },
                {
                    "number": 16,
                    "text": "Im kom̧ij itōn bōk katakin jān ijo eutiej. Kokwōjarjar kom̧ make im kom̧ naaj liboleplep kōn kajoor, bwe kom̧in maron̄ leļo̧k em̧ool āinwōt Iaar ba."
                },
                {
                    "number": 17,
                    "text": "Kom̧in eo̧ron̄, bwe, lo, raan eo eļap an Irooj ej epaaktok."
                },
                {
                    "number": 18,
                    "text": "Bwe raan eo ej itok n̄e Irooj enaaj ekkōnono ainikien jān lan̄; lan̄ ko renaaj m̧akūtkūt im laļ enaaj wūdiddid, im jilel eo an Anij enaaj jan̄ jim̧or aetok im eļļaaj, im naaj ba n̄an laļ ko rej kiki: Kom̧ ro rekwōjarjar kom̧in jerkak im mour; kom̧ rijero̧wiwi pād im kiki m̧ae I naaj bar kūr."
                },
                {
                    "number": 19,
                    "text": "Kōn menin kom̧in kan̄ōrn̄ōre ipūmi n̄e eab lo kom̧ ilubwiljin ro renana."
                },
                {
                    "number": 20,
                    "text": "Kotak ainikiōmi im jab dāpiji. Kūr ioon laļ ko n̄an ukeļo̧k, jim̧or rūtto im dik, jim̧or rikōm̧akoko im rianemkwōj, im ba: Kom̧in kōpooj kom̧ make n̄an raan eo eļap an Irooj;"
                },
                {
                    "number": 21,
                    "text": "Bwe eļan̄n̄e n̄a, eo ej juon armej, ij kotakļo̧k ainikiō im kūr ioomi n̄an ukeļo̧k, im kom̧ij dike eō, ta kom̧ naaj ba n̄e raan eo ej itok n̄e jourur ko naaj ekkōnono ainikier jān jem̧ļo̧k ko an laļ, im ekkōnono n̄an lo̧jiln̄in aolep ro remour, im ba—Ukeļo̧k, im m̧aanjāppopo n̄an raan eo eļap an Irooj?"
                },
                {
                    "number": 22,
                    "text": "Aaet, im bar juon alen, n̄e jarom ko renaaj kakijeekekļo̧k jān rear n̄an rilik, im naaj kōnono ainikier n̄an aolep ro rej mour, im kōm̧m̧an bwe lo̧jiln̄in aolep ro rej ron̄ ren kōjan̄jan̄, im ba naan kein—Kom̧in ukeļo̧k, bwe raan eo eļap an Irooj e moottok?"
                },
                {
                    "number": 23,
                    "text": "Im bar juon alen, Irooj enaaj ekkōnono ainikien jān lan̄, im ba: Eo̧ron̄, O kom̧laļ ko in laļ, im ron̄ naan ko an Anij eo eaar kōm̧anm̧an kom̧."
                },
                {
                    "number": 24,
                    "text": "O, kom̧laļ ko in laļ, ewi ekkutkut in Aō kar aini kom̧ ippān doon āinwōt lo̧lo̧ eo ej aini jojo ko nejin ium̧win pā ko pein, ak kom̧ ar jab kōņaan!"
                },
                {
                    "number": 25,
                    "text": "Ewi ekkutkut in Aō kar kūr kom̧ jān lo̧n̄iin ro rikarejera, im jān jerbal an enjeļ raņ, im jān ainikiō make, im jān ainikien jourur ko, im jān ainikien jarom ko, im jān ainikien lan̄ eļap ko, im jān ainikien m̧akūtkūt ko an laļ, im wōt dekā ko reļļap, im jān ainikien n̄ūta ko im nan̄inmej ko otemjej, im jān ainikien eļap in jilel, im jān ainikien ekajet, im jān ainikien tūriam̧okake aolepān raan eo, im jān ainikien aiboojoj im utiej im m̧weiie ko an mour indeeo, im naaj kar lo̧mo̧o̧ren kom̧ kōn juon lo̧mo̧o̧r ejjeļo̧k jem̧ļo̧kin, ak kom̧ ar jab kōņaan!"
                },
                {
                    "number": 26,
                    "text": "Lo, raan eo emoottok, n̄e kap in illu in Aō libabne elutōk mājidjid."
                },
                {
                    "number": 27,
                    "text": "Lo, em̧ool Ij ba n̄an kom̧, bwe erkein rej naan ko an Irooj ami Anij."
                },
                {
                    "number": 28,
                    "text": "Kōn menin, kom̧in jerbal, kom̧in jerbal ilo jikin kallib grep eo Aō n̄an iien in āliktata—n̄an iien in āliktata kūr ioon ro rej pād ioon laļ."
                },
                {
                    "number": 29,
                    "text": "Bwe ilo iien eo Aō make Inaaj itok ioon laļ ilo ekajet, im armej ro Aō naaj pinmuuri er im renaaj irooj Ippa ioon laļ."
                },
                {
                    "number": 30,
                    "text": "Bwe Meļļenium eo eļap, eo kake Iaar ekkōnono jān lo̧n̄iin ro rikarejera, enaaj itok."
                },
                {
                    "number": 31,
                    "text": "Bwe Setan enaaj lokjak, im n̄e ej bar rōļo̧k e naaj irooj wōt ium̧win jidik iien, innām ej itok jem̧ļo̧k in laļ."
                },
                {
                    "number": 32,
                    "text": "Im e eo ej mour ilo jim̧we enaaj oktak ilo būkkinkwōle ilo rom, im laļ enaaj jako āindein āinwōt jān kijeek."
                },
                {
                    "number": 33,
                    "text": "Im ro renana renaaj etal ilo kijeek ejamin kun, im jem̧ļo̧kier ejjeļo̧k armej ejeļā ioon laļ, im rej jamin jeļā, m̧ae rej itok Im̧aō ilo ekajet."
                },
                {
                    "number": 34,
                    "text": "Kom̧in eo̧ron̄ naan kein. Lo, N̄aij Jisōs Kraist, Rilo̧mo̧o̧r eo an laļ. Ko̧koņi men kein ilo būruōmi, im kejakļo̧kjeņ ko rem̧wilaļ an indeeo ren pād ilo ļōmņak ko ami."
                },
                {
                    "number": 35,
                    "text": "En alikkar ami ļōmņak. Kōjparok aolep kien ko Aō. Em̧ool āindein. Amen."
                }
            ]
        },
        "/study/scriptures/dc-testament/dc/44": {
            "uri": "/study/scriptures/dc-testament/dc/44",
            "title": "Katak im Bujen Ko 44",
            "data_type": "chapter",
            "chapter_name": "Jekjōn 44",
            "chapter_summary": [
                "1–3, Elder ro rej itōn kuktok ilo kwelo̧k; 4–6, Rej itōn karōke er ekkar n̄an kien ko an āneo im n̄an oņaake ro rejeram̧ōl."
            ],
            "verses": [
                {
                    "number": 1,
                    "text": "Lo, āindein Irooj ej ba n̄an kom̧ ro rikarejera, emennin aikuj ilo N̄a bwe elder ro an kabun̄ eo Aō ren kūrtok er bwe ren kuktok ippān doon, jān rear im jān rilik, im jān iōn̄ im jān rak, kōn lōta ak bar jet iaļ."
                },
                {
                    "number": 2,
                    "text": "Im enaaj waļo̧k, bwe toun wōt aer tiljek, im kwaļo̧k tōmak ilo N̄a, I naaj lutōkleplep ioer Jetōb eo Aō ilo raan eo rej kobatok ippān doon."
                },
                {
                    "number": 3,
                    "text": "Im enaaj waļo̧k bwe renaaj ilo̧k ilo jikin ko ipeļaakin ijin, im kwaļo̧k naan kōn ukeļo̧k n̄an armej ro."
                },
                {
                    "number": 4,
                    "text": "Im elōn̄ renaaj oktak, jon̄an kom̧ naaj bōk kajoor n̄an karōke kom̧ make ekkar n̄an kien ko an armej;"
                },
                {
                    "number": 5,
                    "text": "Im rikōjdat ro ami emaron̄ jab wōr aer kajoor ioomi; bwe kom̧in maron̄ bōk oņaake ilo aolep men otemjeļo̧k; bwe emaron̄ kōmaron̄ kom̧ n̄an kōjparok kien ko Aō; bwe lokjak otemjej en maron̄ rōļo̧k ko im rikōjdat rej kappukot n̄an ko̧kkure armej ro Aō."
                },
                {
                    "number": 6,
                    "text": "Lo, Ij ba n̄an kom̧, bwe kom̧ij aikuj loļo̧k ro rijeram̧ōl im riaikuj im jerbale jipan̄ n̄an er, bwe ren maron̄ bōk oņaake m̧ae men otemjeļo̧k rej maron̄ kōm̧m̧an ekkar n̄an kien eo Aō me kom̧ ar bōk e. Amen."
                }
            ]
        },
        "/study/scriptures/dc-testament/dc/45": {
            "uri": "/study/scriptures/dc-testament/dc/45",
            "title": "Katak im Bujen Ko 45",
            "data_type": "chapter",
            "chapter_name": "Jekjōn 45",
            "chapter_summary": [
                "1–5, Kraist ej ad rijojomar ippān Jemān; 6–10, Ennaan eo an gospel in ej n̄an kōpooj iaļ eo im̧aan Irooj; 11–15, Inok im ro jein im jatin Irooj eaar bōk er n̄an E make; 16–23, Kraist eaar kwaļo̧k kakōļļe ko in itok eo An āinwōt kar liļo̧k ioon Toļ Olivet; 24–38, Gospel eo naaj bar kōjepļaaktok, iien ko an ro riAelōn̄ ko renaaj kūrm̧ool, im juon lia in nan̄inmej enaaj kalbubuuk āneo; 39–47, Kakōļļe ko, kabwilōn̄lōn̄ ko, im Jerkakpeje eo rej kōjabe Itok eo Kein Karuo; 48–53, Kraist enaaj jutak ioon Toļ Olivet, im riJu ro renaaj lo kinej ko ilo Pein im Neen; 54–59, Irooj enaaj tōl ilo Meļļenium eo; 60–62, Kar jiron̄ Rikanaan eo n̄an jino ukok eo an Kallim̧ur Ekāāl, eo kake meļeļe ko reaorōk naaj jeļā kaki; 63–75, Ro Rekwōjarjar kar jiron̄ er n̄an ain doon im kalōk Jerusalem eo Ekāāl, eo n̄an e armej jān aolep laļ ko renaaj itok."
            ],
            "verses": [
                {
                    "number": 1,
                    "text": "Eo̧ron̄, O kom̧ armej ro an kabun̄ eo Aō, ro n̄an er aelōn̄ eo em̧ōj leļo̧k; kom̧in eo̧ron̄ im letok lo̧jiln̄ōmi n̄an E eo eaar door pedped eo an laļ, eo Eaar kōm̧anm̧an lan̄ ko im aolep men ko kobban, im eo jān E aolep men otemjeļo̧k rekar kōm̧m̧an ko rej mour, im m̧akūtkūt, im ewōr juon biktokier."
                },
                {
                    "number": 2,
                    "text": "Im bar juon alen Ij ba, eo̧ron̄ e naan eo Aō, n̄e mej eab anjo̧ ioomi; im ilo awa eo n̄e kom̧ij jab ļōmņak bwe rak enaaj eļļā, im m̧adm̧ōde eo eaar jem̧ļo̧k, im ami rekar jab bōk lo̧mo̧o̧r."
                },
                {
                    "number": 3,
                    "text": "Ron̄jake E eo ej rijojomar ippān Jemān, eo ej akweļap kōn kom̧ im̧aan Mejān—"
                },
                {
                    "number": 4,
                    "text": "Im ba: Jema, lo en̄taan ko im mej eo an Eo eaar jab kōm̧m̧an jero̧wiwi, ilo E Kwaar kanooj bun̄-būruōm̧; lo bōtōktōkin Nejūm̧ eo ar to̧o̧rļo̧k, bōtōktōkin E eo Kwaar leļo̧k bwe Kwōn maron̄ aiboojoj;"
                },
                {
                    "number": 5,
                    "text": "Kōn menin, Jema, dāpij rein jeiū im jatū rej lōke ioon Eta, bwe ren maron̄ itok n̄an Ippa im bōk mour ejjeļo̧k jem̧ļo̧kin."
                },
                {
                    "number": 6,
                    "text": "Eo̧ron̄, O kom̧ armej ro ilo kabun̄ eo Aō, im kom̧ elder ro ron̄jake ippān doon, im ron̄ Ainikiō ke ej ja rainin, im jab kapen būruōmi;"
                },
                {
                    "number": 7,
                    "text": "Bwe em̧ool Ij ba n̄an kom̧ bwe N̄aij Alpa im Omega, jinoin im jem̧ļo̧kin, meram eo im mour eo an laļ—meram eo ej romaak ilo marok im marok ej jab jeļā E."
                },
                {
                    "number": 8,
                    "text": "Iaar itok n̄an armej ro Aō make, im armej ro Aō make rekar jab bōk Eō; ak n̄an jon̄an lōn̄ ro rekar bōk Eō Iaar leļo̧k kajoor n̄an kōm̧m̧an elōn̄ mennin bwilōn̄ ko, im n̄an erom m̧aan ro nejin Anij; im em̧ool n̄an er ro rekar lōke ioon Eta Iaar leļo̧k kajoor n̄an bōk mour indeeo."
                },
                {
                    "number": 9,
                    "text": "Im em̧ool āindein Iaar jilkinļo̧k bujen eo ejjeļo̧k jem̧ļo̧kin Aō ilo laļ in, bwe en juon meram n̄an laļ, im n̄an juon jon̄ok n̄an armej ro Aō, im n̄an ro riAelōn̄ ko n̄an kappukot e, im n̄an juon ribōk ennaan eo ļo̧k Im̧aō n̄an kōpooj iaļ eo Im̧aō."
                },
                {
                    "number": 10,
                    "text": "Kōn menin, kom̧in itok n̄an e, im ippān eo ej itok Inaaj pepe āinwōt ippān armej in raan ko etto, im Inaaj kwaļo̧k n̄an kom̧ Aō kajoor in koļmānļo̧kijeņ."
                },
                {
                    "number": 11,
                    "text": "Kōn menin, kom̧in eo̧ron̄ ippān doon im kōtļo̧k Eō n̄an kwaļo̧k n̄an kom̧ em̧ool Aō mālōtlōt—mālōtlōt eo an Eo kom̧ij ba ej Anij an Inok, im ro jein im jatin,"
                },
                {
                    "number": 12,
                    "text": "Ro rekar jepelļo̧k jān laļ, im kar bōktok er n̄an Ippa—juon jikin kwelo̧k eo dāpiji m̧ae juon raan in wānōk enaaj itok—juon raan eo kar kappukot jān aolep em̧m̧aan ro rekwōjarjar, im rekar jab lo e kōnke nana im mennin jōjō ko;"
                },
                {
                    "number": 13,
                    "text": "Im kar kwaļo̧k burueer ke rekar ro riruwamāejet im riito-itak ioon laļ in;"
                },
                {
                    "number": 14,
                    "text": "Ak kar bōk juon kallim̧ur bwe ren pukote im lo e ilo ānbwinnier."
                },
                {
                    "number": 15,
                    "text": "Kōn menin, eo̧ron̄ im Inaaj pepe ippemi, im Inaaj ekkōnono n̄an kom̧ im kanaan, āinwōt n̄an em̧m̧aan ro ilo raan ko etto."
                },
                {
                    "number": 16,
                    "text": "Im Inaaj kwaļo̧k e ilo alikkar āinwōt Iaar kwaļo̧k e n̄an ro rikaļoora ke Iaar jutak im̧aer ilo kanniōk, im kar kōnono n̄an er, im ba: Āinwōt kom̧ ar kajjitōk jān N̄a kōn kakōļļe ko in itok eo Aō, ilo raan eo n̄e Inaaj itok ilo aiboojoj eo Aō ilo kōdo̧ ko in lan̄, n̄an kakūrm̧oole kallim̧ur ko Iaar kōm̧m̧ani n̄an ro jemāmi,"
                },
                {
                    "number": 17,
                    "text": "Bwe āinwōt ami kar kalimjekļo̧k toun jako eo an jetōb ko ami jān ānbwinnōmi ke ej juon lokjak, Inaaj kwaļo̧k n̄an kom̧ ekōjkan an raan in lo̧mo̧o̧r eo naaj itok, im barāinwōt jepļaaktok eo an Israel ejjeplōklōk."
                },
                {
                    "number": 18,
                    "text": "Im kiiō kom̧in lo tampeļ in eo ej pād ilo Jerusalem, eo kom̧ij ņa etan m̧weo im̧ōn Anij, im rikōjdat ro ami rej ba bwe m̧wiin ej jamin naaj wōtlo̧k."
                },
                {
                    "number": 19,
                    "text": "Ak, em̧ool Ij ba n̄an kom̧, bwe jorrāān enaaj itok ioon epepen in āinwōt juon riko̧o̧t ilo bon̄, im armej in naaj ko̧kkure er im kajjeplōklōk er ilubwiljin aolep laļ ko."
                },
                {
                    "number": 20,
                    "text": "Im tampeļ in me kom̧ij kiiō loe naaj jolaļļo̧k bwe en jab ejjeļo̧k juon dekā ej pād ioon bar juon."
                },
                {
                    "number": 21,
                    "text": "Im enaaj waļo̧k, bwe epepen in an riJu ro eban jako ļo̧k m̧ae aolep jorrāān otemjej me Iaar jiron̄ kom̧ kake er renaaj jejjet kūtier."
                },
                {
                    "number": 22,
                    "text": "Kom̧ij ba bwe kom̧ jeļā bwe jem̧ļo̧k in laļ ej itok; kom̧ij ba barāinwōt bwe kom̧ij jeļā bwe lan̄ ko im laļ renaaj jako;"
                },
                {
                    "number": 23,
                    "text": "Im ilo men in kom̧ij ba ilo m̧ool, bwe āindein jekjekin in; ak men kein me Iaar ba n̄an kom̧ rej jamin jako m̧ae renaaj aolep kūrm̧ool."
                },
                {
                    "number": 24,
                    "text": "Im men in Iaar ba n̄an kom̧ kōn Jerusalem; im n̄e raan eo enaaj itok, juon m̧ōttan naaj ejjeplōklōk ilubwiljin aolep laļ ko;"
                },
                {
                    "number": 25,
                    "text": "Ak renaaj bar kuktok bar juon alen; ak renaaj pād wōt m̧ae iien ko an ro riAelōn̄ ko renaaj kūrm̧ool."
                },
                {
                    "number": 26,
                    "text": "Im ilo raan eo naaj kar ron̄ kōn tariņae ko im unoj ko kōn tariņae ko, im aolepān laļ enaaj limotak, im būruōn armej raņ renaaj likjab, im renaaj ba bwe Kraist ej karum̧wijļo̧k itok eo An m̧ae jem̧ļo̧k in laļ."
                },
                {
                    "number": 27,
                    "text": "Im iakwe eo an armej raņ enaaj kanooj m̧ōļo, im nana enaaj ļapļo̧k."
                },
                {
                    "number": 28,
                    "text": "Im n̄e iien ko an ro riAelōn̄ ko ej deļo̧n̄tok, juon meram enaaj urļo̧k ilubwiljin ro rej jijet ilo marok, im enaaj tarlep in gospel eo Aō;"
                },
                {
                    "number": 29,
                    "text": "Ak rej jab bōk e; bwe rej jab kile meram eo, im rej ukōtļo̧k burueer jān Eo kōnke katak ko an armej."
                },
                {
                    "number": 30,
                    "text": "Im ilo epepen en naaj iien ko an ro riAelōn̄ ko kūrm̧ool."
                },
                {
                    "number": 31,
                    "text": "Im enaaj wōr armej rej jutak ilo epepen en, im reban jako m̧ae aer naaj lo juon lutōk mājidjid in kaen̄tanaan; bwe juon jorrāān in nan̄inmej enaaj kalbubuuk āneo."
                },
                {
                    "number": 32,
                    "text": "Ak ro rikaļoora renaaj jutak ilo jikin ko rekwōjarjar, im rej jamin em̧m̧akūt; ak ilubwiljin ro renana, armej renaaj kotak ainikier im kaliaik Anij im mej."
                },
                {
                    "number": 33,
                    "text": "Im enaaj wōr m̧akūtkūt ko an laļ barāinwōt ilo elōn̄ jikin ko, im elōn̄ jorrāān ko; ak armej renaaj kapen wōt burueer ņae Eō, im renaaj kotake jāje eo, juon ņae bar juon, im renaaj m̧ane doon."
                },
                {
                    "number": 34,
                    "text": "Im kiiō, ke N̄a Irooj Iaar ekkōnono naan kein n̄an ro rikaļoora, rekar lōļn̄o̧n̄."
                },
                {
                    "number": 35,
                    "text": "Im Iaar ba n̄an er: Kom̧in jab lōļn̄o̧n̄, bwe, n̄e aolep men kein renaaj waļo̧k, kom̧ maron̄ jeļā ke kallim̧ur ko me kar kōm̧m̧ani n̄an kom̧ renaaj kūrm̧ool."
                },
                {
                    "number": 36,
                    "text": "Im n̄e meram eo enaaj jino n̄an urļo̧k, enaaj n̄an er āinwōt būrabōļ eo me Inaaj kwaļo̧k n̄an kom̧—"
                },
                {
                    "number": 37,
                    "text": "Kom̧ij reilo̧k im lo wōjke fig ko, im kom̧ij loi kōn mājemi, im kom̧ij ba n̄e rej jino tak in uwa, im bwilo̧k ko bwilo̧kaer rej dik wōt, rak ej epaak;"
                },
                {
                    "number": 38,
                    "text": "Em̧ool āindein enaaj ilo raan eo n̄e renaaj loi aolep men kein, innām renaaj jeļā bwe awa eo epaak."
                },
                {
                    "number": 39,
                    "text": "Im enaaj waļo̧k bwe eo ej mijak Eō enaaj reim̧aanļo̧k n̄an itok eo an raan eo eļap an Irooj, em̧ool n̄an kakōļļe ko an itok eo an Nejin Armej."
                },
                {
                    "number": 40,
                    "text": "Im renaaj loi kakōļļe ko im kabwilōn̄lōn̄ ko, bwe renaaj waļo̧k alikkar ilo lan̄ ko ilōn̄, im ilo laļ ium̧win."
                },
                {
                    "number": 41,
                    "text": "Im renaaj lo bōtōktōk, im kijeek, im m̧ōto̧dik in baat."
                },
                {
                    "number": 42,
                    "text": "Im m̧okta jān an raan eo an Irooj naaj itok, aļ enaaj marok, im allōn̄ enaaj oktak n̄an bōtōktōk, im iju ko renaaj wōtlo̧k jān lan̄."
                },
                {
                    "number": 43,
                    "text": "Im bwe eo naaj aintok n̄an jikin in;"
                },
                {
                    "number": 44,
                    "text": "Innām renaaj pukpukot Eō, im, lo, Inaaj itok; im renaaj lo Eō ilo kōdo̧ ko ilan̄, pālpel kōn kajoor im wōj eļap; ippān aolep enjeļ ro rekwōjarjar; im eo ej jab pukot Eō naaj bukweļo̧k e."
                },
                {
                    "number": 45,
                    "text": "Ak m̧okta jān an pein Irooj naaj wōtlo̧k, enjeļ eo enaaj uuk jilel eo an, im ro rekwōjarjar raar kiki renaaj jerkaktok n̄an ioon Eō ilo kōdo̧ eo."
                },
                {
                    "number": 46,
                    "text": "Kōn menin, eļan̄n̄e kom̧ ar kiki ilo aenōm̧m̧an jeraam̧m̧an n̄an kom̧; bwe āinwōt ami kiiō lo Eō im jeļā bwe N̄a e, em̧ool āindein kom̧ naaj itok n̄an Ippa im jetōb ko ami renaaj mour, im lo̧mo̧o̧r eo ami naaj kōweeppānļo̧ke; im ro rekwōjarjar renaaj itok jān m̧ōttan ko emān an laļ."
                },
                {
                    "number": 47,
                    "text": "Innām pein Irooj enaaj wōtlo̧k ioon laļ ko."
                },
                {
                    "number": 48,
                    "text": "Innām Irooj enaaj likūt Neen ioon toļ in, im enaaj jepelļo̧k ilo ruo alen, im laļ enaaj jebwāālel, im kanooj ajjim̧aalal, im lan̄ ko barāinwōt renaaj wūdiddid."
                },
                {
                    "number": 49,
                    "text": "Im Irooj enaaj kwaļo̧k ainikien, im aolep jem̧ļo̧k ko an laļ renaaj ron̄jake e; im laļ ko an laļ renaaj liaajlo̧ļ, im ro raar ettōn̄ em̧ool renaaj lo bwebwe eo aer."
                },
                {
                    "number": 50,
                    "text": "Im jorrāān enaaj kalbubuuk rikajjirere eo, im riillulu naaj oran̄ļo̧k; im ro raar pukot nana naaj juokļo̧k er im joļo̧k er ilo kijeek eo."
                },
                {
                    "number": 51,
                    "text": "Innām riJu ro renaaj kalimjek Eō im ba: Ta kinej kein ilo Peim im ilo Neem?"
                },
                {
                    "number": 52,
                    "text": "Innām renaaj jeļā ke N̄aij Irooj eo; bwe Inaaj ba n̄an er: Kinej kein rej kinej ko me Iaar kinejnej ilo m̧weo im̧ōn ro jera. N̄aij eo kar kotak E. N̄aij Jisōs eo kar debwāāle. N̄aij Nejin Anij."
                },
                {
                    "number": 53,
                    "text": "Innām renaaj jan̄ kōnke nana ko aer; innām renaaj liaajlo̧ļ kōnke rekar matōrtōre kiin̄ eo aer."
                },
                {
                    "number": 54,
                    "text": "Innām laļ ko rejjan̄in ron̄ naaj lo̧mo̧o̧ren er, im er ro rekar jab jeļā kien eo enaaj wōr aer ilo jerkakpeje eo m̧okta; im enaaj jim̧we n̄an er."
                },
                {
                    "number": 55,
                    "text": "Im Setan naaj lukwōje, bwe en kab naaj ejjeļo̧k jikin ilo bōro ko būruōn ro nejin armej."
                },
                {
                    "number": 56,
                    "text": "Im ilo raan en, n̄e Inaaj itok ilo Aō wōj, būrabōļ in enaaj kūrm̧ool eo Iaar kōnono kake kōn virgin ro jon̄oul."
                },
                {
                    "number": 57,
                    "text": "Bwe ro remālōtlōt im rekar bōk m̧ool eo, im rekar bōk Jetōb Kwōjarjar bwe en aer ritōl, im rekar jab po ilo m̧oņ—em̧ool Ij ba n̄an kom̧, rejamin naaj juoklaļļo̧k er im joļo̧k er ilo kijeek eo, ak renaaj mour ilo raan eo."
                },
                {
                    "number": 58,
                    "text": "Im laļ in naaj leļo̧k n̄an er bwe en aer jolōt; im renaaj wōrļo̧k im kanooj kajoor, im ro nejier renaaj eddekļo̧k ilo ejjeļo̧k jero̧wiwi n̄an lo̧mo̧o̧r."
                },
                {
                    "number": 59,
                    "text": "Bwe Irooj enaaj pād ilubwiljier, im An aiboojoj enaaj pād ioer, im E naaj aer kiin̄ im aer rileļo̧k kakien."
                },
                {
                    "number": 60,
                    "text": "Im kiiō, lo, Ij ba n̄an eok, ejamin bar lewōj n̄an eok n̄an jeļā jabdewōt eļapļo̧k kōn jebta in, m̧ae Kallim̧ur Ekāāl ej ukok, im ilo e men kein naaj kwaļo̧ki;"
                },
                {
                    "number": 61,
                    "text": "Kōn menin Ij lewōj n̄an eok bwe kwōn kiiō maron̄ ukōt e, bwe kwōn maron̄ pojak n̄an men ko rej itok."
                },
                {
                    "number": 62,
                    "text": "Bwe em̧ool Ij ba n̄an kom̧, bwe men ko reļļap rej kōttar kom̧;"
                },
                {
                    "number": 63,
                    "text": "Kom̧ij ron̄ kōn tariņae ko ilo aelōn̄ ko rettoļo̧k; ak, lo, Ij ba n̄an kom̧, rej epaaktok, em̧ool repād ilo kōjām ko ami, im ej jab lōn̄ iiō ko jān kiiō kom̧ naaj ron̄ kōn tariņae ko ilo aelōn̄ in ami make."
                },
                {
                    "number": 64,
                    "text": "Kōn menin N̄a, Irooj, Iaar ba, kom̧in aintok doon jān bwidej ko iturear, kom̧in kobaiktok kom̧ make ippān doon kom̧ elder ro an kabun̄ eo Aō; kom̧in ilo̧k n̄an bukwōn ko iturilik, kūr ioon ro rej pād ie n̄an ukeļo̧k, im toun wōt aer ukeļo̧k, kalōkļo̧k jarlepju in rijar ro n̄an Eō."
                },
                {
                    "number": 65,
                    "text": "Im kōn juon bōro im kōn juon ļōmņak, ainitok m̧weiie ko ami bwe kom̧in maron̄ wiaik juon jolōt eo tokālik naaj jitōn̄ n̄an kom̧."
                },
                {
                    "number": 66,
                    "text": "Im e naaj ņa etan Jerusalem eo Ekāāl, juon āneen aenōm̧m̧an, juon jikin kwelo̧k in ko, juon jikin jokane n̄an ro rekwōjarjar an Anij eo Eutiejtata;"
                },
                {
                    "number": 67,
                    "text": "Im wōj eo an Irooj enaaj pād ijo, im rōkaammijak an Irooj barāinwōt enaaj pād ijo, jon̄an ro renana reban itok n̄an e, im e naaj ņa etan Zaion."
                },
                {
                    "number": 68,
                    "text": "Im enaaj waļo̧k ilubwiljin ro renana, bwe aolep armej eo ejamin naaj kotak jāje eo an ņae eo riturun eaikuj in ko n̄an Zaion n̄an jokane."
                },
                {
                    "number": 69,
                    "text": "Im enaaj wōr aintok n̄an e jān aolep laļ ko ium̧win lan̄; im enaaj armej ro dein rej jamin naaj tariņae ņae doon."
                },
                {
                    "number": 70,
                    "text": "Im enaaj ba ilubwiljin ro renana: Jen jab wanlōn̄ļo̧k n̄an pata ņae Zaion, bwe ro rej pād ilo Zaion rekanooj lāj; kōn menin jeban jutak."
                },
                {
                    "number": 71,
                    "text": "Im enaaj waļo̧k bwe ro rewānōk renaaj kuktok jān ilubwiljin aolep laļ ko, im naaj itok n̄an Zaion, im al kōn al ko in lan̄lōn̄ ejjeļo̧k jem̧ļo̧kin."
                },
                {
                    "number": 72,
                    "text": "Im kiiō Ij ba n̄an kom̧, dāpij men kein jān aer diwōjļo̧k n̄an laļ m̧ae n̄e e mennin aikuj ilo N̄a, bwe kom̧in maron̄ kōtōprak jerbal in ilo mejān armej raņ, im ilo mejān rikōjdat ro ami, bwe ren maron̄ jab jeļā jerbal ko ami m̧ae ami kar kōtōprak men eo me Iaar jiron̄ kom̧;"
                },
                {
                    "number": 73,
                    "text": "Bwe n̄e renaaj jeļā kake, bwe ren maron̄ watōki men kein."
                },
                {
                    "number": 74,
                    "text": "Bwe n̄e Irooj enaaj waļo̧k E naaj kanooj rōkaammijak n̄an er, bwe lōļn̄o̧n̄ emaron̄ jibwe er, im renaaj jutak ettoļo̧k im wūdiddid."
                },
                {
                    "number": 75,
                    "text": "Im aolep laļ ko renaaj mijak kōnke rōkaammijak eo an Irooj, im kajoor in maron̄ eo An. Em̧ool āindein. Amen."
                }
            ]
        },
        "/study/scriptures/dc-testament/dc/46": {
            "uri": "/study/scriptures/dc-testament/dc/46",
            "title": "Katak im Bujen Ko 46",
            "data_type": "chapter",
            "chapter_name": "Jekjōn 46",
            "chapter_summary": [
                "1–2, Elder ro ren kajeikik kwelo̧k ko āinwōt an Jetōb Kwōjarjar tōl er; 3–6, Ripukot m̧ool ro e jab aikujin kadiwōjļo̧k er ilo iien kwōjkwōj ko; 7–12, Kajjitōk jān Anij im kappukoti mennin letok ko an Jetōb; 13–26, Juon ellaajrak in jet ian mennin letok kein letoke ijin; 27–33, Ritōl ro an Kabun̄ em̧ōj leļo̧k kajoor n̄an aer jeļā mennin letok ko an Jetōb."
            ],
            "verses": [
                {
                    "number": 1,
                    "text": "Eo̧ron̄, O kom̧ armej in kabun̄ eo Aō; bwe em̧ool Ij ba n̄an kom̧ bwe men kein kar kōnono kaki n̄an kom̧ n̄an ļapļo̧k im jeļā eo ami."
                },
                {
                    "number": 2,
                    "text": "Ak jekdo̧o̧n men ko me kar jei, e kar iien otemjej leļo̧k n̄an elder ro an kabun̄ eo Aō jān jinoin, im enaaj āindein, n̄an kajeikik aolep kwelo̧k ko āinwōt aer bōk tōl jān Jetōb Kwōjarjar."
                },
                {
                    "number": 3,
                    "text": "Mekarta ej jiron̄ kom̧ n̄an jab kadiwōjļo̧k jabdewōt jān kwelo̧k ko an aolep, ko rej kōm̧m̧an im̧aan laļ in."
                },
                {
                    "number": 4,
                    "text": "Em̧ōj barāinwōt jiron̄ kom̧ n̄an jab kadiwōjļo̧k jabdewōt eo ej pād ilo kabun̄ in jān kwelo̧k in kwōjkwōj ko ami; ijoke, eļan̄n̄e jabdewōt eaar bōd, e en jab bōk kuņaan m̧ae iien eo ej kōm̧m̧an kajim̧we."
                },
                {
                    "number": 5,
                    "text": "Im bar juon alen Ij ba n̄an kom̧, kom̧ ban kadiwōjļo̧k jabdewōt jān kwelo̧k in kwōjkwōj ko ami ro im rej kanooj kappukot aelōn̄ eo—Ij kōnono kake men in kōn ro rej jab jān kabun̄ in."
                },
                {
                    "number": 6,
                    "text": "Im bar juon alen Ij ba n̄an kom̧, kōn kwelo̧k in kapen ko ami, bwe eļan̄n̄e ewōr jabdewōt rej jab jān kabun̄ in, im rej kanooj kappukot ilo̧kan aelōn̄ eo, kom̧in jab naaj kadiwōjļo̧k er."
                },
                {
                    "number": 7,
                    "text": "Ak ej jiron̄ kom̧ ilo aolep men n̄an kajjitōk jān Anij, eo ej wūjlepļo̧k; im men eo me Jetōb ej kam̧ool n̄an kom̧ em̧ool āindein I kōņaan bwe kom̧in kōm̧m̧an ilo aolep ekwōjarjar in bōro, etetal jim̧we Im̧aō, im watōk jem̧ļo̧k eo in lo̧mo̧o̧r eo ami, kōm̧m̧ani aolep men kōn jar im kam̧m̧oolol, bwe kom̧in maron̄ jab po jān jetōb ettoon ko, ak katak ko an devil ko, ak naan in jiron̄ ko an armej raņ; bwe jet rej jān armej, im ko jet rej jān devil ko."
                },
                {
                    "number": 8,
                    "text": "Kōn menin, ekkōl n̄e kom̧ ab po ilo m̧oņ; im bwe kom̧in maron̄ jab po ilo m̧oņ kom̧in kanooj kappukot mennin letok ko rem̧m̧antata, keememeje iien otemjej n̄an ta rekar litoki;"
                },
                {
                    "number": 9,
                    "text": "Bwe em̧ool Ij ba n̄an kom̧, rekar liwōji n̄an jeraam̧m̧an eo an ro rej iakwe Eō im kōjparok aolep kien ko Aō, im eo ej kappukot āindein n̄an kōm̧m̧an e; bwe aolep ren maron̄ jeraam̧m̧an ro im rej kappukot ak ro rej kajjitōk jān Eō, rej kajjitōk im jab kōn juon kakōļļe bwe ren maron̄ oran̄ļo̧k e ilo jurjurmelea ko aer."
                },
                {
                    "number": 10,
                    "text": "Im bar juon alen, em̧ool Ij ba n̄an kom̧, I kōņaan bwe kom̧in iien otemjej keememej, im iien otemjej dāpiji ilo ļōmņak ko ami ta mennin letok kan, bwe kar liwōji n̄an kabun̄ in."
                },
                {
                    "number": 11,
                    "text": "Bwe aolep jab kar leļo̧k n̄an er aolep mennin leļo̧k; bwe elōn̄ mennin letok kein, im n̄an aolep armej kar leļo̧k juon mennin leļo̧k jān Jetōb eo an Anij."
                },
                {
                    "number": 12,
                    "text": "N̄an jet kar leļo̧k e juon, im n̄an jet leļo̧k e bar juon, bwe aolep ren maron̄ ļapļo̧k kake."
                },
                {
                    "number": 13,
                    "text": "N̄an jet kar leļo̧k e jān Jetōb Kwōjarjar n̄an jeļā bwe Jisōs Kraist ej eo Nejin Anij, im bwe E eaar debwāāl kōn jero̧wiwi ko an laļ in."
                },
                {
                    "number": 14,
                    "text": "N̄an ro jet kar leļo̧k e n̄an lōke ioon naan ko aer, bwe ren maron̄ bar wōr aer mour indeeo eļan̄n̄e renaaj wōnm̧aanļo̧k ilo tiljek."
                },
                {
                    "number": 15,
                    "text": "Im bar juon alen, n̄an jet kar leļo̧k e jān Jetōb Kwōjarjar n̄an jeļā oktak ko an m̧akūtkūt, āinwōt enaaj em̧m̧an n̄an ejja Irooj in wōt, ekkar n̄an ankilaan Irooj, im jejjet n̄an tūriam̧o ko an ekkar n̄an jekjek an ro nejin armej."
                },
                {
                    "number": 16,
                    "text": "Im bar juon alen, kar leļo̧k e jān Jetōb Kwōjarjar n̄an jet n̄an jeļā ukoktak ko in jerbal ko, n̄e rej ak rej jab jān Anij, bwe waļo̧k ko an Jetōb ren maron̄ liļo̧k n̄an armej otemjej n̄an ļapļo̧k jān e."
                },
                {
                    "number": 17,
                    "text": "Im bar juon alen, em̧ool Ij ba n̄an kom̧, n̄an jet em̧ōj leļo̧k, jān Jetōb eo an Anij, naan in mālōtlōt."
                },
                {
                    "number": 18,
                    "text": "N̄an bar juon em̧ōj leļo̧k naan in jeļāļo̧kjeņ, bwe aolep ren maron̄ katak n̄an mālōtlōt im n̄an jeļāļo̧kjeņ."
                },
                {
                    "number": 19,
                    "text": "Im bar juon alen, n̄an jet em̧ōj leļo̧k tōmak eo n̄an aer kōmour er;"
                },
                {
                    "number": 20,
                    "text": "Im n̄an ro jet em̧ōj leļo̧k tōmak n̄an kōmour."
                },
                {
                    "number": 21,
                    "text": "Im bar juon alen, n̄an jet em̧ōj leļo̧k jerbal in mennin bwilōn̄ ko;"
                },
                {
                    "number": 22,
                    "text": "Im n̄an bar jet em̧ōj leļo̧k n̄an rikanij;"
                },
                {
                    "number": 23,
                    "text": "Im n̄an jet kile jetōb raņ."
                },
                {
                    "number": 24,
                    "text": "Im bar juon alen, em̧ōj leļo̧k e n̄an jet n̄an kōnono kōn lo ko;"
                },
                {
                    "number": 25,
                    "text": "Im n̄an bar juon em̧ōj leļo̧k ukok in lo ko."
                },
                {
                    "number": 26,
                    "text": "Im aolep mennin letok kein rej itok jān Anij, n̄an em̧m̧anļo̧k eo an ro nejin Anij."
                },
                {
                    "number": 27,
                    "text": "Im n̄an bisop eo an kabun̄ in, im n̄an jabdewōt eo Anij ej jitōn̄ e im kapit e n̄an lale kabun̄ eo im n̄an erom elder ro ilo kabun̄ eo, em̧ōj leļo̧k n̄an er n̄an kile aolep mennin letok kein n̄e eab wōr enaaj pād ilubwiljimi ej kōmmejāje ke ej ak e ej jab jān Anij."
                },
                {
                    "number": 28,
                    "text": "Im enaaj waļo̧k bwe e eo ej kajjitōk ilo Jetōb enaaj bōk ilo Jetōb;"
                },
                {
                    "number": 29,
                    "text": "Bwe n̄an jet maron̄ kar leļo̧k n̄an bōki aolep mennin letok kein, bwe en maron̄ wōr juon bōran, bwe aolep ro uwaan ren maron̄ in ļapļo̧k jān e."
                },
                {
                    "number": 30,
                    "text": "E eo ej kajjitōk ilo Jetōb ej kajjitōk ekkar n̄an ankilaan Anij; kōn menin ej kōm̧m̧an em̧ool āinwōt ej kajjitōk."
                },
                {
                    "number": 31,
                    "text": "Im bar juon alen, Ij ba n̄an kom̧, aolep men reaikuj kōm̧m̧an ilo etan Kraist, jabdewōt kom̧ij kōm̧m̧ane ilo Jetōb;"
                },
                {
                    "number": 32,
                    "text": "Im kom̧ij aikuj leļo̧k kam̧m̧oolol n̄an Anij ilo Jetōb kōn jabdewōt kōjeraam̧m̧an kom̧ij jeraam̧m̧an kake."
                },
                {
                    "number": 33,
                    "text": "Im kom̧ij aikuj kōm̧m̧an jim̧we im kwōjarjar Im̧aō iien otemjej. Em̧ool āindein. Amen."
                }
            ]
        },
        "/study/scriptures/dc-testament/dc/47": {
            "uri": "/study/scriptures/dc-testament/dc/47",
            "title": "Katak im Bujen Ko 47",
            "data_type": "chapter",
            "chapter_name": "Jekjōn 47",
            "chapter_summary": [
                "1–4, Kar jitōn̄e Jon Whitmer n̄an kōjparok bwebwenatoin Kabun̄ in im n̄an jeje n̄an Rikanaan eo."
            ],
            "verses": [
                {
                    "number": 1,
                    "text": "Lo, emennin aikuj ilo N̄a bwe rikarejera Jon en jeje im kōjparok juon bwebwenato iien otemjej, im jipan̄ eok, rikarejera Josep, ilo jei aolep men ko me naaj liwōji n̄an eok, m̧ae iien naaj bar kūri n̄an bar jet jerbal."
                },
                {
                    "number": 2,
                    "text": "Bar juon alen, em̧ool Ij ba n̄an eok bwe e emaron̄ barāinwōt kotak ainikien ilo kwelo̧k ko, jabdewōt iien eo enaaj mennin aikuj."
                },
                {
                    "number": 3,
                    "text": "Im bar juon alen, Ij ba n̄an eok bwe naaj jitōn̄ n̄an e bwe en kōjparok ļo̧o̧k im bwebwenato an kabun̄ in iien otemjej; bwe Oliver Cowdery em̧ōj Aō jitōn̄ e n̄an bar juon opij."
                },
                {
                    "number": 4,
                    "text": "Kōn menin, naaj leļo̧ke n̄an e, toun wōt an tiljek, jān Rikaenōm̧m̧an eo, n̄an jeje men kein. Em̧ool āindein. Amen."
                }
            ]
        },
        "/study/scriptures/dc-testament/dc/48": {
            "uri": "/study/scriptures/dc-testament/dc/48",
            "title": "Katak im Bujen Ko 48",
            "data_type": "chapter",
            "chapter_name": "Jekjōn 48",
            "chapter_summary": [
                "1–3, Ro Rekwōjarjar ilo Ohio rej itōn ajeji bwidej ko aer ippān ro jeir im jatier ilo kabun̄; 4–6, Ro Rekwōjarjar ren wia bwidej ko, kalōk juon jikin kwelo̧k, im ļoor kapilōk eo an opija ro rej tōl er."
            ],
            "verses": [
                {
                    "number": 1,
                    "text": "E mennin aikuj bwe kom̧in pād wōt ilo iien in ilo jikin jokwe ko ami, āinwōt enaaj em̧m̧an n̄an jekjek ko kom̧ij pād ie."
                },
                {
                    "number": 2,
                    "text": "Im toun wōt an wōr ami bwidej, kom̧ naaj ajeji n̄an ro jeiūm̧i im jātimi jān turear;"
                },
                {
                    "number": 3,
                    "text": "Im toun wōt an jab wōr ami bwidej, kōtļo̧k er n̄an wiaik ilo iien in ilo ijoko ipeļaakin, āinwōt n̄e em̧m̧an n̄an er, bwe emennin aikuj im ekkar bwe en wōr jikier n̄an jokwe n̄an iien in."
                },
                {
                    "number": 4,
                    "text": "E mennin aikuj im ekkar bwe kom̧in kōjparok aolep jāān ko kom̧ maron̄, im bwe kom̧in bōk aolep kom̧ maron̄ ilo jim̧we, bwe ilo iien tokālik kom̧in maron̄ in wiaik bwidej n̄an jikin jolōt, em̧ool jikin kwelo̧k eo."
                },
                {
                    "number": 5,
                    "text": "Jikin eo eban kiiō kijōr in kwaļo̧k e; ak ālikin ro jeiūm̧i im jātimi rej itok jān rear ewōr jet em̧m̧aan ro naaj jitōn̄ er, im n̄an er naaj leļo̧k e n̄an jeļā jikin eo, ak n̄an er naaj kwaļo̧k e."
                },
                {
                    "number": 6,
                    "text": "Im naaj jitōn̄ er n̄an wiaik bwidej ko, im n̄an kōm̧m̧ane juon ijjino n̄an jinoe pedped eo an jikin kwelo̧k eo; innām kom̧ naaj jino kuktok ippān nokwe ko ami, aolep em̧m̧aan ekkar n̄an baam̧le eo an, ekkar n̄an jekjek ko ej pād ie, im āinwōt jitōn̄ e n̄an e jān doulul in president ro im bisop eo an kabun̄ in, ekkar n̄an kakien ko im kien ko me kom̧ ar bōki, im ko kom̧ naaj bōki tokālik. Em̧ool āindein. Amen."
                }
            ]
        },
        "/study/scriptures/dc-testament/dc/49": {
            "uri": "/study/scriptures/dc-testament/dc/49",
            "title": "Katak im Bujen Ko 49",
            "data_type": "chapter",
            "chapter_name": "Jekjōn 49",
            "chapter_summary": [
                "1–7, Raan im awa eo in itok eo an Kraist enaaj pād wōt ilo ejjeļo̧k jeļā kake m̧ae An itok; 8–14, Armej rej aikuj ukeļo̧k, tōmak ilo gospel eo, im pokaki kain̄i ko n̄an bōk lo̧mo̧o̧r; 15–16, M̧are ej kōmālim in Anij; 17–21, Kan̄i kanniōk e mālim; 22–28, Zaion enaaj uwa im riLeman renaaj ebbōl āinwōt juon rose m̧okta jān Itok eo Kein Karuo."
            ],
            "verses": [
                {
                    "number": 1,
                    "text": "Eo̧ron̄ Aō innaan, ro rikarejera Sidney, im Parley, im Leman; bwe lo, em̧ool Ij ba n̄an kom̧ijel, bwe Ij lewōj n̄an kom̧ijel juon kien bwe kom̧ijel naaj ilo̧k im kwaļo̧k naan kōn gospel eo Aō me kom̧ijel ar bōke, em̧ool āinwōt amijel kar bōk e, n̄an Shaker raņ."
                },
                {
                    "number": 2,
                    "text": "Lo, Ij ba n̄an kom̧ijel, bwe rej kōņaan n̄an jeļā m̧ool eo ilo m̧ōttan, ak jab aolepān, bwe rej jab jim̧we Im̧aō im aikuj in ukeļo̧k."
                },
                {
                    "number": 3,
                    "text": "Kōn menin, Ij jilkinļo̧k kom̧ijel, ro rikarejera Sidney im Parley, n̄an kwaļo̧k naan kōn gospel eo n̄an er."
                },
                {
                    "number": 4,
                    "text": "Im rikarejera Leman enaaj ekkapit n̄an jerbal in, bwe e emaron̄ em̧m̧ao ippāer, jaab ekkar n̄an men eo me eaar bōk jān er, ak ekkar n̄an men eo me enaaj katakin e jān kom̧iro rikarejera; im jān an kōm̧m̧ane Inaaj kōjeraam̧m̧an e, eļan̄n̄e jaab e ejamin jeraam̧m̧an."
                },
                {
                    "number": 5,
                    "text": "Āindein Irooj ej ba; bwe N̄aij Anij, im em̧ōj Aō kar jilkinļo̧k eo Nejū Iaar Make Keotake ilo laļ n̄an lo̧mo̧o̧ren eo an laļ, im em̧ōj kar kean̄ bwe eo ej bōk E enaaj mour, im eo ej jab bōk E enaaj jako—"
                },
                {
                    "number": 6,
                    "text": "Im em̧ōj aer kar kōm̧m̧an n̄an Nejin Armej em̧ool āinwōt aer kōņaan; im Eaar bōke An kajoor ianbwijmaron̄ in pein wōj eo An, im kiiō ej irooj ilo lan̄ ko, im Enaaj irooj m̧ae iien An wanlaļtak ioon laļ n̄an likūt aolep rikōjdat ro An ium̧win neen, iien in eo ej epaak tok—"
                },
                {
                    "number": 7,
                    "text": "N̄a, Irooj Anij, Iaar kōnono men in; ak awa eo im raan eo ejjeļo̧k armej ejeļā, jaab enjeļ raņ ilo lan̄, im reban jeļā m̧ae iien eo Ej itok."
                },
                {
                    "number": 8,
                    "text": "Kōn menin, I kōņaan bwe aolep armej ren ukeļo̧k, bwe aolep rej pād ium̧win jero̧wiwi, ijello̧kun wōt ro Iaar dāpij wōt er n̄an Eō, em̧m̧aan kwōjarjar ro kom̧ij jab jeļā kake er."
                },
                {
                    "number": 9,
                    "text": "Kōn menin, Ij ba n̄an kom̧ijel bwe em̧ōj Aō kar jilkinwaj n̄an kom̧ bujen eo ejjeļo̧k jem̧ļo̧kin n̄an kom̧, em̧ool eo me ekar jān jinoin."
                },
                {
                    "number": 10,
                    "text": "Im men eo me Iaar kallim̧ur kake em̧ōj Aō kar kakūrm̧oole, im laļ ko ilo laļ in renaaj badikdik n̄an e; im, eļan̄n̄e jab jān er make, renaaj wanlaļļo̧k, bwe men ko me ej kiiō utiej jān e make naaj lelaļļo̧k kajoor in."
                },
                {
                    "number": 11,
                    "text": "Kōn menin, Ij lewōj n̄an kom̧ijel juon kien bwe kom̧ijel en ilo̧k ilubwiljin armej rein, im ba n̄an er, āinwōt kar rijjilōk eo Aō etto, eo kar etan Piter:"
                },
                {
                    "number": 12,
                    "text": "Lōke ioon etan Irooj Jisōs, eo eaar pād ioon laļ, im E ej itok, ej jinoin im jem̧ļo̧kin;"
                },
                {
                    "number": 13,
                    "text": "Ukeļo̧k im peptaij ilo etan Jisōs Kraist, ekkar n̄an kien eo ekwōjarjar, n̄an jeorļo̧k in jero̧wiwi ko;"
                },
                {
                    "number": 14,
                    "text": "Im jabdewōt eo ej kōm̧m̧ane men in enaaj bōk mennin letok eo an Jetōb Kwōjarjar, jān likūt pā ko ioon jān elder ro an kabun̄ in."
                },
                {
                    "number": 15,
                    "text": "Im bar juon alen, em̧ool Ij ba n̄an kom̧ijel, bwe jabdewōt eo ej bōbrae n̄an m̧are ej jab kōmālim jān Anij, bwe m̧are ej kōmālim jān Anij n̄an armej."
                },
                {
                    "number": 16,
                    "text": "Kōn menin, ekkar n̄an kōmlet an kien bwe en wōr juon pāleen kōrā, im rein ruo renaaj juon wōt kanniōk, im aolep men in bwe laļ en maron̄ uwaake unin ejaak eo an;"
                },
                {
                    "number": 17,
                    "text": "Im bwe en maron̄ obrak kōn jon̄an oran armej, ekkar n̄an kōm̧anm̧an eo an m̧okta jān kar kōm̧m̧ane laļ in."
                },
                {
                    "number": 18,
                    "text": "Im jabdewōt eo ej bōbrae n̄an jab bōk kanniōk ko, bwe armej en jab m̧ōn̄ā ejja men kein, ej jab kōmālim jān Anij;"
                },
                {
                    "number": 19,
                    "text": "Bwe, lo, kidu ko in meļaaj ko im bao ko in mejatoto, im men eo ej itok jān laļ, ej mālim n̄an kōjerbale an armej n̄an m̧ōn̄ā im n̄an balle, im bwe en maron̄ wōr ilo kanooj ļap."
                },
                {
                    "number": 20,
                    "text": "Ak e ej jab leļo̧k bwe juon armej en bōk men ko ilōn̄in bar juon, kōn menin laļ ej babu ilo jero̧wiwi."
                },
                {
                    "number": 21,
                    "text": "Im wo n̄an armej eo ej kōto̧o̧rļo̧k bōtōktōk ak ko̧kkure kanniōk im ej jab aikuj."
                },
                {
                    "number": 22,
                    "text": "Im bar juon alen, em̧ool Ij ba n̄an kom̧ijel, bwe Nejin Armej ej itok jaab ilo jekjek in juon kōrā, ak jab in armej eo ej ito-itak ioon laļ in."
                },
                {
                    "number": 23,
                    "text": "Kōn menin, jab po ilo m̧oņ, ak wōnm̧aanļo̧k wōt ilo dim, reim̧aanļo̧k n̄an m̧akūtkūt ko an lan̄ ko, im n̄an an laļ wūdiddid im n̄an jebwāālel im em̧m̧alm̧al āinwōt armej eo ekadek, im n̄an kom̧laļ ko n̄an utiejļo̧k, im n̄an toļ ko n̄an kōttāik er, im n̄an jikin ko rekurbalōklōk n̄an meoeo—im aolep men in n̄e enjeļ eo enaaj uuk jilel eo an."
                },
                {
                    "number": 24,
                    "text": "Ak m̧okta jān an raan eo eļap an Irooj enaaj itok, Jekab enaaj jebar ilo āne jem̧aden, im riLeman ro renaaj ebbōl āinwōt rose eo."
                },
                {
                    "number": 25,
                    "text": "Zaion enaaj jebar ioon bat ko im lan̄lōn̄ ioon toļ ko, im naaj kuktok ippān doon n̄an jikin eo em̧ōj Aō kar jitōn̄e."
                },
                {
                    "number": 26,
                    "text": "Lo, Ij ba n̄an kom̧ijel, kom̧in ilo̧k āinwōt em̧ōj Aō kar jiron̄ kom̧ijel; ukeļo̧k jān aolep jero̧wiwi ko ami; kajjitōk im kom̧ naaj bōk; kaļļaļļaļ im enaaj peļļo̧k n̄an kom̧."
                },
                {
                    "number": 27,
                    "text": "Lo, Inaaj etal im̧aamiļo̧k am naaj pād ilikimi; im Inaaj pād ilubwiljimi, im kom̧ jamin naaj pok."
                },
                {
                    "number": 28,
                    "text": "Lo, N̄aij Jisōs Kraist, im em̧ōkaj Aō itok. Em̧ool āindein. Amen."
                }
            ]
        },
        "/study/scriptures/dc-testament/dc/50": {
            "uri": "/study/scriptures/dc-testament/dc/50",
            "title": "Katak im Bujen Ko 50",
            "data_type": "chapter",
            "chapter_name": "Jekjōn 50",
            "chapter_summary": [
                "1–5, Elōn̄ jetōb ko rej jab m̧ool rej ajeeded ilo laļ in; 6–9, Wo n̄an ro rietao im ro rej bukweļo̧k er jān Kabun̄ in; 10–14, Elder ro ren kwaļo̧k naan kōn gospel eo kōn Jetōb; 15–22, Jim̧or rikwaļo̧k ro im riron̄jake ro aikuj kōmeramļo̧k er jān Jetōb; 23–25, Men eo me ej jab kōketak ej jab jān Anij; 26–28, Ro retiljek rej ribōke men ko otemjeļo̧k; 29–36, Jar ko an ro rerreo rej uwaak; 37–46, Kraist ej Seperd eo Em̧m̧an im Ejm̧aan an Israel."
            ],
            "verses": [
                {
                    "number": 1,
                    "text": "Eo̧ron̄, O kom̧ elder ro an kabun̄ eo Aō, im letok lo̧jiln̄ōmi n̄an ainikien Anij emour; im kanooj ron̄jake naan ko in mālōtlōt ko naaj liwōji n̄an kom̧, ekkar n̄an āinwōt kōnke kom̧ ar kajjitōk e jān Eō im kom̧ij errā kōn kabun̄ in, im jetōb ko me em̧ōj aer ajeeded ilo laļ in."
                },
                {
                    "number": 2,
                    "text": "Lo, em̧ool Ij ba n̄an kom̧, bwe ekanooj lōn̄ jetōb ko me rej jetōb ko rejjab m̧ool, ko em̧ōj aer ajeeded ilo laļ in, im m̧oņe laļ in."
                },
                {
                    "number": 3,
                    "text": "Im barāinwōt Setan eaar kappukot n̄an m̧oņe kom̧, bwe en maron̄ anjo̧ jān kom̧."
                },
                {
                    "number": 4,
                    "text": "Lo, N̄a, Irooj, Iaar kalimjek kom̧, im kar lo mennin jōjō ko ilo kabun̄ in ej kōmmejājeiki Eta."
                },
                {
                    "number": 5,
                    "text": "Ak em̧ōņōņō ro rej tiljek im niknik, men̄e ilo mour ak ilo mej, bwe renaaj jolōte mour indeeo."
                },
                {
                    "number": 6,
                    "text": "Ak wo n̄an er ro rej rim̧oņ im rietao, bwe, āindein Irooj ej ba, Inaaj bōktok er n̄an ekajet."
                },
                {
                    "number": 7,
                    "text": "Lo, em̧ool Ij ba n̄an kom̧, ewōr rietao ilubwiljimi, ro em̧ōj aer m̧oņe jet, ro rekar leļo̧k kajoor n̄an rijum̧ae eo; ak lo rein naaj bar kōro̧o̧ltok er;"
                },
                {
                    "number": 8,
                    "text": "Ak rietao ro naaj kōjedmatmat er im naaj bukweļo̧k er, men̄e ilo mour ak ilo mej, em̧ool āinwōt Ankilaō; im wo n̄an er ro rej bukweļo̧k er jān kabun̄ eo Aō, bwe ejja rein wōt laļ in ej anjo̧ jān er."
                },
                {
                    "number": 9,
                    "text": "Kōn menin, armej otemjeļo̧k ren ekkōl n̄e eab kōm̧m̧ane men eo ej jab ilo m̧ool im ilo jim̧we Im̧aō."
                },
                {
                    "number": 10,
                    "text": "Im kiiō itok, Irooj ej ba, jān Jetōb, n̄an elder ro an kabun̄ eo An, im kōtļo̧k jen pepe ippān doon, bwe kom̧in maron̄ meļeļe;"
                },
                {
                    "number": 11,
                    "text": "Kōtļo̧k jen pepe em̧ool āinwōt juon armej ej pepe ippān bar juon jelm̧ae doon."
                },
                {
                    "number": 12,
                    "text": "Kiiō, n̄e juon armej ej pepe e ej meļeļe jān armej, kōnke ej pepe āinwōt juon armej; em̧ool āindein I naaj, Irooj, pepe ippemi bwe kom̧in maron̄ meļeļe."
                },
                {
                    "number": 13,
                    "text": "Kōn menin, N̄a Irooj ij kajjitōk ippemi kajjitōk in—n̄an ta kom̧ ar ekkapit?"
                },
                {
                    "number": 14,
                    "text": "N̄an kwaļo̧k naan kōn gospel eo Aō jān Jetōb, em̧ool Rikaenōm̧m̧an eo kar jilkinļo̧k n̄an katakin m̧ool eo."
                },
                {
                    "number": 15,
                    "text": "Innām kom̧ ar bōk jetōb ko me kom̧ ar jab meļeļe, im bōki bwe ren jān Anij; im ilo men kom̧ij ke wānōk?"
                },
                {
                    "number": 16,
                    "text": "Lo kom̧ naaj uwaake kajjitōk in ippemi make; mekarta, Inaaj tūriam̧o kake kom̧; e eo ej m̧ōjņo̧ ilubwiljimi tokālik naaj kōm̧m̧an bwe en kajoor."
                },
                {
                    "number": 17,
                    "text": "Em̧ool Ij ba n̄an kom̧, e eo ekkapit jān Eō im kar jilkinļo̧k n̄an kwaļo̧k naan in m̧ool eo jān Rikaenōm̧m̧an, ilo Jetōb in m̧ool eo, e ej ke kwaļo̧k naan eo jān Jetōb in m̧ool eo ak bar jet iaļ?"
                },
                {
                    "number": 18,
                    "text": "Im eļan̄n̄e ej jān bar jet iaļ ej jab jān Anij."
                },
                {
                    "number": 19,
                    "text": "Im bar juon alen, e eo ej bōk naan in m̧ool eo, e ej ke bōke e jān Jetōb in m̧ool ak bar jet iaļ?"
                },
                {
                    "number": 20,
                    "text": "Im eļan̄n̄e ej jān bar jet iaļ ej jab jān Anij."
                },
                {
                    "number": 21,
                    "text": "Kōn menin, etke e pen bwe kom̧in jab meļeļe im jeļā, ke e eo ej bōk naan eo jān Jetōb in m̧ool ej bōke āinwōt ej kwaļo̧ke jān Jetōb in m̧ool?"
                },
                {
                    "number": 22,
                    "text": "Kōn menin, eo ej kwaļo̧k naan im eo ej bōke, remeļeļe doon, im jim̧or rej ketak im lan̄lōn̄ ippān doon."
                },
                {
                    "number": 23,
                    "text": "Im men eo ej jab kōketak ej jab jān Anij, im ej marok."
                },
                {
                    "number": 24,
                    "text": "Men eo ej jān Anij ej meram; im e eo ej bōk meram, im wōnm̧aanļo̧k wōt ilo Anij, ej bōk eļapļo̧k meram; im meram in ej meramļo̧k im meramļo̧k m̧ae raan eo eweeppān."
                },
                {
                    "number": 25,
                    "text": "Im bar juon alen, em̧ool Ij ba n̄an kom̧, im Ij ba e bwe kom̧in maron̄ jeļā m̧ool eo, bwe kom̧in maron̄ kokakļo̧k marok jān ilubwiljimi;"
                },
                {
                    "number": 26,
                    "text": "E eo ekkapit in Anij im kar jilkinļo̧k, ejja in wōt jitōn̄e bwe en eo eļaptata, mekarta ej diktata im rijerbal an aolep."
                },
                {
                    "number": 27,
                    "text": "Kōn menin, e ej an aolep men otemjeļo̧k; bwe aolep men otemjeļo̧k rej An pepe, jim̧or ilo lan̄ im ioon laļ, mour eo im meram eo, Jetōb eo im kajoor eo, kar jilkinļo̧k jān ankilaan Jemān kōn Jisōs Kraist, eo Nejin."
                },
                {
                    "number": 28,
                    "text": "Ak ejjeļo̧k armej ej an pepe aolep men ijello̧kun wōt n̄e ej karreo im erreo jān aolep jero̧wiwi."
                },
                {
                    "number": 29,
                    "text": "Im eļan̄n̄e kom̧ij karreo im erreo jān aolep jero̧wiwi, kom̧ naaj kajjitōk jabdewōt kom̧ kōņaan ilo etan Jisōs im e naaj kōm̧m̧an."
                },
                {
                    "number": 30,
                    "text": "Ak jeļā men in, naaj lewōj e n̄an kom̧ ta kom̧ naaj kajjitōk; im āinwōt kar jitōn̄ kom̧ n̄an jeban eo, jetōb ko renaaj ami pepe."
                },
                {
                    "number": 31,
                    "text": "Kōn menin, enaaj waļo̧k, bwe eļan̄n̄e kom̧ij lo juon jetōb ewaļo̧k im kom̧ij jab meļeļe, im kom̧ij jab bōk jetōb in, kom̧ naaj kajjitōk jān Jemān ilo etan Jisōs; im eļan̄n̄e Ej jab lewōj n̄an kom̧ jetōb in, innām kom̧ maron̄ jeļā bwe ej jab jān Anij."
                },
                {
                    "number": 32,
                    "text": "Im naaj lewōj e n̄an kom̧, kajoor ioon jetōb in; im kom̧ naaj kwaļo̧k ņae jetōb in kōn juon ainikien eļļaaj bwe e ej jab jān Anij—"
                },
                {
                    "number": 33,
                    "text": "Jaab kōn illu in aitwerōk, bwe ren jab anjo̧ ioomi, jaab kōn kōmmejāje ak lan̄lōn̄, n̄e kom̧ ab po jān e."
                },
                {
                    "number": 34,
                    "text": "E eo ej bōk jān Anij, e en watōke men in jān Anij; im e en lan̄lōn̄ bwe Anij eaar watōk e juon etōllo̧ke n̄an bōk."
                },
                {
                    "number": 35,
                    "text": "Im jān ron̄jaki im kōm̧m̧ani men kein me kom̧ ar bōki, im ko me kom̧ naaj bōki tokālik—im aelōn̄ eo em̧ōj lewōj n̄an kom̧ jān Jemān, im kajoor n̄an anjo̧ ioon aolep men otemjeļo̧k ko rej jab kōmālim jān E—"
                },
                {
                    "number": 36,
                    "text": "Im lo, em̧ool Ij ba n̄an kom̧, ejeraam̧m̧an kom̧ ro rej kiiō ron̄jaki naan kein Aō jān lo̧n̄iin eo rikarejera, bwe jero̧wiwi kom̧ ami em̧ōj jeoriļo̧k jān kom̧."
                },
                {
                    "number": 37,
                    "text": "Kōtļo̧k rikarejera Josep Wakefield, eo ebun̄-buruō kake e, im rikarejera Parley P. Pratt bwe ren ilo̧k ilubwiljin jarlepju in rijar ko im kōkajoorļo̧k er jān naan in kōketak;"
                },
                {
                    "number": 38,
                    "text": "Im barāinwōt rikarejera Jon Corrill, ak jon̄an wōt lōn̄in ro rikarejera im em̧ōj kapit er n̄an opij in, im kōtļo̧k bwe ren jerbal ilo jikin kallib grep in; im en ejjeļo̧k armej ej kapan̄ er jān kōm̧m̧an men eo me em̧ōj Aō jitōn̄e n̄an er—"
                },
                {
                    "number": 39,
                    "text": "Kōn menin, ilo men in rikarejera Edward Partridge ej jab jim̧we; mekarta e en ukeļo̧k im e naaj jeorļo̧k an bōd."
                },
                {
                    "number": 40,
                    "text": "Lo, kom̧ij ajri ro reddik im kom̧ij jab maron̄ ineek aolep men otemjeļo̧k kiiō; kom̧ij aikuj eddek ilo jouj im ilo jeļā kōn m̧ool eo."
                },
                {
                    "number": 41,
                    "text": "Jab mijak, ajri reddik, bwe kom̧ij Aō, im em̧ōj Aō anjo̧ ioon laļ, im kom̧ij jān er ro Jema eaar letok n̄an Eō;"
                },
                {
                    "number": 42,
                    "text": "Im ejjeļo̧k iaer ro Jema eaar letok n̄an E enaaj jako."
                },
                {
                    "number": 43,
                    "text": "Im Jema im N̄a kōmij juon. N̄aij ilo Jema im Jema ilo N̄a; im toun wōt ami kar bōk Eō, kom̧ij ilo N̄a im N̄aij ilo kom̧."
                },
                {
                    "number": 44,
                    "text": "Kōn menin, N̄a ij pād ilubwiljimi, im N̄a ij seperd eo em̧m̧an, im Ejm̧aan an Israel. Eo ej ekkal ioon ejm̧aan in ejamin wōtlo̧k."
                },
                {
                    "number": 45,
                    "text": "Im raan eo ej itok n̄e kom̧ naaj ron̄ Ainikiō im lo Eō, im jeļā bwe N̄aij mour."
                },
                {
                    "number": 46,
                    "text": "Ekkōl, kōn menin, bwe kom̧in maron̄ pojak. Em̧ool āindein. Amen."
                }
            ]
        },
        "/study/scriptures/dc-testament/dc/51": {
            "uri": "/study/scriptures/dc-testament/dc/51",
            "title": "Katak im Bujen Ko 51",
            "data_type": "chapter",
            "chapter_name": "Jekjōn 51",
            "chapter_summary": [
                "1–8, Edward Partridge kar jitōn̄e bwe en kajeikiki eddo ko im bwidej ko; 9–12, Ro Rekwōjarjar rej aikuj in lukkuun m̧ool ilo aer m̧akūtkūt im bōk ejja āinwōt; 13–15, Ej itōn wōr juon aer im̧ōn ko̧koņ an bisop im reaikuj karōki bwidej ko ekkar n̄an kien an Irooj; 16–20, Ohio ej jikin aintok doon ium̧win wōt jidik iien."
            ],
            "verses": [
                {
                    "number": 1,
                    "text": "Eo̧ron̄ Eō, Irooj am Anij ej ba, im Inaaj ekkōnono n̄an rikarejera Edward Partridge, im leļo̧k n̄an e tōl ko; bwe emennin aikuj bwe e en bōk tōl ko kōn wāween karōk armej rein."
                },
                {
                    "number": 2,
                    "text": "Bwe emennin aikuj bwe ren karōke er ekkar n̄an kien ko Aō; eļan̄n̄e eāinjuon, naaj bukweļo̧k er."
                },
                {
                    "number": 3,
                    "text": "Kōn menin, kōtļo̧k bwe rikarejera Edward Partridge, im ro eaar kāālet er, eo ebun̄-buruō kake e, jitōn̄e n̄an armej in kōj ko aer, aolep em̧m̧aan ekkar n̄an baam̧le eo an, ekkar n̄an jekjek ko ej pād ie im kōņaan ko im aikuj ko an."
                },
                {
                    "number": 4,
                    "text": "Im kōtļo̧k bwe rikarejera Edward Partridge, n̄e enaaj jitōn̄ kōj eo an juon em̧m̧aan, en leļo̧k n̄an ļein ilo jeje eo enaaj kam̧ool n̄an ļein kōj eo an, bwe en naaj maron̄ dāpiji, em̧ool jim̧we in im jolōt in ilo kabun̄ in, m̧ae iien ej bōd im ej jab tōllo̧ke jān ainikien kabun̄ in, ekkar n̄an kien ko im bujen ko an kabun̄ in, n̄an an pād ilo kabun̄ in."
                },
                {
                    "number": 5,
                    "text": "Im eļan̄n̄e enaaj bōd im ej jab tōllo̧ke n̄an pād ilo kabun̄ in, e enaaj ejjeļo̧k an kajoor n̄an ba an kōj eo me kar kōjenolo̧k n̄an bisop eo n̄an ro rijeram̧ōl im riaikuj ilo kabun̄ eo Aō; kōn menin, ej jamin naaj bōke wōt mennin leļo̧k in, ak naaj wōt maron̄ ba an kōj eo em̧ōj kar leļo̧k ium̧win kōmlet an kakien n̄an e."
                },
                {
                    "number": 6,
                    "text": "Im āindein aolep men renaaj koņ, ekkar n̄an kakien ko an āneo."
                },
                {
                    "number": 7,
                    "text": "Im kōtļo̧k bwe men eo me ej an armej rein en jitōn̄e n̄an armej rein."
                },
                {
                    "number": 8,
                    "text": "Im m̧ani eo me kar doore n̄an armej in—kōtļo̧k bwe en wōr juon riņa ainikien jitōn̄e n̄an armej rein, n̄an bōke m̧ani eo n̄an ņa mellan kijeer im ballier, ekkar n̄an kōņaan ko an armej rein."
                },
                {
                    "number": 9,
                    "text": "Im kōtļo̧k bwe aolep ren lukkuun m̧ool ilo aer m̧akūtkūt, im āinwōt juon ilubwiljin armej rein, im bōk āinwōt juon, bwe kom̧in maron̄ juon wōt, em̧ool āinwōt Iaar jiron̄ kom̧."
                },
                {
                    "number": 10,
                    "text": "Im kōtļo̧k bwe men eo me ej an armej in en jab bōke im leļo̧k n̄an ro rej jān bar juon jarlepju in rijar ilo kabun̄ in."
                },
                {
                    "number": 11,
                    "text": "Kōn menin, eļan̄n̄e bar juon jarlepju in rijar ilo kabun̄ ej kōņaan bōk m̧ani an kabun̄ in, kōtļo̧k bwe ren bar kōļļāik tok n̄an kabun̄ in ekkar n̄an āinwōt aer naaj errā;"
                },
                {
                    "number": 12,
                    "text": "Im men in enaaj kōm̧m̧an kōn bisop eo ak eo ej bōk jikin, eo naaj jitōn̄e jān ainikien kabun̄ in."
                },
                {
                    "number": 13,
                    "text": "Im bar juon alen, kōtļo̧k bwe bisop eo en jitōn̄ juon im̧ōn ko̧koņ n̄an kabun̄ in; im kōtļo̧k aolep men ko jim̧or ilo m̧ani im kanniōk, ko reļļapļo̧k jān aikuj eo n̄an kōņaan ko an armej rein, ren doori ilo pein bisop eo."
                },
                {
                    "number": 14,
                    "text": "Im kōtļo̧k e barāinwōt bwe en ko̧koņi n̄an e make n̄an kōņaan ko an, im n̄an kōņaan ko an baam̧le eo an, āinwōt e naaj jerbal ilo kōm̧m̧an eddo in."
                },
                {
                    "number": 15,
                    "text": "Im āindein Ij leļo̧k n̄an armej rein juon utiej n̄an karōke er make ekkar n̄an kien ko Aō."
                },
                {
                    "number": 16,
                    "text": "Im Ij kōjenolo̧k n̄an er bwidej in n̄an jidik wōt iien, m̧ae N̄a, Irooj, Inaaj ņa mellan n̄an er ijello̧kun, im jiron̄ er n̄an etal jān ijo;"
                },
                {
                    "number": 17,
                    "text": "Im awa eo im raan eo jab leļo̧k e n̄an er, kōn menin kōtļo̧k bwe ren m̧akūtkūt ioon bwidej in āinwōt n̄an iiō ko, im men in enaaj oktak n̄an er n̄an em̧m̧an eo aer."
                },
                {
                    "number": 18,
                    "text": "Lo, men in enaaj juon waanjon̄ok n̄an rikarejera Edward Partridge, ilo jikin ko jet, ilo aolep jarlepju in rijar ko an kabun̄ in."
                },
                {
                    "number": 19,
                    "text": "Im jabdewōt ribōk eddo eo loe e tiljek, e jim̧we, im emālōtlōt naaj deļo̧n̄ļo̧k ilo lan̄lōn̄ eo an Irooj eo an, im naaj jolōt e mour indeeo."
                },
                {
                    "number": 20,
                    "text": "Em̧ool, Ij ba n̄an kom̧, N̄aij Jisōs Kraist, eo em̧ōkaj An itok, ilo awa eo kom̧ij jab ļōmņak kake. Em̧ool āindein. Amen."
                }
            ]
        },
        "/study/scriptures/dc-testament/dc/52": {
            "uri": "/study/scriptures/dc-testament/dc/52",
            "title": "Katak im Bujen Ko 52",
            "data_type": "chapter",
            "chapter_name": "Jekjōn 52",
            "chapter_summary": [
                "1–2, Kwelo̧k eo tokālik em̧ōj kaalikkar ke enaaj bōk jikin ilo Missouri; 3–8, Ijjitōn̄ ko an jet elder ro n̄an ito-itak ippān doon rej kōm̧m̧an; 9–11, Elder ro ren katakin ta Rijjilōk ro im rikanaan ro rekar je; 12–21, Ro kōmeramļo̧k er jān Jetōb rej jebar kōn leen ko in nebar im mālōtlōt; 22–44, Elōn̄ elder ro kar jitōn̄ er n̄an ilo̧k im kwaļo̧k naan kōn gospel eo ilo ito–itak eo aer n̄an Missouri n̄an kwelo̧k eo."
            ],
            "verses": [
                {
                    "number": 1,
                    "text": "Lo, āindein Irooj ej ba n̄an elder ro em̧ōj An kar kūr im kāālet ilo raan kein āliktata, jān ainikien Jetōb eo An—"
                },
                {
                    "number": 2,
                    "text": "Im ba: N̄a, Irooj, inaaj kaalikkar n̄an kom̧ ta I kōņaan bwe kom̧in naaj kōm̧m̧an jān iien in m̧ae kwelo̧k eo tokālik, eo enaaj bōk jikin ilo Missouri, ioon āne eo I naaj kōjenolo̧k n̄an armej ro Aō, ro rej juon m̧ōttan in Jekab, im ro rej rijolōte ekkar n̄an bujen eo."
                },
                {
                    "number": 3,
                    "text": "Kōn menin, em̧ool Ij ba n̄an kom̧, kōtļo̧k ro rikarejera Josep Smith, Jun., im Sidney Rigdon bwe ren bōk ito-itak eo aer ālikin wōt an dedeļo̧k m̧aanjāppopo ko remaron̄ kōm̧m̧ani n̄an likūt m̧ōko im̧weer, im ito-itak n̄an āneen Missouri."
                },
                {
                    "number": 4,
                    "text": "Im jon̄an wōt aer tiljek n̄an Eō, naaj kaalikkar e n̄an er ta eo renaaj kōm̧m̧ane;"
                },
                {
                    "number": 5,
                    "text": "Im e naaj barāinwōt, jon̄an wōt aer tiljek, naaj kaalikkar n̄an er āneen jolōt eo ami."
                },
                {
                    "number": 6,
                    "text": "Im jon̄an wōt aer jab tiljek, naaj bukweļo̧k er, em̧ool āinwōt Ankilaō, āinwōt ej em̧m̧an n̄an Eō."
                },
                {
                    "number": 7,
                    "text": "Im bar juon alen, em̧ool Ij ba n̄an kom̧, kōtļo̧k karejera Lyman Wight im karejera Jon Corrill bwe ren bōk ito-itak eo aer kiiō kiiō wōt;"
                },
                {
                    "number": 8,
                    "text": "Im barāinwōt rikarejera Jon Murdock, im rikarejera Hyrum Smith, bōk ito-itak eo aer n̄an ejja jikin eo wōt deblo̧ke ļo̧k iaļan Detroit."
                },
                {
                    "number": 9,
                    "text": "Im ren ito-itak jān ijeņ kwaļo̧k naan eo ilo iaļ eo tok, im ba ejjeļo̧k men eļapļo̧k jān men eo me rikanaan ro im rijjilōk ro rekar jeje, im men eo me katakin er jān Rikaenōm̧m̧an eo kōn jar in tōmak."
                },
                {
                    "number": 10,
                    "text": "Ren etal ruo ian ruo ian, im āindein ren kwaļo̧k naan ilo iaļ eo ilo jarlepju otemjej, im peptaij jān dān, im likūt pā ko ioon iturin dān eo."
                },
                {
                    "number": 11,
                    "text": "Bwe āindein Irooj ej ba, I naaj kōkaduļo̧k jerbal eo Aō ilo wānōk, bwe raan ko rej itok n̄e I naaj jilkinļo̧k ekajet n̄an anjo̧."
                },
                {
                    "number": 12,
                    "text": "Im rikarejera Lyman Wight en ekkōl, bwe Setan ekōņaan likliki e āinwōt kilin wūt."
                },
                {
                    "number": 13,
                    "text": "Im lo, e eo ej tiljek naaj kōm̧m̧an bwe en irooj ioon elōn̄ men ko."
                },
                {
                    "number": 14,
                    "text": "Im bar juon alen, I naaj lewōj n̄an kom̧ juon jon̄ok ilo aolep men kein, bwe kom̧in maron̄ jab po ilo m̧oņ; bwe Setan eajeeded ilo āne eo, im ej ilo̧k im m̧oņe laļ ko—"
                },
                {
                    "number": 15,
                    "text": "Kōn menin e eo ej jar, eo jetōb eo an ej ettā, ejja in wōt Ij bōke eļan̄n̄e e ej pokaki kain̄i ko Aō."
                },
                {
                    "number": 16,
                    "text": "E eo ej kōnono, eo jetōb eo an ej ettā, eo kajin eo an ejouj im ej kōketak, ejja in wōt ej jān Anij eļan̄n̄e e ej pokaki kain̄i ko Aō."
                },
                {
                    "number": 17,
                    "text": "Im bar juon alen, e eo ej wūdiddid ium̧win kajoor eo Aō naaj kōkajoorļo̧k, im naaj jebar kōn leen ko an nebar im mālōtlōt, ekkar n̄an revelesōn ko im m̧ool ko me em̧ōj Aō kar liwōji n̄an kom̧."
                },
                {
                    "number": 18,
                    "text": "Im bar juon alen, e eo anjo̧ ioon im ej jab jebar kōn leen ko, em̧ool ekkar n̄an jon̄ok in, ej jab jān Eō."
                },
                {
                    "number": 19,
                    "text": "Kōn menin, jān jon̄ok in kom̧ naaj jeļā jetōb ko ilo aolep wāween ko ium̧win aolepān lan̄ ko."
                },
                {
                    "number": 20,
                    "text": "Im raan ko em̧ōj aer itok; ekkar n̄an tōmak an armej raņ enaaj kōm̧m̧an n̄an er."
                },
                {
                    "number": 21,
                    "text": "Lo, kien in leļo̧ke n̄an aolep elder ro em̧ōj Aō kar kāālet er."
                },
                {
                    "number": 22,
                    "text": "Im bar juon alen, em̧ool Ij ba n̄an kom̧, kōtļo̧k rikarejera Tomas B. Marsh im rikarejera Ezra Thayre bwe ren bōk ito-itak eo aer barāinwōt, kwaļo̧k naan eo ilo iaļ eo n̄an ejja āniin wōt."
                },
                {
                    "number": 23,
                    "text": "Im bar juon alen, kōtļo̧k rikarejera Aisak Morley im rikarejera Ezra Booth ren bōk ito-itak eo aer, barāinwōt kwaļo̧k naan eo ilo iaļ eo n̄an ejja āniin wōt."
                },
                {
                    "number": 24,
                    "text": "Im bar juon alen, kōtļo̧k ro rikarejera Edward Partridge im Martin Harris bwe ren bōk ito-itak eo aer ippān ro rikarejera Sidney Rigdon im Josep Smith, Jun."
                },
                {
                    "number": 25,
                    "text": "Kōtļo̧k ro rikarejera Devid Whitmer im Harvey Whitlock barāinwōt bwe ren bōk ito-itak eo aer, im kwaļo̧k ilo iaļ eo n̄an ejja āniin wōt."
                },
                {
                    "number": 26,
                    "text": "Im kōtļo̧k ro rikarejera Parley P. Pratt im Orson Pratt bwe ren bōk ito-itak eo aer, im kwaļo̧k ilo iaļ eo, em̧ool n̄an ejja āniin wōt."
                },
                {
                    "number": 27,
                    "text": "Im kōtļo̧k ro rikarejera Solomon Hancock im Simeon Carter barāinwōt bwe ren bōk ito-itak eo aer n̄an ejja āniin wōt, im kwaļo̧k ilo iaļ eo."
                },
                {
                    "number": 28,
                    "text": "Kōtļo̧k ro rikarejera Edson Fuller im Jekab Scott barāinwōt bwe ren bōk ito-itak eo aer."
                },
                {
                    "number": 29,
                    "text": "Kōtļo̧k ro rikarejera Livai W. Hancock im Zebedi Coltrin barāinwōt bwe ren bōk ito-itak eo aer."
                },
                {
                    "number": 30,
                    "text": "Kōtļo̧k ro rikarejera Reynolds Cahoon im Samuel H. Smith barāinwōt bwe ren bōk ito-itak eo aer."
                },
                {
                    "number": 31,
                    "text": "Kōtļo̧k ro rikarejera Wheeler Baldwin im William Carter barāinwōt bwe ren bōk ito-itak eo aer."
                },
                {
                    "number": 32,
                    "text": "Im kōtļo̧k ro rikarejera Newel Knight im Selah J. Griffin jim̧or bwe ren ekkapit, im barāinwōt bōk ito-itak eo aer."
                },
                {
                    "number": 33,
                    "text": "Aaet, em̧ool Ij ba, kōtļo̧k bwe aolep rein ren bōk aer ito-itak n̄an juon jikin, ilo iaļ kein aer, im juon em̧m̧aan en jab kalōk ioon pedped an bar juon, im jab ito-itak ilo maalkan neen bar juon."
                },
                {
                    "number": 34,
                    "text": "E eo ej tiljek, ejja in wōt naaj kōjparok e im kōjeraam̧m̧an e kōn eļap leen."
                },
                {
                    "number": 35,
                    "text": "Im bar juon alen, Ij ba n̄an kom̧, kōtļo̧k ro rikarejera Josep Wakefield im Solomon Humphrey bwe ren bōk ito-itak eo aer n̄an bukwōn ko irear;"
                },
                {
                    "number": 36,
                    "text": "Kōtļo̧k bwe ren jerbal ippān baam̧le ko aer, im kabun̄bun̄ļo̧k bar ejjeļo̧k men ko jān rikanaan ro im rijjilōk ro, bwe men ko me rekar loi im ron̄jaki im kanooj tōmaki, bwe kanaan kein ren maron̄ kūrm̧ool."
                },
                {
                    "number": 37,
                    "text": "Ilo waļo̧k in bōd, kōtļo̧k bwe men ko kar likūt ioon Heman Basset ren bōk jān e, im likūt ioon bōran Simonds Ryder."
                },
                {
                    "number": 38,
                    "text": "Im bar juon alen, em̧ool Ij ba n̄an kom̧, kōtļo̧k Jered Carter bwe en ekkapit juon pris, im barāinwōt George Jemes en ekkapit juon pris."
                },
                {
                    "number": 39,
                    "text": "Kōtļo̧k bwe bwe in elder ro ren lale jarlepju in rijar ko, im kabun̄bun̄ļo̧k naan eo ilo ijoko ipeļaakier; im kōtļo̧k bwe ren jerbal kōn peier make bwe en ejjeļo̧k kabun̄-jar n̄an ekjab ak nana imminene kake."
                },
                {
                    "number": 40,
                    "text": "Im keememej ilo aolep men otemjeļo̧k ro rijeram̧ōl im riaikuj, rinan̄inmej im riban, bwe eo ej jab kōm̧m̧ani men kein, ejja in wōt e ej jab Aō rikaļoor."
                },
                {
                    "number": 41,
                    "text": "Im bar juon alen, kōtļo̧k ro rikarejera Josep Smith, Jun., im Sidney Rigdon im Edward Partridge bwe ren bōk ippāer juon peba in kwaļo̧k kadkadier jān kabun̄ in. Im en bar wōr juon bōke n̄an rikarejera Oliver Cowdery barāinwōt."
                },
                {
                    "number": 42,
                    "text": "Im āindein, em̧ool āinwōt Iaar ba, eļan̄n̄e kom̧ij tiljek kom̧ naaj kukļo̧k ippān doon im lan̄lōn̄ ioon āneen Missouri, eo ej āneen jolōt eo ami, eo ej kiiō āneen rikōjdat ro ami."
                },
                {
                    "number": 43,
                    "text": "Ak, lo, N̄a, Irooj, Inaaj kōm̧ōkaj jikin kwelo̧k eo ilo iien eo an, im naaj kōpālpel kūrawūn ioon ro retiljek kōn m̧ōņōņō im kōn lan̄lōn̄."
                },
                {
                    "number": 44,
                    "text": "Lo, N̄aij Jisōs Kraist, eo Nejin Anij, im I naaj kotak er ilo raan eo āliktata. Em̧ool āindein. Amen."
                }
            ]
        },
        "/study/scriptures/dc-testament/dc/53": {
            "uri": "/study/scriptures/dc-testament/dc/53",
            "title": "Katak im Bujen Ko 53",
            "data_type": "chapter",
            "chapter_name": "Jekjōn 53",
            "chapter_summary": [
                "1–3, Kūr im kāālet eo an Sidney Gilbert ilo Kabun̄ in ej n̄an ekkapit n̄an juon elder; 4–7, E ej barāinwōt itōn jerbal āinwōt juon rikōnono ikijjien bisop."
            ],
            "verses": [
                {
                    "number": 1,
                    "text": "Lo, Ij ba n̄an eok, rikarejera Sidney Gilbert, bwe Iaar ron̄ jar ko am; im kwaar kūr n̄an Eō bwe en alikkar n̄an eok, jān Irooj am Anij, kōn kūr im kāālet eo am ilo kabun̄ in, eo me N̄a, Irooj, Iaar kotak e ilo raan kein āliktata."
                },
                {
                    "number": 2,
                    "text": "Lo, N̄a, Irooj, eo kar debwāāle kōn jero̧wiwi ko an laļ, Ij lewōj n̄an eok juon kien bwe kwōn eļļo̧k jān laļ."
                },
                {
                    "number": 3,
                    "text": "Bōk ioom̧ ekkapit eo Aō, em̧ool eo an juon elder, n̄an kwaļo̧k tōmak im ukeļo̧k im jeorļo̧k in jero̧wiwi ko, ekkar n̄an Aō innaan, im bōke an Jetōb Kwōjarjar jān likūt pā ko ioon;"
                },
                {
                    "number": 4,
                    "text": "Im barāinwōt n̄an juon ripinej jenkwan kabun̄ in ilo jikin eo me naaj jitōn̄e jān bisop eo, ekkar n̄an kien ko me naaj liwōj tokālik."
                },
                {
                    "number": 5,
                    "text": "Im bar juon alen, em̧ool Ij ba n̄an eok, kwōnaaj bōk ito-itak eo am ippān ro rikarejera Josep Smith, Jun., im Sidney Rigdon."
                },
                {
                    "number": 6,
                    "text": "Lo, er kein kain̄i ko m̧oktata me kwōnaaj bōki; im bweier naaj kallikkar ilo juon iien ej itok, ekkar n̄an am jerbal ilo jikin kallib grep eo Aō."
                },
                {
                    "number": 7,
                    "text": "Im bar juon alen, I kōņaan bwe kwōn jeļā bwe eo lo̧mo̧o̧ren e ej eo wōt ej niknik n̄an jem̧ļo̧kin. Em̧ool āindein. Amen."
                }
            ]
        },
        "/study/scriptures/dc-testament/dc/54": {
            "uri": "/study/scriptures/dc-testament/dc/54",
            "title": "Katak im Bujen Ko 54",
            "data_type": "chapter",
            "chapter_name": "Jekjōn 54",
            "chapter_summary": [
                "1–6, Ro Rekwōjarjar reaikuj kōjparok bujen an gospel eo n̄an bōk tūriam̧okake; 7–10, Reaikuj kijenmej ilo en̄taan."
            ],
            "verses": [
                {
                    "number": 1,
                    "text": "Lo, āindein Irooj ej ba, em̧ool Alpa im Omega, eo jinoin im jem̧ļo̧kin, em̧ool E eo kar debwāāle kōn jero̧wiwi ko an laļ—"
                },
                {
                    "number": 2,
                    "text": "Lo, em̧ool, em̧ool, Ij ba n̄an eok, rikarejera Newel Knight, kwōnaaj jutak pen ilo opij eo ijo em̧ōj kar Aō jitōn̄ n̄an eok."
                },
                {
                    "number": 3,
                    "text": "Im eļan̄n̄e ro jeiūm̧ im jatūm rekōņaan jo̧o̧r jān rikōjdat ro aer, ren ukeļo̧k jān aolep jero̧wiwi ko aer, im kanooj m̧ool in ettā Im̧aō im rup burueer."
                },
                {
                    "number": 4,
                    "text": "Im āinwōt ke bujen eo me rekar kōm̧m̧ane n̄an Eo em̧ōj an rup, em̧ool āindein em̧ōj an jej tokjān im ejjeļo̧k an̄in."
                },
                {
                    "number": 5,
                    "text": "Im wo n̄an eo im jān e rup in ej itok, bwe en kar em̧m̧anļo̧k n̄an e n̄e e en kar maļon̄ ilo m̧wilaļ ko in lo̧meto."
                },
                {
                    "number": 6,
                    "text": "Ak em̧ōņōņō ro rekar kōjparok bujen eo im ļoore kien eo, bwe renaaj bōk tūriam̧okake."
                },
                {
                    "number": 7,
                    "text": "Kōn menin, kom̧in etal kiiō im ko jān āniin, n̄e rikōjdat ro ami raab itok ioomi; im bōk ito-itak eo ami, im jitōn̄ eo kom̧ kōņaan bwe en ami ritōl, im n̄an kōļļā m̧ani ko kōn kom̧."
                },
                {
                    "number": 8,
                    "text": "Im āindein kom̧ naaj bōk ito-itak eo ami ļo̧k ilo ijoko irilik, n̄an āneen Missouri, n̄an tōrerein ko an riLeman ro."
                },
                {
                    "number": 9,
                    "text": "Im ālikin ami kadedeļo̧k ito-itak eo ami, lo, Ij ba n̄an kom̧, kom̧in kappukot jerbal ko āinwōt armej raņ, m̧ae Aō kōpooje juon jikin n̄an kom̧."
                },
                {
                    "number": 10,
                    "text": "Im bar juon alen, kom̧in kijenmej ilo en̄taan m̧ae iien Aō itok; im, lo, em̧ōkaj Aō itok, im wōņāān eo jān N̄a ej pād Ippa, im ro rekar kappukot Eō im̧aan renaaj lo kakkije n̄an jetōb ko aer. Em̧ool āindein. Amen."
                }
            ]
        },
        "/study/scriptures/dc-testament/dc/55": {
            "uri": "/study/scriptures/dc-testament/dc/55",
            "title": "Katak im Bujen Ko 55",
            "data_type": "chapter",
            "chapter_name": "Jekjōn 55",
            "chapter_summary": [
                "1–3, William W. Phelps kar kūri im kāālet e bwe en peptaij, n̄an kapit e juon elder, im n̄an kwaļo̧k naan kōn gospel eo; 4, E ej barāinwōt itōn jeje bok ko n̄an ajri ro ilo jikuuļ ko an Kabun̄; 5–6, E ej itōn etal n̄an Missouri, ijo me enaaj jikin kōm̧m̧ani jerbal kein an."
            ],
            "verses": [
                {
                    "number": 1,
                    "text": "Lo, āindein Irooj ej ba n̄an eok, rikarejera William, aaet, em̧ool Irooj in aolepān laļ, kwe em̧ōj kūr eok im kāālet eok; im ālikin am kar peptaij jān dān, eo eļan̄n̄e kwōj kōm̧m̧ane kōn juon reim̧aanļo̧k n̄an aiboojoj eo Aō, kwo naaj bōk juon jeorļo̧k in jero̧wiwi ko am im bōk Jetōb Kwōjarjar jān likūt pā ko ioom;"
                },
                {
                    "number": 2,
                    "text": "Innām kwōn ekkapit jān pein rikarejera Josep Smith, Jun., n̄an juon elder n̄an kabun̄ in, n̄an kwaļo̧k naan kōn ukeļo̧k im jeorļo̧k in jero̧wiwi ko jān iaļan peptaij ilo etan Jisōs Kraist, eo Nejin Anij emour."
                },
                {
                    "number": 3,
                    "text": "Im ioon jabdewōt kwōnaaj likūt peim ioon, eļan̄n̄e rej ettā Im̧aō, enaaj wōr am kajoor n̄an leļo̧k Jetōb Kwōjarjar."
                },
                {
                    "number": 4,
                    "text": "Im bar juon alen, kwōnaaj ekkapit n̄an jipan̄ rikarejera Oliver Cowdery n̄an kōm̧m̧ane jerbal in print eo, im in kāāleti im jei bok ko n̄an jikuuļ ko ilo kabun̄ in, bwe ajri ro reddik ren barāinwōt bōk tōl Im̧aō āinwōt ej kam̧ōņōņō n̄an Eō."
                },
                {
                    "number": 5,
                    "text": "Im bar juon alen, em̧ool Ij ba n̄an eok, kōn un in kwōnaaj bōk ito-itak eo am ippān ro rikarejera Josep Smith, Jun., im Sidney Rigdon, bwe maron̄ tokļo̧kiāne ilo āneo āneen am jolōt n̄an kōm̧m̧ane jerbal in."
                },
                {
                    "number": 6,
                    "text": "Im bar juon alen, kōtļo̧k rikarejera Josep Coe bwe en barāinwōt bōk ito-itak eo an ippāer. Bwe eo naaj kaalikkare tok ālik, em̧ool āinwōt I kōņaan. Amen."
                }
            ]
        },
        "/study/scriptures/dc-testament/dc/56": {
            "uri": "/study/scriptures/dc-testament/dc/56",
            "title": "Katak im Bujen Ko 56",
            "data_type": "chapter",
            "chapter_name": "Jekjōn 56",
            "chapter_summary": [
                "1–2, Ro Rekwōjarjar rej aikuj ineek debwāāl eo aer make im ļoore Irooj n̄an aer bōk lo̧mo̧o̧r; 3–13, Irooj ej jiron̄ im m̧anļo̧k, im ro rej jab pokake rej kadiwōjļo̧k er; 14–17, Wo n̄an ro rim̧weiie im reban jipan̄ ro rejeram̧ōl, im wo n̄an ro rejeram̧ōl im burueer rej jab rup; 18–20, Em̧ōņōņō ro rejeram̧ōl im erreo burueer, bwe renaaj jolōte laļ."
            ],
            "verses": [
                {
                    "number": 1,
                    "text": "Eo̧ron̄, O kom̧ armej ro rej kwaļo̧k Eta, Irooj ami Anij ej ba; bwe lo, Aō illu ej urur ņae rijum̧ae, im renaaj jeļā Peiū im Aō libabne, ilo raan in loļo̧k eo im in illu ioon aolep laļ ko."
                },
                {
                    "number": 2,
                    "text": "Im e eo eban kotak debwāāl eo an im ļoor Eō, im kōjparok kien ko Aō, ejja in wōt ej jamin bōk lo̧mo̧o̧r."
                },
                {
                    "number": 3,
                    "text": "Lo, N̄a, Irooj, ij kakien; im e eo ej jamin pokake naaj m̧wijitļo̧k ilo iien eo ekkar n̄an iien ko Aō make, ālikin Aō kar kakien im kien eo ej rup."
                },
                {
                    "number": 4,
                    "text": "Kōn menin N̄a, Irooj, ij jiron̄ im kajejtokjān, āinwōt an em̧m̧an n̄an Eō; im aolep men in naaj uwaake ioon bōran ro rijum̧ae, Irooj ej ba."
                },
                {
                    "number": 5,
                    "text": "Kōn menin, Ij m̧anļo̧k kien eo kar leļo̧k n̄an ro rikarejera Tomas B. Marsh im Ezra Thayre, im leļo̧k juon kien ekāāl n̄an rikarejera Tomas, bwe enaaj bōk ito-itak eo an m̧ōkaj n̄an āneen Missouri, im rikarejera Selah J. Griffin enaaj barāinwōt etal ippān ļo̧k."
                },
                {
                    "number": 6,
                    "text": "Bwe lo, Ij m̧anļo̧k kien eo kar leļo̧k n̄an rikarejera Selah J. Griffin im Newel Knight, waļo̧k in wōt kijn̄en̄e kōnwaan eo an armej ro Aō ro rej pād ilo Thompson, im aer jum̧ae."
                },
                {
                    "number": 7,
                    "text": "Kōn menin, kōtļo̧k rikarejera Newel Knight bwe en pād wōt ippāer; im jon̄an wōt enaaj etal emaron̄ etal, ro rej ettā Im̧aō, im en tōl er ļo̧k n̄an āneo I ar jitōn̄e."
                },
                {
                    "number": 8,
                    "text": "Im bar juon alen, em̧ool Ij ba n̄an kom̧, bwe rikarejera Ezra Thayre eaikuj ukeļo̧k jān an juwa, im jān an kūbboņ, im pokake kien eo m̧okta eo Iaar leļo̧k n̄an e kōn jikin eo ej jokwe ioon."
                },
                {
                    "number": 9,
                    "text": "Im eļan̄n̄e enaaj kōm̧m̧ane men in, āinwōt enaaj ejjeļo̧k ajej ko kōm̧m̧ani ioon āneo, naaj jitōn̄e wōt bwe en etal n̄an āneen Missouri;"
                },
                {
                    "number": 10,
                    "text": "Eļan̄n̄e jaab enaaj bōk m̧ani ko eaar kōļļā, im naaj etal jān jikin eo, im naaj bukweļo̧k e jān kabun̄ eo Aō, Irooj Anij in inelep eo ej ba;"
                },
                {
                    "number": 11,
                    "text": "Im men̄e lan̄ im laļ renaaj jako, naan kein rej jamin jako, ak renaaj kūrm̧ool."
                },
                {
                    "number": 12,
                    "text": "Im eļan̄n̄e rikarejera Josep Smith, Jun., eaikuj kōļļā m̧ani, lo, N̄a, Irooj, Inaaj bar kōļļāiki n̄an e ilo āneen Missouri, bwe ro im enaaj bōk jān er ren maron̄ bar kajinōkjej er ekkar n̄an men eo rej kōm̧m̧ane;"
                },
                {
                    "number": 13,
                    "text": "Bwe ekkar n̄an men eo rej kōm̧m̧ane renaaj bōk, em̧ool ilo bwidej ko n̄an aer jolōt."
                },
                {
                    "number": 14,
                    "text": "Lo, āindein Irooj ej ba n̄an armej ro Aō—kom̧ elōn̄ men ko kom̧ij aikuj kōm̧m̧ani im ukeļo̧k jāni; bwe lo, jero̧wiwi ko ami em̧ōj aer wanlōn̄tak n̄an Ippa, im rej jan̄in jako, kōnke kom̧ij kappukot kapilōk ilo iaļ ko ami make."
                },
                {
                    "number": 15,
                    "text": "Im būruōmi rej jab po. Im kom̧ij jab pokake m̧ool eo, ak m̧ōņōņō ilo jab wānōk."
                },
                {
                    "number": 16,
                    "text": "Wo n̄an kom̧ ro rim̧weiie, im rej jamin leļo̧k men ko m̧weiier n̄an ro rejeram̧ōl, bwe m̧weiuk ko m̧weiiemi renaaj kakōt jetōb ko ami; im men in enaaj liaajlo̧ļ eo ami ilo raan in loļo̧k eo, im raan in ekajet, im raan in libabne: M̧adm̧ōd eo emoot ļo̧k, rak ejem̧ļo̧k, im aō ej jab bōk lo̧mo̧o̧r!"
                },
                {
                    "number": 17,
                    "text": "Wo n̄an kom̧ ro rejeram̧ōl, ro burueer rej jab rup, ro jetōb ko aer rej jab ettā, im ro lo̧jeer rej jan̄in maat, im ro peier rej jab pād jān abijitok men ko m̧weiien ro jet, ro mājeer reobrak kōn arōk, im ro reban jerbal kōn peimi make!"
                },
                {
                    "number": 18,
                    "text": "Ak em̧ōņōņō ro rejeram̧ōl im rej erro ilo burueer, ro burueer rej rup, im ro jetōb ko aer rettā, bwe renaaj lo aelōn̄ in Anij ej itok ilo kajoor im aiboojoj eļap n̄an lo̧mo̧o̧r eo aer; bwe matōk in laļ enaaj aer."
                },
                {
                    "number": 19,
                    "text": "Bwe lo, Irooj enaaj itok, im An jinōkjej enaaj pād Ippān, im Enaaj ņa wōņāān armej otemjej, im rijeram̧ōl renaaj m̧ōņōņō;"
                },
                {
                    "number": 20,
                    "text": "Im epepen ko aer renaaj jolōte laļ jān epepen n̄an epepen, indeeo im indeeo. Im kiiō Ij kōm̧m̧ane jem̧ļo̧k in ekkōnono n̄an kom̧. Em̧ool āindein. Amen."
                }
            ]
        },
        "/study/scriptures/dc-testament/dc/57": {
            "uri": "/study/scriptures/dc-testament/dc/57",
            "title": "Katak im Bujen Ko 57",
            "data_type": "chapter",
            "chapter_name": "Jekjōn 57",
            "chapter_summary": [
                "1–3, Independence, Missouri, ej jikin eo n̄an Jikin Kwelo̧k in Zaion im tampeļ eo; 4–7, Ro Rekwōjarjar rej itōn wiaik bwidej ko im bōk jolōt ko ilo ijin; 8–16, Sidney Gilbert ej itōn kajutak juon im̧ōn wia, William W. Phelps ej itōn juon printer, im Oliver Cowdery ej itōn kōpooj bok ko jei n̄an likūti ilo jekjek in bok."
            ],
            "verses": [
                {
                    "number": 1,
                    "text": "Eo̧ron̄, O kom̧ elder ro an kabun̄ eo Aō, Irooj ami Anij ej ba, ro rekar aintok kom̧ ippān doon, ekkar n̄an kien ko Aō, ilo āniin, eo ej āneen Missouri, eo ej āneo Iaar jitōn̄e im kōjenolo̧k n̄an aintok ro rekwōjarjar."
                },
                {
                    "number": 2,
                    "text": "Kōn menin, en̄in ej āneen kallim̧ur eo, im jikin eo n̄an jikin kwelo̧k in Zaion."
                },
                {
                    "number": 3,
                    "text": "Im āindein Irooj ami Anij ej ba, eļan̄n̄e kom̧ naaj bōk mālōtlōt en̄in ej mālōtlōt. Lo, jikin eo me kiiō kūri Independence ej jikin eo ioļapļap; im ijo jikin tampeļ eo ej babu iturilikļo̧k, ioon juon wāto eo me ej jab ettoļo̧k jān im̧ōn ekajet eo."
                },
                {
                    "number": 4,
                    "text": "Kōn menin, e mālōtlōt bwe bwidej eo ro rekwōjarjar ren wiaiki, im barāinwōt aolep wāto ko rej pād iturilikļo̧k, em̧ool n̄an lain eo ej ettōr ikōtaan riJu im riAelōn̄ ko;"
                },
                {
                    "number": 5,
                    "text": "Im barāinwōt wāto otemjej itōrereinļo̧k meļaaj ko in wūjooj, toun wōt an ro rikaļoora maron̄ wiaik bwidej ko. Lo, men in ej mālōtlōt, bwe ren maron̄ bōk e n̄an jolōt ejjeļo̧k jem̧ļo̧kin."
                },
                {
                    "number": 6,
                    "text": "Im kōtļo̧k rikarejera Sidney Gilbert bwe en jutak ilo opij eo me Iaar jitōn̄e n̄an e, n̄an bōk m̧ani ko, n̄an juon ripinej jenkwan kabun̄ in, n̄an wiaiki bwidej ko ilo aolepān ijoko ipeļaakin ijo, toun an maron̄ kōm̧m̧ane ilo jim̧we, im āinwōt mālōtlōt naaj tōl."
                },
                {
                    "number": 7,
                    "text": "Im kōtļo̧k rikarejera Edward Partridge bwe en jutak ilo opij eo me Iaar jitōn̄e n̄an e, im ajej n̄an ro rekwōjarjar jolōt ko aer, em̧ool āinwōt Iaar jiron̄; im barāinwōt ro im eaar jitōn̄ n̄an jipan̄ e."
                },
                {
                    "number": 8,
                    "text": "Im bar juon alen, em̧ool Ij ba eok, kōtļo̧k rikarejera Sidney Gilbert bwe en katōk e make ilo jikin in, im kajutak juon im̧ōn wia, bwe en maron̄ wiakake m̧weiuk ko ilo ejjeļo̧k ko̧o̧t, bwe en maron̄ bōk m̧ani n̄an wiaik bwidej ko n̄an em̧m̧anļo̧k eo an ro rekwōjarjar, im bwe en maron̄ bōk men ko otemjeļo̧k ro rikaļoora remaron̄ aikuji n̄an katōk er ilo jolōt eo aer."
                },
                {
                    "number": 9,
                    "text": "Im barāinwōt kōtļo̧k rikarejera Sidney Gilbert bwe en bōk juon peba in mālim—lo en̄in ej mālōtlōt, im jabdewōt eo ej kōnono ie e en meļeļe—bwe e emaron̄ jilkinļo̧k m̧weiuk ko barāinwōt n̄an armej raņ, em̧ool ippān eo ekōņaan āinwōt rijeje ro ej kōjerbale ilo jerbal eo an;"
                },
                {
                    "number": 10,
                    "text": "Im āindein kakke aikuj ko n̄an ro rekwōjarjar, bwe gospel eo Aō en maron̄ kwaļo̧k e n̄an ro rej jijet ilo marok jilōn̄lōn̄ im ilo ijekein im aelellor in mej."
                },
                {
                    "number": 11,
                    "text": "Im bar juon alen, em̧ool Ij ba n̄an kom̧, kōtļo̧k rikarejera William W. Phelps bwe en tokļo̧k iāne ilo jikin in, im jutak āinwōt juon printer n̄an kabun̄ in."
                },
                {
                    "number": 12,
                    "text": "Im lo, eļan̄n̄e laļ ej bōk jeje ko an—lo en̄in ej mālōtlōt—e en bōk jabdewōt emaron̄ bōk e ilo jim̧we, n̄an em̧m̧an eo an ro rekwōjarjar."
                },
                {
                    "number": 13,
                    "text": "Im kōtļo̧k rikarejera Oliver Cowdery bwe en jipan̄ e, em̧ool āinwōt Iaar jiron̄ kom̧, ilo jabdewōt jikin Inaaj jitōn̄e n̄an e, n̄an copy, im n̄an kajim̧we, im kāālet, bwe men otemjeļo̧k ren maron̄ jim̧we Im̧aō, āinwōt naaj kam̧ool e jān Jetōb eo kōn e."
                },
                {
                    "number": 14,
                    "text": "Im āindein kōtļo̧k bwe ro im Iaar kōnono kake er ren tokļo̧k iāne ilo āneen Zaion, ilo wōt iien eo em̧ōkajtata, ippān baam̧le ko aer, n̄an kōm̧m̧ani men ko em̧ool āinwōt Iaar kōnono."
                },
                {
                    "number": 15,
                    "text": "Im kiiō kōn ae eo—Kōtļo̧k bwe Bisop eo im riņa ainikien eo ren kōm̧m̧ani m̧aanjāppopo ko n̄an baam̧le ko me em̧ōj kar jiron̄ er n̄an itok n̄an āniin, kiiō kiiō wōt, im katōt er ilo jolōt ko aer."
                },
                {
                    "number": 16,
                    "text": "Im n̄an bwe in jim̧or elder ro im ro uwaan eļapļo̧k naan in tōl naaj letok tok ālik ijin. Em̧ool āindein. Amen."
                }
            ]
        },
        "/study/scriptures/dc-testament/dc/58": {
            "uri": "/study/scriptures/dc-testament/dc/58",
            "title": "Katak im Bujen Ko 58",
            "data_type": "chapter",
            "chapter_name": "Jekjōn 58",
            "chapter_summary": [
                "1–5, Ro rej niknik kijenmej ilo en̄taan naaj pālōk kūrawūn in wōj; 6–12, Ro uwaan Kabun̄ ren itōn m̧aanjāppopo n̄an kwojkwoj in pālele eo an Lamb eo im kejota eo an Irooj; 13–18, Bisop ro rej riekajet ro ilo Israel; 19–23, Ro uwaan Kabun̄ ren pokake kien ko an āneo; 24–29, Armej reaikuj kōjerbal anemkwōj in kāālet eo aer n̄an kōm̧m̧an em̧m̧an; 30–33, Irooj ej jiron̄ im ej kajejtokjān; 34–43, N̄an ukeļo̧k, armej reaikuj kwaļo̧k im eļļo̧k jān jero̧wiwi ko aer; 44–58, Ro uwaan Kabun̄ ren wiaki mennin jolōt ko aer im kukļo̧k ilo Missouri; 59–65, Gospel eo aikuj kwaļo̧k n̄an armej otemjej."
            ],
            "verses": [
                {
                    "number": 1,
                    "text": "Eo̧ron̄ eō, O kom̧ elder ro an Kabun̄ eo Aō, im letok lo̧jiln̄ōmi n̄an Aō naan, im ekkatak jān Eō ta ankilaō n̄an kom̧, im barāinwōt kōn āniin eo I ar jilkintok kom̧ n̄an e."
                },
                {
                    "number": 2,
                    "text": "Bwe em̧ool Ij ba n̄an kom̧, em̧ōņōņō eo ej kōjparok kien ko Aō, men̄e ilo mour ak ilo mej; im eo ej kijenmej ilo en̄taan, wōņāān eo n̄an ejja in wōt eļapļo̧k ilo aelōn̄ in lan̄."
                },
                {
                    "number": 3,
                    "text": "Kom̧ij jab maron̄ lo kōn mejān kanniōk ko mājāmi, bwe ilo iien in, karōk eo an ami Anij kōn men ko renaaj itok ālikin, im wōj eo enaaj itok ālikin eļap en̄taan."
                },
                {
                    "number": 4,
                    "text": "Bwe ālikin eļap en̄taan ej itok jeraam̧m̧an ko. Kōn menin raan eo ej itok n̄e kom̧ naaj pālik kūrawūn in wōj eļap; awa eo ejjan̄in kiiō, ak ej epaaktok."
                },
                {
                    "number": 5,
                    "text": "Keememej men in, eo I ar ba n̄an kom̧ m̧oktaļo̧k, bwe kom̧in maron̄ likūti ilo būruōmi, im bōk men eo ej itok ālikin."
                },
                {
                    "number": 6,
                    "text": "Lo, em̧ool Ij ba n̄an kom̧, bwe kōn un in I ar jilkinļo̧k kom̧—bwe kom̧in pokake, im bwe būruōmi ren maron̄ pojak n̄an kwaļo̧k naan in kam̧ool kōn men ko rej itok;"
                },
                {
                    "number": 7,
                    "text": "Im barāinwōt bwe kom̧in maron̄ utiej ilo kalōk pedped eo, im ilo kwaļo̧k m̧ool eo kōn āneo me Zaion an Anij enaaj jutak ioon."
                },
                {
                    "number": 8,
                    "text": "Im barāinwōt bwe kwōjkwōj in men ko rematōk en maron̄ pojak n̄an ro rej jeram̧ōl; aaet, juon kwōjkwōj in men ko rematōk, in wain ioon lūm ko em̧m̧an liklikier, bwe laļ en maron̄ jeļā ke lo̧n̄iin rikanaan ro rej jamin likjab;"
                },
                {
                    "number": 9,
                    "text": "Aaet, juon kejota an m̧weo im̧ōn Irooj, ekanooj polōmen, eo n̄an e aolep laļ naaj ruwainene."
                },
                {
                    "number": 10,
                    "text": "M̧oktata, rim̧weiie im rijeļāļo̧kjeņ, eo rimālōtlōt im rirajimjim;"
                },
                {
                    "number": 11,
                    "text": "Im ālikin ej itok raan in kajoor eo Aō; innām rijeram̧ōl, riakā, im ripilo, im rijarron̄ron̄, renaaj itok ilo kwojkwoj in pālele eo an Lamb eo, im bōk m̧ōttan kōjota eo an Irooj, kar kōpooje n̄an raan eo eļap ej itok."
                },
                {
                    "number": 12,
                    "text": "Lo, N̄a, Irooj, I ar ba men in."
                },
                {
                    "number": 13,
                    "text": "Im bwe naan in kam̧ool eo e maron̄ ilo̧k jān Zaion, aaet, jān lo̧n̄in jikin kwelo̧k in jolōt eo an Anij—"
                },
                {
                    "number": 14,
                    "text": "Aaet, kōn un in I ar jilkintok kom̧ ijin, im kar kāālet eo karejera Edward Partridge, im kar jitōn̄ e n̄an mijen eo an ilo āniin."
                },
                {
                    "number": 15,
                    "text": "A eļan̄n̄e ej jab ukeļo̧k jān jero̧wiwi ko an, ko rej jab tōmak im pilo in bōro, e en eo̧ron̄ men in n̄e eab wōtlo̧k."
                },
                {
                    "number": 16,
                    "text": "Lo mijen eo an em̧ōj leļo̧k n̄an e, im jamin naaj bar leļo̧ke."
                },
                {
                    "number": 17,
                    "text": "Im jabdewōt eo ej jutak ilo mijen in em̧ōj kāālet e bwe en juon riekajet ilo Israel, āinwōt kar ilo raan ko etto, n̄an ajeje āniin n̄an āneen jolōt in an Anij n̄an ro nejin;"
                },
                {
                    "number": 18,
                    "text": "Im n̄an ekajet armej ro An jān naan in kam̧ool eo an ro rejim̧we, im jān jipan̄ eo an rikōkapilōklōk ro an, ekkar n̄an kien ko an aelōn̄ eo ko rej litok jān rikanaan ro an Anij."
                },
                {
                    "number": 19,
                    "text": "Bwe em̧ool Ij ba n̄an kom̧, kien eo Aō naaj kōjparoke ioon āniin."
                },
                {
                    "number": 20,
                    "text": "En ejjeļo̧k armej ej ļōmņak e ej irooj; ak Anij en irooj ioon eo ej ekajet, ekkar n̄an kapilōk eo an ankilaan make, ak, ilo bar juon wāween ba, e eo ej kapilōk ak jijet ioon jea in ekajet eo."
                },
                {
                    "number": 21,
                    "text": "En ejjeļo̧k armej ej rupi kien ko an āniin, bwe e eo ej kōjparok kien ko an Anij ejjeļo̧k an aikuj in rupi kien ko an āneo."
                },
                {
                    "number": 22,
                    "text": "Kōn menin, kōttāik kom̧ n̄an ritōl ro iāneo, m̧ae iien eo E ej irooj eo ej an jim̧we n̄an irooj, im ej likūt aolep rikōjdat ium̧win neen."
                },
                {
                    "number": 23,
                    "text": "Lo, kien ko kom̧ ar bōki jān Peiū rej kien ko an kabun̄ in, im ilo jekjek in kom̧ naaj kōjparoki. Lo, en̄in ej jeļāļo̧kjeņ."
                },
                {
                    "number": 24,
                    "text": "Im kiiō, āinwōt I ar ekkōnono kōn eo karejera Edward Partridge, āniin ej āneen jokwe eo an, im āneen ro eaar jitōn̄ er an rikōkapilōklōk; im barāinwōt āneen jokwe eo an eo I ar jitōn̄ e n̄an kōjparok im̧ōn ko̧kkoņkoņ eo aō."
                },
                {
                    "number": 25,
                    "text": "Kōn menin, ren bōktok baam̧le ko aer n̄an āniin, āinwōt ke renaaj bōk kapilōk ikōtaaer im N̄a."
                },
                {
                    "number": 26,
                    "text": "Bwe lo, ejjab ekkar bwe In aikuj jiron̄ kom̧ ilo men otemjeļo̧k; bwe eo kipel e ilo men otemjeļo̧k, ejja in wōt ej karejeran eo ejowan im jajeļo̧kjeņ; kōn menin ej bōk ejjeļo̧k wōņāān."
                },
                {
                    "number": 27,
                    "text": "Em̧ool Ij ba, armej reaikuj kanooj m̧ōņōņō in poub kōn tokjān, im kōm̧m̧an elōn̄ men ko kōn wōt anemkwōj in kāālet eo aer, im kwaļo̧k eļap em̧m̧an;"
                },
                {
                    "number": 28,
                    "text": "Bwe kajoor eo epād ilo er, eo kōn e rej ripinej jenkwaer make. Im toun wōt an armej kōm̧m̧an em̧m̧an rej jamin ilo jabdewōt wāween m̧wijkōk jān wōņāer."
                },
                {
                    "number": 29,
                    "text": "Ak eo ej jab kōm̧m̧an jabdewōt m̧ae jiron̄ e, im bōk juon naan in jiron̄ kōn būruōn pere, im kōjparok e kōn jerwaan, ejja in wōt em̧ōj an jako."
                },
                {
                    "number": 30,
                    "text": "Wōn N̄a eo ekar kōm̧anm̧an bwe armej, Irooj ej ba, im ba ejjeļo̧k ruōn eo ej jab pokake kien ko Aō?"
                },
                {
                    "number": 31,
                    "text": "Wōn N̄a, Irooj ej ba, bwe in kallim̧ur im jab kakūrm̧ool?"
                },
                {
                    "number": 32,
                    "text": "Ij jiron̄ im armej rej jab pokake; Ij kajejtokjān im rej jab bōk kōjeraam̧m̧an eo."
                },
                {
                    "number": 33,
                    "text": "Innām rej ba ilo burueer: Men in ej jab jerbal an Irooj, bwe kallim̧ur ko An rej jab kūrm̧ool. Ak wo n̄an rein, bwe wōņāer ej jān kōppao ijo ilaļ, im jab jān ijo ilōn̄."
                },
                {
                    "number": 34,
                    "text": "Im kiiō Ij lewōj n̄an kom̧ eļapļo̧k naan in tōl kōn āniin."
                },
                {
                    "number": 35,
                    "text": "Ej mennin mālōtlōt ilo N̄a bwe eo rikarejera Martin Harris en juon waanjon̄ok n̄an kabun̄ in, ilo doori jāān ko an im̧aan bisop eo an kabun̄ in."
                },
                {
                    "number": 36,
                    "text": "Im barāinwōt, en̄in ej kien eo n̄an jabdewōt armej eo ej itok n̄an āniin im bōk an jolōt; im enaaj kōm̧m̧an kōn jāān ko an ekkar n̄an ta kien eo ej kōmlet."
                },
                {
                    "number": 37,
                    "text": "Im ebarāinwōt mennin mālōtlōt bwe en wōr jikin ko wiaiki ilo Independence, n̄an jikin im̧ōn ko̧kkoņkoņ eo, im barāinwōt n̄an im̧ōn kōm̧m̧an bok eo."
                },
                {
                    "number": 38,
                    "text": "Im bar jet naan in tōl kōn rikarejera Martin Harris naaj leļo̧k n̄an e jān Jetōb, bwe en maron̄ bōk jikin jolōt eo an āinwōt em̧m̧an n̄an e;"
                },
                {
                    "number": 39,
                    "text": "Im en ukeļo̧k jān jero̧wiwi ko an, bwe ej kappukot nebar ko an laļ."
                },
                {
                    "number": 40,
                    "text": "Im barāinwōt kōtļo̧k rikarejera William W. Phelps bwe en jutak ilo opij eo I ar jitōn̄ n̄an e, im bōk jikin jolōt eo an ilo āneo;"
                },
                {
                    "number": 41,
                    "text": "Im barāinwōt eaikuj in ukeļo̧k, bwe N̄a, Irooj, ej jab bun̄-buruō ippān, bwe ej kappukot n̄an bun̄bun̄, im e ej jab bwe an ettā im̧aō."
                },
                {
                    "number": 42,
                    "text": "Lo, e eo em̧ōj an ukeļo̧k jen jero̧wiwi ko an, ejja in wōt ej bōk jeorļo̧k bōd, im N̄a, Irooj, ij jab bar keememeji."
                },
                {
                    "number": 43,
                    "text": "Jān men in kom̧ maron̄ jeļā eļan̄n̄e juon armej ej ukeļo̧k jān jero̧wiwi ko an—lo, enaaj kwaļo̧ki im eļļo̧k jāni."
                },
                {
                    "number": 44,
                    "text": "Im kiiō, em̧ool, Ij ba kōn bwe in elder ro an kabun̄ eo Aō, bwe iien eo ejjan̄in itok, ium̧win elōn̄ iiō ko, n̄an er n̄an bōk jikin jolōt ko aer ilo āniin, ijello̧kun wōt n̄e rej kōņaan bōk e kōn jar in tōmak, ilo wōt wāween eo naaj jitōn̄ n̄an er jān Irooj."
                },
                {
                    "number": 45,
                    "text": "Bwe, lo, renaaj iuuntok armej ippān doon jān jabōn ko an laļ."
                },
                {
                    "number": 46,
                    "text": "Kōn menin, kom̧in kuktok ippān doon; im ro kar jab jitōn̄ er n̄an pād ilo āniin, ren kwaļo̧k naan kōn gospel eo ilo jikin ko ipeļaakin ijin; im ālikin men in ren jepļaakļo̧k n̄an ijoko jikier."
                },
                {
                    "number": 47,
                    "text": "Ren kwaļo̧k naan ilo iaļ eo ļo̧k, im kwaļo̧k naan in kam̧ool kōn m̧ool eo ilo jikin otemjej, im kūr n̄an ro rim̧weie, ro reutiej im ro rettā, im ro rijeram̧ōl n̄an ukeļo̧k."
                },
                {
                    "number": 48,
                    "text": "Im ren ekkal kajutak jarlepju in rijar ko, toun wōt an ro ilaļ naaj ukeļo̧k."
                },
                {
                    "number": 49,
                    "text": "Im en wōr juon ripinej jenkwan jitōn̄e jān ainikien kabun̄ in, n̄an kabun̄ eo ilo Ohio, n̄an bōk monni ko n̄an wiaiki wāto ko ilo Zaion."
                },
                {
                    "number": 50,
                    "text": "Im Ij leļo̧k n̄an rikarejera Sidney Rigdon juon naan in jiron̄, bwe en jeje juon kōmmeļeļe in wāto eo an Zaion, im juon ennaan kōn ankilaan Anij, āinwōt naaj kwaļo̧k jān Jetōb n̄an e;"
                },
                {
                    "number": 51,
                    "text": "Im juon lōta im ellaajrak, n̄an jakeļo̧k im̧aan im̧ōn jar ko rej itōn bōk monni ko, n̄an likūt ilo pein bisop eo, ilo pein make ak ilo pein eo ej an rikōnono, ekkar n̄an wāween eo em̧m̧an n̄an e ak āinwōt e enaaj tōl, n̄an wiaiki wāto ko n̄an āneen jolōt n̄an ro nejin Anij."
                },
                {
                    "number": 52,
                    "text": "Bwe, lo, em̧ool I ba n̄an kom̧, ej ankilaan Irooj bwe ro rikaļooran im ro nejin armej ren kōpeļļo̧k burueer, em̧ool n̄an wiaki aolepān peļaakin jikin in, ilo wōt iien eo naaj kaalikkare."
                },
                {
                    "number": 53,
                    "text": "Lo, en̄in ej mālōtlōt. Ren kōm̧m̧ane men in n̄e jaab reban bōk aer āneen jolōt, ijello̧kun wōt n̄e ej kōn kōto̧o̧rļo̧k bōtōktōk."
                },
                {
                    "number": 54,
                    "text": "Im bar juon alen, toun wōt an lōn̄ wāto bōke, en wōr rijerbal in jekjek otemjeļo̧k jilkinļo̧k n̄an i, n̄an jerbal n̄an ro rekwōjarjar an Anij."
                },
                {
                    "number": 55,
                    "text": "Aolep men kein ren kōm̧m̧an ilo ekkar, im jeraam̧m̧an ko an āneo ren jeļā kaki jān iien n̄an iien, jān bisop eo ak eo riņa ainikien kabun̄ in."
                },
                {
                    "number": 56,
                    "text": "Im kōm̧m̧an bwe jerbal in aintok eo en jab ilo kaiur, ak ilo jidimkij, ak en kōm̧m̧an āinwōt naaj kapilōk jān elder ro an kabun̄ in ilo kwelo̧k ko reļļap, ekkar n̄an jeļā eo rej bōk e jān iien n̄an iien."
                },
                {
                    "number": 57,
                    "text": "Im rikarejera Sidney Rigdon en wūjlepļo̧k im ajeļo̧k bwidej in, im jikin eo n̄an tampeļ n̄an Irooj."
                },
                {
                    "number": 58,
                    "text": "Im juon kwelo̧k en kōm̧m̧an, im ālikin men in ro rikarejera Sidney Rigdon im Josep Smith, Jun., ren ro̧o̧l, im barāinwōt Oliver Cowdery ippāer, n̄an kōtōprak bwe in jerbal in me I ar jitōn̄ n̄an erjeel ilo āne eo āneer make, im bwe eo āinwōt naaj karōk peeke jān kwelo̧k ko reļļap."
                },
                {
                    "number": 59,
                    "text": "Im en ejjeļo̧k armej ej ro̧o̧l jān āniin ijello̧kun n̄e ej kwaļo̧k naan in kam̧ool ilo iaļ eo ļo̧k, kōn men ko ejeļā im kanooj tōmaki."
                },
                {
                    "number": 60,
                    "text": "Kōm̧m̧an bwe men eo em̧ōj kar likūt ioon Ziba Peterson ren bōke jān e; im e en jutak āinwōt juon uwaan kabun̄ in, im jerbal kōn pein make, ippān ro jet uwaan kabun̄, m̧ae iien eo ebwe kauweiki kōn aolep jero̧wiwi ko an; bwe ej jab kwaļo̧ki, im ej ļōmņak in ņoji."
                },
                {
                    "number": 61,
                    "text": "Kōm̧m̧an bwe bwein elder ro an kabun̄ in, ro rej itok n̄an āniin, ro im jet iaer rekanooj jeraam̧m̧an otem jeraam̧m̧an em̧ool eļap jān jon̄an, ren barāinwōt kōm̧m̧ane juon kwelo̧k ioon āniin."
                },
                {
                    "number": 62,
                    "text": "Im kōm̧m̧an bwe rikarejera Edward Partridge en tōl kwelo̧k eo renaaj kōm̧m̧an e."
                },
                {
                    "number": 63,
                    "text": "Im ren barāinwōt ro̧o̧l, kwaļo̧k naan ilo iaļ eo aer ļo̧k, kwaļo̧k naan in kam̧ool kōn men kein ko kwaļo̧ki n̄an er kōn revelesōn."
                },
                {
                    "number": 64,
                    "text": "Bwe, lo, jilel eaikuj ilo̧k jān jikin in n̄an aolepān laļ, im n̄an m̧ōttan ko rettoļo̧ktata ilo laļ—gospel eo eaikuj kwaļo̧k n̄an mennin kōm̧anm̧an otemjej, kōn kakōļļe ko rej ļoorļo̧k ro rej tōmak."
                },
                {
                    "number": 65,
                    "text": "Im lo eo Nejin Armej ej itok. Amen."
                }
            ]
        },
        "/study/scriptures/dc-testament/dc/59": {
            "uri": "/study/scriptures/dc-testament/dc/59",
            "title": "Katak im Bujen Ko 59",
            "data_type": "chapter",
            "chapter_name": "Jekjōn 59",
            "chapter_summary": [
                "1–4, Ro Rekwōjarjar retiljek ilo Zaion naaj kōjeraam̧m̧an er; 5–8, Rej aikuj iakwe im jerbal n̄an Irooj im kōjparok kien ko An; 9–19, Jān kōjparoke raņ eo ekwōjarjar an Irooj, ro Rekwōjarjar naaj kōjeraam̧m̧an er ilo kanniōk im jetōb; 20–24, Ro rejim̧we em̧ōj kallim̧uri er aenōm̧m̧an ilo laļ in im mour indeeo ilo laļ eo ej itok."
            ],
            "verses": [
                {
                    "number": 1,
                    "text": "Lo, em̧ōņōņō, Irooj ej ba, ro rekar wanlōn̄tak n̄an āniin kōn māj ej jab irļo̧k jān aiboojoj eo Aō, ekkar n̄an kien ko Aō."
                },
                {
                    "number": 2,
                    "text": "Bwe ro remour renaaj jolōt laļ, im ro remej renaaj kakkije jān aolep jerbal ko aer, im jerbal ko aer renaaj ļoore er; im renaaj bōk aer kūrawūn ilo m̧ōko im̧ōn Jema, ko em̧ōj Aō kōpooj n̄aj er."
                },
                {
                    "number": 3,
                    "text": "Aaet, em̧ōņōņō ro neer rej jutak ioon āneen Zaion, ro rekar pokake gospel eo Aō, ak renaaj bōk n̄an wōņāer men ko rem̧m̧an an laļ in, im e naaj le kōn kajoor eo an."
                },
                {
                    "number": 4,
                    "text": "Im renaaj barāinwōt kōpālpel er kōn kōjeraam̧m̧an ko jān lan̄, aaet, im kōn kien ko rej jab jet wōt, im kōn revelesōn ko ilo iien ko aer—er ro rej tiljek im niknik Im̧aō."
                },
                {
                    "number": 5,
                    "text": "Kōn menin, Ij leļo̧k n̄an er juon kien, im ba āindein: Kwōn iakwe Irooj am Anij kōn aolepān būruōm̧, kōn aolepān am maron̄, ļōmņak, im kajoor; im ilo etan Jisōs Kraist kwōn jerbal n̄an E."
                },
                {
                    "number": 6,
                    "text": "Kwōn iakwe riturum̧ āinwōt kwe. Kwōn jab ko̧o̧t; barāinwōt kwōn jab lōn̄, ak uror, ak kōm̧m̧an jabdewōt men āinwōt e."
                },
                {
                    "number": 7,
                    "text": "Kwōn kam̧m̧oolol Irooj am Anij ilo men otemjeļo̧k."
                },
                {
                    "number": 8,
                    "text": "Kwōn katok juon katok n̄an Irooj am Anij ilo jejjet, em̧ool eo ej bōro eo erub im jetōb eo ettā."
                },
                {
                    "number": 9,
                    "text": "Im bwe kwōn maron̄ kanooj kōjparok eok jān libbijinjin jān laļ, kwōn ilo̧k n̄an im̧ōn jar eo im ajiļo̧k aolep kwojkwoj ko am ilo raan eo ekwōjarjar Aō."
                },
                {
                    "number": 10,
                    "text": "Bwe em̧ool raan eo in jitōn̄ n̄an kwe n̄an kakkije jān jerbal ko am, im liļo̧k nebar ko am n̄an eo Eo Eutiejtata."
                },
                {
                    "number": 11,
                    "text": "Mekarta kanejnej ko am naaj ajiļo̧k ilo jejjet ilo aolep raan im ilo iien otemjej;"
                },
                {
                    "number": 12,
                    "text": "Ak keememej bwe ilo men in, raan eo an Irooj, kwōn ajiļo̧k joortak ko am im kwojkwoj ko am n̄an Eo Eutiejtata, kwaļo̧ki jero̧wiwi ko am n̄an ro jeiūm̧ im jatūm, im im̧aan Irooj."
                },
                {
                    "number": 13,
                    "text": "Im ilo raan in kwōn jab kōm̧m̧ane bar juon men, ak kwōn wōt kōpooj kijōm m̧ōn̄ā kōn juon wōt bōro bwe am jitlo̧k en maron̄ weeppān, ak, ilo bar juon wāween ba, bwe am lan̄lōn̄ en kanooj iio."
                },
                {
                    "number": 14,
                    "text": "Em̧ool, en̄in ej jitlo̧k im jar, ak ilo bar juon wāween ba, lan̄lōn̄ im jar."
                },
                {
                    "number": 15,
                    "text": "Im toun wōt am kōm̧m̧ani men kein kōn kam̧m̧oolol, kōn bōro ko im paotok ko rem̧ōņōņō, jab ilo eļap leea, bwe men in ej jero̧wiwi, ak kōn bōro eo elem̧ōņōņō im paotok ko rem̧ōņōņō—"
                },
                {
                    "number": 16,
                    "text": "Em̧ool Ij ba, bwe toun wōt am kōm̧m̧an āinwōt in, dipiio in jeban an laļ ej am, kidu ko reawiia in meļaaj im bao ko imejatoto, im men eo ej tallōn̄ ioon wōjke ko im etetal ioon laļ;"
                },
                {
                    "number": 17,
                    "text": "Aaet, im mar ko, im men ko rem̧m̧an rej itok jān laļ, jekdo̧o̧n n̄e n̄an m̧ōn̄ā ak n̄an balle, ak n̄an m̧ōko, ak n̄an im̧ōn kijen kidu ko, ak n̄an jikin kallib leen wōjke ko, ak n̄an atake ko, ak n̄an jikin kallib grep ko;"
                },
                {
                    "number": 18,
                    "text": "Aaet, men otemjeļo̧k rej itok jān laļ, ilo tōre ko aer, rekar kōm̧m̧an n̄an em̧m̧an im kōjerbal an armej, jim̧or n̄an kam̧ōņōņō māj im kalan̄lōn̄ bōro."
                },
                {
                    "number": 19,
                    "text": "Aaet, n̄an m̧ōn̄ā im n̄an balle, n̄an nemake im n̄an āton̄e, n̄an kōkajoorļo̧k ānbwin im n̄an kōmour jetōb."
                },
                {
                    "number": 20,
                    "text": "Im ej kam̧ōņōņō Anij bwe E ar litok aolep men kein n̄an armej; n̄an jem̧ļo̧k in kar kōm̧anm̧ani n̄an kōjerbali, kōn ekajet, jaab n̄an kanooj tōr, ak ilo kwoadon̄."
                },
                {
                    "number": 21,
                    "text": "Im ilo ejjeļo̧k men armej ej kainepataik Anij, ak ņae ejjeļo̧k An illu ej urur, ijello̧kun wōt ro rej jab kile Pein ilo men ko otemjeļo̧k, im jab pokake kein ko An."
                },
                {
                    "number": 22,
                    "text": "Lo, men in ej ekkar n̄an kien eo im rikanaan ro; kōn menin, jab bar kainepataik Eō kōn menin."
                },
                {
                    "number": 23,
                    "text": "Ak kom̧in jeļā bwe eo ej kōm̧m̧ani jerbal ko in jim̧we enaaj bōk wōņāān, em̧ool aenōm̧m̧an ilo laļ in, im mour indeeo ilo laļ eo ej itok."
                },
                {
                    "number": 24,
                    "text": "N̄a, Irooj, I ar ba men in, im Jetōb ej kam̧ool e. Amen."
                }
            ]
        },
        "/study/scriptures/dc-testament/dc/60": {
            "uri": "/study/scriptures/dc-testament/dc/60",
            "title": "Katak im Bujen Ko 60",
            "data_type": "chapter",
            "chapter_name": "Jekjōn 60",
            "chapter_summary": [
                "1–9, Elder ro ren kwaļo̧k gospel eo ilo jarlepju in rijar ko an ro renana; 10–14, Ren jab pād bajjek kōn iien ko aer, ak kalbwin kapeel ko aer; 15–17, Remaron̄ kwaļo̧k neer āinwōt juon naan in kam̧ool ņae ro rej jab bōk gospel eo."
            ],
            "verses": [
                {
                    "number": 1,
                    "text": "Lo, āindein Irooj ej ba n̄an elder ro an kabun̄ eo An, ro rej itōn ro̧o̧l m̧ōkaj n̄an āneo jān e rekar itok: Lo, ej kam̧ōņōņōik Eō, bwe kom̧ ar itok ijin;"
                },
                {
                    "number": 2,
                    "text": "Ak ippān jet Ij jab m̧ōņōņō, bwe reban kōpeļļo̧k lo̧n̄ier, ak rej ņooje kapeel eo me Iaar leļo̧k n̄an er, kōnke remijak armej. Wo n̄an rein, bwe Aō illu urur ņae er."
                },
                {
                    "number": 3,
                    "text": "Im e naaj waļo̧k, eļan̄n̄e ej jab ļapļo̧k aer tiljek n̄an Eō, naaj bōkļo̧k e, em̧ool men eo ewōr ippāer."
                },
                {
                    "number": 4,
                    "text": "Bwe N̄a, Irooj, ij irooj ilo lan̄ ko ilōn̄, im ilubwiljin jar in tariņae ko an laļ; im ilo raan eo n̄e Inaaj jokāālete dekā aorōk ko Aō, armej otemjej renaaj jeļā ta eo ej kam̧ool kōn kajoor eo an Anij."
                },
                {
                    "number": 5,
                    "text": "Ak, em̧ool, Inaaj ekkōnono n̄an kom̧ kōn ito-itak eo ami n̄an āneo jān ijo kom̧ ar itok jān e. En kōm̧m̧an juon wa, ak wiaiki, āinwōt n̄e em̧m̧an n̄an kom̧, ej jab mennin kainepataik Eō, im bōk ito-itak eo ami m̧ōkaj n̄an jikin eo me etan ej St. Louis."
                },
                {
                    "number": 6,
                    "text": "Im jān ijeņ kōtļo̧k ro rikarejera, Sidney Rigdon, Josep Smith, Jun., im Oliver Cowdery, bwe ren bōk ito-itak eo aer n̄an Cincinnati;"
                },
                {
                    "number": 7,
                    "text": "Im ilo jikin in ren kotak ainikier im kwaļo̧k naan eo Aō kōn ainikien ko reļļaaj, ilo ejjeļo̧k illu ak pere, kotaki pā ko rekwōjarjar ioer. Bwe N̄a imaron̄ kōm̧m̧an bwe kom̧in ekwōjarjar, im jero̧wiwi ko ami em̧ōj jeoriļo̧k jān kom̧."
                },
                {
                    "number": 8,
                    "text": "Im kōtļo̧k bwe in jar in ren bōk ito-itak eo aer jān St. Louis, ruo ian ruo ian, im kwaļo̧k naan eo, jaab ilo kaiur, ilubwiljin jarlepju in rijar ko an ro renana, m̧ae aer ro̧o̧l n̄an jarlepju in rijar ko jān ijo rekar itok jān i."
                },
                {
                    "number": 9,
                    "text": "Im aolep men in n̄an em̧m̧an eo an jarlepju in rijar ko; bwe kōn kōttōpar in Iaar jilkinļo̧k er."
                },
                {
                    "number": 10,
                    "text": "Im kōtļo̧k rikarejera Edward Partridge bwe en leļo̧k m̧ani ko me iaar liļo̧k n̄an e, m̧ōttaer n̄an elder ro Aō ro kar jiron̄ er n̄an bar ro̧o̧l;"
                },
                {
                    "number": 11,
                    "text": "Im eo emaron̄, kōtļo̧k bwe en kōro̧o̧l e tok kōn iaļan juon riņa ainikier; im eo ej jab, jān e ej jab mennin aikuj."
                },
                {
                    "number": 12,
                    "text": "Im kiiō Ij ekkōnono kōn bwe eo in ro im rej itōn itok n̄an āniin."
                },
                {
                    "number": 13,
                    "text": "Lo, em̧ōj kar jilkinļo̧k er n̄an kwaļo̧k naan kōn gospel eo Aō ilubwiljin jarlepju in rijar ko an ro renana; kōn menin, Ij leļo̧k n̄an er juon kien, āindein: Kom̧in jab pād bajjek kōn iien ko ami, im jab kalbwini kapeel ko ami bwe ren jab jeļā kake."
                },
                {
                    "number": 14,
                    "text": "Im ālikin ami wanlōn̄tak n̄an āneen Zaion, im kar kabun̄bun̄ļo̧k naan eo Aō, kom̧in m̧ōkaj im ro̧o̧l, kabun̄bun̄ļo̧k naan eo Aō ilubwiljin jarlepju in rijar ko an ro renana, jaab ilo kaiur, im jab ilo illu ak kōn aitwerōk."
                },
                {
                    "number": 15,
                    "text": "Im pikpikūrļo̧k būn̄aln̄al eo jān neemi ņae ro rej jab bōk kom̧, jab im̧aan mejaer, n̄e kom̧ ab ļōkatipi er, ak ilo ittino; im kwaļe neemi, āinwōt juon naan in kam̧ool ņae er ilo raan in ekajet eo."
                },
                {
                    "number": 16,
                    "text": "Lo, ebwe men in n̄an kom̧, im en̄in ankilaan Eo eaar jilkinļo̧k kom̧."
                },
                {
                    "number": 17,
                    "text": "Im jān lo̧n̄iin rikarejera Josep Smith, Jun., e naaj alikkar kōn Sidney Rigdon im Oliver Cowdery. Bwein jar in tokālik. Em̧ool āindein. Amen."
                }
            ]
        },
        "/study/scriptures/dc-testament/dc/61": {
            "uri": "/study/scriptures/dc-testament/dc/61",
            "title": "Katak im Bujen Ko 61",
            "data_type": "chapter",
            "chapter_name": "Jekjōn 61",
            "chapter_summary": [
                "1–12, Irooj eaar kean̄ kōn elōn̄ mennin ko̧kkure ko ioon dān ko; 13–22, Dān ko relia jān Jon, im riko̧kkure eo ej uwe ioon mejaer; 23–29, Jet ewōr aer kajoor n̄an jiron̄ dān ko; 30–35, Elder ro ren ito-itak ippān doon ruo ian ruo ian im kwaļo̧k naan kōn gospel eo; 36–39, Ren itōn m̧aanjāppopo n̄an itok eo an Nejin Armej."
            ],
            "verses": [
                {
                    "number": 1,
                    "text": "Lo, im eo̧ron̄ ainikien E eo epād ippān aolep kajoor, Eo ej jān indeeo n̄an indeeo, em̧ool Alpa im Omega, jinoin im jem̧ļo̧kin."
                },
                {
                    "number": 2,
                    "text": "Lo, em̧ool āindein Irooj ej ba n̄an kom̧, O kom̧ elder ro an kabun̄ eo Aō, ro rej kuk ippān doon ioon ijin, ro jero̧wiwi ko aer em̧ōj jeoriļo̧k, bwe N̄a, Irooj, ij jeorļo̧k jero̧wiwi ko, im Ij tūriam̧o n̄an ro rej kwaļo̧ki jero̧wiwi ko aer kōn bōro ko rettā;"
                },
                {
                    "number": 3,
                    "text": "Ak em̧ool Ij ba n̄an kom̧, bwe ej jab mennin aikuj n̄an aolepān jarin elder rein Aō n̄an em̧m̧akūt innitōt ioon dān ko, kiiō ke ro rej pād ioon tōrerein ijeņ im ijeņ rej jako ilo jab tōmak."
                },
                {
                    "number": 4,
                    "text": "Mekarta, Iaar kōtļo̧k bwe ren maron̄ kam̧ool; lo, elōn̄ kauwōtata ko ioon dān ko, im elōn̄ eļaptata tokālik;"
                },
                {
                    "number": 5,
                    "text": "Bwe N̄a, Irooj, Iaar kean̄ ilo Aō illu elōn̄ ko̧kkure ko ioon dān ko; aaet, im eļaptata ioon dān kein."
                },
                {
                    "number": 6,
                    "text": "Mekarta, aolep kanniōk ej ilo Peiū, im e eo ej tiljek ilubwiljimi ej jamin jako jān dān kein."
                },
                {
                    "number": 7,
                    "text": "Kōn menin, emennin aikuj bwe rikarejera Sidney Gilbert im rikarejera William W. Phelps ren kaiur kōn ijjilōk ko im mijen eo aerro."
                },
                {
                    "number": 8,
                    "text": "Mekarta, Iban kōtļo̧k bwe kom̧in jeplōkļo̧k m̧ae kar kauweik kom̧ kōn aolep jero̧wiwi ko ami, bwe kom̧in maron̄ juon wōt, bwe kom̧in jab maron̄ jako ilo nana;"
                },
                {
                    "number": 9,
                    "text": "Ak kiiō, em̧ool Ij ba n̄an kom̧, e mennin aikuj n̄an Eō bwe kom̧in jeplōkļo̧k. Kōn menin kōtļo̧k ro rikarejera Sidney Gilbert im William W. Phelps bwe ren bōk jar ko rekar bōk er m̧oktaļo̧k, im kōtļo̧k bwe ren bōk ito-itak eo aer ilo kaiur bwe ren maron̄ kadedeļo̧k mijen eo aer, im kōn tōmak renaaj anjo̧ ioon;"
                },
                {
                    "number": 10,
                    "text": "Im toun wōt aer tiljek renaaj pād ilo jokane, im N̄a, Irooj, Inaaj pād ippāer."
                },
                {
                    "number": 11,
                    "text": "Im kōtļo̧k bwe in elder ro bwe ren bōk men ko me reaikuji n̄an balle."
                },
                {
                    "number": 12,
                    "text": "Kōtļo̧k rikarejera Sidney Gilbert bwe en bōk men ko ej jab aikuji ippān, āinwōt ami naaj errā."
                },
                {
                    "number": 13,
                    "text": "Im kiiō, lo, n̄an em̧m̧an eo ami Iaar lewōj n̄an kom̧ juon kien kōn men kein; im N̄a, Irooj, Inaaj pepe ippemi āinwōt ippān armej ro ilo raan ko etto."
                },
                {
                    "number": 14,
                    "text": "Lo, N̄a, Irooj, ilo jinoin Iaar kōjeraam̧m̧an dān ko; ak ilo raan kein āliktata, jān lo̧n̄iin rikarejera Jon, Iaar kaliaik dān ko."
                },
                {
                    "number": 15,
                    "text": "Kōn menin, raan ko renaaj itok n̄e ejjeļo̧k kanniōk enaaj jokane ioon dān ko."
                },
                {
                    "number": 16,
                    "text": "Im e naaj kōnono kake ilo raan ko rej itok bwe ejjeļo̧k ej maron̄ wanlōn̄ļo̧k n̄an āneen Zaion ioon dān ko, ak eo wōt ejim̧we ilo būruōn."
                },
                {
                    "number": 17,
                    "text": "Im, āinwōt N̄a, Irooj, ilo jinoin Iaar kaliaik āneo, em̧ool āindein ilo raan ko āliktata Iaar kōjeraam̧m̧an e, ilo iien ko an, n̄an an ro rekwōjarjar Aō kōjerbale, bwe ren maron̄ m̧ōn̄ā m̧ōttan matōk ko ijo."
                },
                {
                    "number": 18,
                    "text": "Im kiiō Ij lewōj n̄an kom̧ juon kien bwe ta eo Ij ba n̄an juon Ij ba n̄an aolep, bwe kom̧in maron̄ kakkōl im̧aanļo̧k ro jeiūm̧i im jātimi kōn dān kein, bwe ren maron̄ jab ito-itak ioer, n̄e tōmak eo aer eab m̧ōjņo̧ im rej po ilo aujiid ko;"
                },
                {
                    "number": 19,
                    "text": "N̄a, Irooj, Iaar kean̄, im riko̧kkure ej uwe ioon mejān dān ko ijo, im Ij jab kabbōjrake kean̄ eo."
                },
                {
                    "number": 20,
                    "text": "N̄a, Irooj, Iaar illu ippemi inne, ak rainin Aō illu ej oktakļo̧k."
                },
                {
                    "number": 21,
                    "text": "Kōn menin, kōtļo̧k bwe ro kōn ro Iaar kōnono, ro reaikuj bōk ito-itak eo aer ilo kaiur—bar juon alen Ij ba n̄an kom̧, kōtļo̧k bwe ren bōk ito-itak eo aer ilo kaiur."
                },
                {
                    "number": 22,
                    "text": "Im ej jab aorōk n̄an Eō, ālikin jidik iien, eļan̄n̄e āindein bwe ren kadedeļo̧k mijen eo aer, eļan̄n̄e rej etal ioon dān ak ioon bwidej; āinwōt kwaļo̧k e n̄an er ekkar n̄an ekajet ko aer tokālik."
                },
                {
                    "number": 23,
                    "text": "Im kiiō, kōn ro rikarejera, Sidney Rigdon, Josep Smith, Jun., im Oliver Cowdery, kōtļo̧k bwe ren jab bar itok ioon dān ko, ijello̧kun wōt ioon canal eo, n̄e rej etal n̄an m̧ōko im̧weer; ak ilo bar jet naan ren jab itok ioon dān ko ilo aer ito-itak, ijello̧kun wōt ioon canal eo."
                },
                {
                    "number": 24,
                    "text": "Lo, N̄a, Irooj, Iaar jitōn̄ juon iaļ n̄an ito-itak an ro rekwōjarjar Aō; im lo, en̄in ej iaļ eo—bwe ālikin aer likūt canal eo renaaj ito-itak ioon bwidej, toun wōt jiron̄ er bwe ren ito-itak im wanlōn̄ļo̧k n̄an āneen Zaion;"
                },
                {
                    "number": 25,
                    "text": "Im renaaj kōm̧m̧an āinwōt ro nejin Israel, kajutak im̧ōn kōppād ko aer tok ilo iaļ eo."
                },
                {
                    "number": 26,
                    "text": "Im, lo, kien in kom̧ naaj leļo̧k n̄an aolep ro jeiūm̧i im jātimi."
                },
                {
                    "number": 27,
                    "text": "Mekarta, n̄an eo leļo̧k e kajoor n̄an leļo̧k naan in jiron̄ n̄an dān ko, n̄an e ej leļo̧k jān Jetōb n̄an jeļā aolep iaļ ko An;"
                },
                {
                    "number": 28,
                    "text": "Kōn menin, kōtļo̧k bwe e en kōm̧m̧an āinwōt Jetōb eo an Anij emour ej jiron̄ e, men̄e ioon āne ak ioon dān ko, āinwōt an pād wōt Ippa n̄an kōm̧m̧an tokālik."
                },
                {
                    "number": 29,
                    "text": "Im n̄an kom̧ em̧ōj lewōj kooj eo n̄an ro rekwōjarjar, ak iaļ eo n̄an ro rekwōjarjar in kamp eo an Irooj, n̄an ito-itak."
                },
                {
                    "number": 30,
                    "text": "Bar juon alen, em̧ool Ij ba n̄an kom̧, ro rikarejera, Sidney Rigdon, Josep Smith, Jun., im Oliver Cowdery, ren jab kōpeļļo̧k lo̧n̄ier ilo jarlepju in rijar ko an ro renana m̧ae aer tōprakļo̧k ilo Cincinnati;"
                },
                {
                    "number": 31,
                    "text": "Im ilo jikin en renaaj kotak ainikier n̄an Anij ņae armej raņ, aaet, n̄an E eo illu eo an ej urur ņae jero̧wiwi eo aer, juon armej eo rekanooj utiej ilo kalo n̄an ko̧kkure."
                },
                {
                    "number": 32,
                    "text": "Im jān jikin en ren ito-itak n̄an jarlepju in rijar ko an ro jeir im jatier, bwe jerbal ko aer kiiō rekōņaan eļapļo̧k ilubwiljier jān ilubwiljin jarlepju in rijar ko an ro renana."
                },
                {
                    "number": 33,
                    "text": "Im kiiō, kōn bwe eo, kōtļo̧k bwe ren ito-itak im kwaļo̧k naan eo ilubwiljin jarlepju in rijar ko an ro renana, toun wōt leļo̧k e n̄an er;"
                },
                {
                    "number": 34,
                    "text": "Im jon̄an wōt aer kōm̧m̧ane men in renaaj jojān men ko ballier, im rej jamin libbijinjin Im̧aō."
                },
                {
                    "number": 35,
                    "text": "Im kōtļo̧k bwe ren ito-itak ippān doon, ak ruo ian ruo ian, āinwōt an em̧m̧an n̄an er, kōtļo̧k wōt rikarejera Reynolds Cahoon, im rikarejera Samuel H. Smith, ro kake er ekanooj bun̄ Buruō, ren jab jepel m̧ae aerro ro̧o̧l n̄an m̧ōko im̧weero, im men in ej kōn juon un emālōtlōt ilo N̄a."
                },
                {
                    "number": 36,
                    "text": "Im kiiō, em̧ool Ij ba n̄an kom̧, im men eo Ij ba n̄an juon Ij ba n̄an aolep, kom̧in m̧ōņōņō, ajri reddik; bwe N̄aij pād ilubwiljimi, im Iaar jab eļļo̧k jān kom̧;"
                },
                {
                    "number": 37,
                    "text": "Im toun wōt ami kar kōttāik kom̧ Im̧aō, kōjeraam̧m̧an ko an aelōn̄ eo rej ami."
                },
                {
                    "number": 38,
                    "text": "Kan̄ōrn̄ōr ipūmi im kom̧in ekkōl im en alikkar ami ļōmņak reim̧aanļo̧k n̄an itok eo an Nejin Armej, bwe ej itok ilo awa eo kom̧ij jab ļōmņak kake."
                },
                {
                    "number": 39,
                    "text": "Jar iien otemjej bwe kom̧in jab deļo̧n̄ ilo kapo, bwe kom̧in maron̄ jelm̧ae mour raan in itok eo An, men̄e ilo mour ak ilo mej. Em̧ool āindein. Amen."
                }
            ]
        },
        "/study/scriptures/dc-testament/dc/62": {
            "uri": "/study/scriptures/dc-testament/dc/62",
            "title": "Katak im Bujen Ko 62",
            "data_type": "chapter",
            "chapter_name": "Jekjōn 62",
            "chapter_summary": [
                "1–3, Naan in kam̧ool ro rej ļo̧o̧ki ilo lan̄; 4–9, Elder ro rej itōn etal im kwaļo̧k naan ekkar n̄an ekajet im āinwōt tōl jān Jetōb."
            ],
            "verses": [
                {
                    "number": 1,
                    "text": "Lo, im eo̧ron̄, O kom̧ elder ro an kabun̄ eo Aō, Irooj ami Anij ej ba, em̧ool Jisōs Kraist, ami rijojomar, eo ejeļā m̧ōjņo̧ an armej im wāween jipan̄ ro kapo er."
                },
                {
                    "number": 2,
                    "text": "Im em̧ool Meja rej pād ioon ro rej jan̄in kar wanlōn̄ļo̧k n̄an āneen Zaion; kōn menin mijen eo ami ejjan̄in kijōr in dipiio."
                },
                {
                    "number": 3,
                    "text": "Mekarta, kom̧ jeraam̧m̧an, bwe naan in kam̧ool eo me kom̧ij kwaļo̧ke rej kanne ilo lan̄ bwe enjeļ ro ren lale; im rej m̧ōņōņō ioomi, im jero̧wiwi ko am em̧ōj jeoriļo̧k jān kom̧."
                },
                {
                    "number": 4,
                    "text": "Im kiiō wōnm̧aanļo̧k ilo ito-itak in ami. Kom̧in ainļo̧k kom̧ ioon āneen Zaion; im kōm̧m̧ane juon kwelo̧k im m̧ōņōņō ippān doon, im ajeļo̧k juon kwōjkwōj n̄an eo Eutiej Tata."
                },
                {
                    "number": 5,
                    "text": "Innām kom̧ maron̄ ro̧o̧l n̄an kwaļo̧k kam̧ool, aaet, em̧ool aolep ippān doon, ak ruo ian ruo ian, āinwōt an em̧m̧an n̄an kom̧, ej jab aorōk n̄an Eō; kom̧in tiljek wōt, im kabun̄bun̄ļo̧k naan ko rem̧m̧an n̄an ro rej pād ioon laļ, ak ilubwiljin jarlepju in rijar ko an ro renana."
                },
                {
                    "number": 6,
                    "text": "Lo, N̄a, Irooj Iaar bōktok kom̧ ippān doon bwe kallim̧ur eo en maron̄ kūrm̧ool, bwe ro retiljek ilubwiljimi ren maron̄ jokane im m̧ōņōņō ippān doon ilo bukwōn in Missouri. N̄a, Irooj, Ij kallim̧uri ro rej tiljek im Ij jab maron̄ riab."
                },
                {
                    "number": 7,
                    "text": "N̄a, Irooj, I m̧ōņōņō, eļan̄n̄e jabdewōt ilubwiljimi ekōņaan uwe ioon o̧o̧j ko, ak ioon donkey ko, ak ioon jariot ko, e naaj bōk kōjeraam̧m̧an in, eļan̄n̄e ej bōk e jān pein Irooj, kōn juon būruōn kam̧m̧oolol ilo aolep men otemjeļo̧k."
                },
                {
                    "number": 8,
                    "text": "Men kein rej pād wōt ippemi n̄an kōm̧m̧an ekkar n̄an ekajet im tōl ko an Jetōb."
                },
                {
                    "number": 9,
                    "text": "Lo, aelōn̄ eo ej ami. Im lo, im lo, Ij pād ippān ro retiljek iien otemjej. Em̧ool āindein. Amen."
                }
            ]
        },
        "/study/scriptures/dc-testament/dc/63": {
            "uri": "/study/scriptures/dc-testament/dc/63",
            "title": "Katak im Bujen Ko 63",
            "data_type": "chapter",
            "chapter_name": "Jekjōn 63",
            "chapter_summary": [
                "1–6, Raan in illu eo enaaj itok ioon ro rinana; 7–12, Kakōļļe ko rej itok jān tōmak; 13–19, Eo e ļōn̄ ilo bōro enaaj kaarmejjete tōmak eo im naaj joļo̧k ilo lom̧aļo in kijeek eo; 20, Ro retiljek renaaj bōk aer jolōt ioon laļ eo ekāāl; 21, Tarlep in men ko reļļap rekar waļo̧k ioon Toļ in Kōjakkōlkōl ej jan̄in kar kwaļo̧k e; 22–23, Ro ripokake rej bōk mennin ittino ko an aelōn̄ eo; 24–31, Jolōt ko ilo Zaion rej itōn wiaiki; 32–35, Irooj ej kean̄ kōn tariņae ko, im rinana rej m̧an rinana; 36–48, Ro Rekwōjarjar rej itōn kukļo̧k ilo Zaion im ņa wāween m̧ani ko n̄an kalōkeļo̧k; 49–54, Kōjeraam̧m̧an ko em̧ōj lukkuun kallim̧uri n̄an ro retiljek ilo Itok eo Kein Karuo, ilo Jerkakpeje eo, im ilo tōrean Meļļenium eo; 55–58, Rainin ej juon raan in kakkōl; 59–66, Etan Irooj bōke ilo pata jān ro rej kōjerbal e ilo ejjeļo̧k maron̄."
            ],
            "verses": [
                {
                    "number": 1,
                    "text": "Eo̧ron̄, O kom̧ armej raņ, im kōpeļļo̧k būruōmi im letok lo̧jiln̄ōmi jān ettoļo̧k; im ron̄jake, kom̧ ro rej kūr er make armej ro an Irooj, im ron̄ naan eo an Irooj im Ankilaan kōn kom̧."
                },
                {
                    "number": 2,
                    "text": "Aaet, em̧ool, Ij ba, ron̄ naan eo an Eo illu eo An ej urur ņae ro rinana im rijum̧ae;"
                },
                {
                    "number": 3,
                    "text": "Eo ankilaan em̧ool ej n̄an ro Enaaj bōk er, im oņaake ilo mour er ro Enaaj oņaake;"
                },
                {
                    "number": 4,
                    "text": "Eo ej kalōkļo̧k āinwōt Ankilaan im An kōņaan; im kajeepepļo̧k n̄e Em̧ōņōņō, im ej maron̄ joļo̧k am laļļo̧k ilo hell."
                },
                {
                    "number": 5,
                    "text": "Lo, N̄a, Irooj, Ij kwaļo̧k ainikiō, im naaj pokake e."
                },
                {
                    "number": 6,
                    "text": "Kōn menin, em̧ool Ij ba, rinana ren kanooj ekkōl, im ro rijum̧ae ren mijak im wūdiddid; im ro rej jab lōke ren dāpij tieer, bwe raan in illu eo enaaj itok ioer āinwōt juon an̄juwiwi, im aolep kanniōk naaj jeļā bwe N̄aij Anij."
                },
                {
                    "number": 7,
                    "text": "Im eo ej kappukot kakōļļe ko enaaj lo kakōļļe ko, ak jab n̄an lo̧mo̧o̧r."
                },
                {
                    "number": 8,
                    "text": "Em̧ool, Ij ba n̄an kom̧, ewōr ro ilubwiljimi rej kappukot kakōļļe ko, im eaar wōr armej rot in em̧ool jān jinoin;"
                },
                {
                    "number": 9,
                    "text": "Ak, lo, tōmak ej itok jab jān kakōļļe ko, ak kakōļļe ko rej ļoor ro rej lōke."
                },
                {
                    "number": 10,
                    "text": "Aaet, kakōļļe ko rej itok jān tōmak, jab jān ankilaan armej, im jab āinwōt aer kōņaan, ak jān ankilaan Anij."
                },
                {
                    "number": 11,
                    "text": "Aaet, kakōļļe ko rej itok jān tōmak, n̄an jerbal ko rekajoor, bwe n̄e ejjeļo̧k tōmak ejjeļo̧k armej ej kabun̄ būruōn Anij; im eo Anij ej illu ippān E ej jab bun̄ Būruōn kake; kōn menin, n̄an in Ej kwaļo̧k ejjeļo̧k kakōļļe ko, ijello̧kun ilo illu n̄an liaakeļo̧k eo aer."
                },
                {
                    "number": 12,
                    "text": "Kōn menin, N̄a, Irooj, Ij jab m̧ōņōņō ippān ro ilubwiljimi im rekar kappukot kakōļļe ko im kabwilōn̄lōn̄ ko n̄an tōmak, im jab n̄an em̧m̧an eo an armej n̄an Aō aiboojoj."
                },
                {
                    "number": 13,
                    "text": "Mekarta, Ij liļo̧k kien ko, im elōn̄ rekar oktakļo̧k jān kien ko Aō im rekar jab kōjparoki."
                },
                {
                    "number": 14,
                    "text": "Ekar wōr ilubwiljimi em̧m̧aan ļōn̄ ro im kōrā ļōn̄ ro; ro jet iaer raar oktakļo̧k jān kom̧, im ro jet rej pād wōt ippemi ro tokālik naaj kwaļo̧k er."
                },
                {
                    "number": 15,
                    "text": "Rein ren ekkōl im ukeļo̧k m̧ōkaj, n̄e ekajet eab naaj itok ioer āinwōt juon aujiid, im bwebwe eo aer enaaj alikkar, im jerbal ko aer renaaj ļoor er ilo mejān armej raņ."
                },
                {
                    "number": 16,
                    "text": "Im em̧ool Ij ba n̄an kom̧, āinwōt Iaar ba m̧okta, eo ej kalimjek juon kōrā im mejkaiie ilo̧kan, ak eļan̄n̄e jabdewōt enaaj ļōn̄ ilo burueer, ej jamin bōk Jetōb eo, ak enaaj kaarmejjete tōmak eo im enaaj mijak."
                },
                {
                    "number": 17,
                    "text": "Kōn menin, N̄a, Irooj, Iaar ba bwe ro rej mijak, im ro rej jab lōke, im ririab otemjej, im jabdewōt eo ej iakwe im kōm̧m̧ane juon riab, im ro rijuwaļōn̄ļōn̄, im rim̧adm̧ōd eo, enaaj wōr ijo aer ilo lom̧aļo eo ej tile kōn kijeek im brimstone, eo ej mej eo kein karuo."
                },
                {
                    "number": 18,
                    "text": "Em̧ool Ij ba, bwe enaaj ejjeļo̧k aer ilo jerkakpeje eo kein kajuon."
                },
                {
                    "number": 19,
                    "text": "Im kiiō lo, N̄a, Irooj, Ij ba n̄an kom̧ bwe kom̧ij jab jim̧we, kōnke men kein rej pād ilubwiljimi."
                },
                {
                    "number": 20,
                    "text": "Mekarta, eo ej niknik ilo tōmak im kōm̧m̧ane Ankilaō, ejja in wōt enaaj anjo̧, im enaaj bōk juon jolōt ioon laļ n̄e raan in oktak ilo būkkinkwōle ilo rom enaaj itok;"
                },
                {
                    "number": 21,
                    "text": "N̄e laļ enaaj oktak ilo būkkinkwōle ilo rom, em̧ool ekkar n̄an jon̄ok eo me kar kwaļo̧k n̄an rijjilōk ro Aō ioon toļ eo; eo bwebwenato eo kake ilo tarlep in kom̧ij jan̄in bōke."
                },
                {
                    "number": 22,
                    "text": "Im kiiō, em̧ool Ij ba n̄an kom̧, bwe āinwōt Iaar ba bwe Inaaj kar kwaļo̧k Ankilaō n̄an kom̧, lo Inaaj kwaļo̧k e n̄an kom̧, jaab jān iaļan kien, bwe ekanooj lōn̄ ro rej jab lale n̄an kōjparok kien ko Aō."
                },
                {
                    "number": 23,
                    "text": "Ak n̄an eo ej kōjparok kien ko Aō Inaaj leļo̧k mennin ittino ko an aelōn̄ eo Aō, im ejja in wōt enaaj pād ilo e juon unjān dān in mour, eo ej ej jebarļo̧k n̄an mour ejjeļo̧k jem̧ļo̧kin."
                },
                {
                    "number": 24,
                    "text": "Im kiiō, lo, en̄in ej ankilaan Irooj ami Anij kōn ro rekwōjarjar An, bwe ren kukļo̧k ippān doon n̄an āneen Zaion, jab ilo kaiur, n̄e eab wōr pok, eo ej bōktok mennin kabņōņō."
                },
                {
                    "number": 25,
                    "text": "Lo, āneen Zaion—N̄a, Irooj, Ij dāpiji e ilo pā ko Peiū make;"
                },
                {
                    "number": 26,
                    "text": "Mekarta, N̄a, Irooj, Ij leļo̧kn̄an Sizar men ko an me rej an Sizar."
                },
                {
                    "number": 27,
                    "text": "Kōn menin, N̄a Irooj I kōņaan bwe kom̧in wiaik bwidej ko, bwe kom̧ en maron̄ em̧m̧anļo̧k tam̧m̧wemi jān laļ in, bwe kom̧ en maron̄ wōr ami ilo laļ in, bwe ren maron̄ jab kalim̧otak kom̧ n̄an illu."
                },
                {
                    "number": 28,
                    "text": "Bwe Setan ej likūti ilo burueer n̄an illu ņae kom̧, im n̄an kōto̧o̧rļo̧k in bōtōktōk."
                },
                {
                    "number": 29,
                    "text": "Kōn menin, āneen Zaion naaj jamin bōk e ak jān wōt wia ak jān bōtōktōk, eļan̄n̄e jaab ejjeļo̧k jolōt n̄an kom̧."
                },
                {
                    "number": 30,
                    "text": "Im eļan̄n̄e jān wia, lo kom̧ jeraam̧m̧an;"
                },
                {
                    "number": 31,
                    "text": "Im eļan̄n̄e jān bōtōktōk, āinwōt kom̧ emo̧ ami kōto̧o̧rļo̧k bōtōktōk, lo, rikōjdat ro ami rej pād ioomi, im renaaj kaen̄taan kom̧ jān jikin kwelo̧k n̄an jikin kwelo̧k, im jān im̧ōn jar n̄an im̧ōn jar, im jet wōt renaaj jutak n̄an bōk jolōt eo."
                },
                {
                    "number": 32,
                    "text": "N̄a, Irooj, Ij libabne ippān ro rinana; N̄aij dāpij Jetōb eo Aō jān ro rej pād ioon laļ."
                },
                {
                    "number": 33,
                    "text": "Iaar kanejnej ilo Aō libabne, im kean̄ kōn tariņae ko ioon mejān laļ in, im ro rinana renaaj m̧ane ro rinana, im mijak enaaj itok ioon aolep armej otemjeļo̧k;"
                },
                {
                    "number": 34,
                    "text": "Im ro rekwōjarjar barāinwōt jidik aer maron̄ jo̧o̧r; mekarta, N̄a, Irooj, Ij pād ippāer, im naaj wanlaļtak jān ilubwiljin lan̄ jān im̧aan mejān Jema im oran̄ļo̧k ro rinana kōn kijeek ejaje kun."
                },
                {
                    "number": 35,
                    "text": "Im lo, men in ej jab kiiō, ak ej jab ettoļo̧k."
                },
                {
                    "number": 36,
                    "text": "Kōn menin, kōnke N̄a, Irooj, Iaar kean̄ kōn aolep men kein otemjeļo̧k ioon mejān laļ, I kōņaan bwe ro rekwōjarjar Aō ren ainļo̧k doon ioon āneen Zaion;"
                },
                {
                    "number": 37,
                    "text": "Im bwe armej otemjej ren bōk wānōk ilo pā ko pein im tiljek ioon ipin, im kotak juon ainikien kakkōl n̄an ro rej pād ioon laļ; im kabun̄bun̄ļo̧k jim̧or jān naan im ilo m̧akūtkūt bwe lo̧urō enaaj itok ioon ro rinana."
                },
                {
                    "number": 38,
                    "text": "Kōn menin, kōtļo̧k ro rikaļoora ilo Kirtland bwe ren karōk mennin inepata ko aer ilo kanniōk, ro rej jokwe ioon jikin kallib in."
                },
                {
                    "number": 39,
                    "text": "Kōtļo̧k rikarejera Taitōs Billings, eo ej kōjparok e, bwe en wiakake bwidej eo, bwe en maron̄ pojak ilo jinoin rak in ej itok n̄an bōk ito-itak eo an lōn̄ļo̧k n̄an āneen Zaion, ippān ro rej jokwe ioon mejān ijin, ijello̧kun wōt ro Inaaj jabwikier n̄an Eō make, ro rej jamin etal m̧ae Aō naaj jiron̄ er."
                },
                {
                    "number": 40,
                    "text": "Im kōtļo̧k m̧ani ko me remaron̄ jab aikuji, ej jab aorōk n̄an Eō n̄e edik ak eļap, en jilkinlōn̄ļo̧k n̄an āneen Zaion, n̄an ro Iaar jitōn̄ er n̄an bōke."
                },
                {
                    "number": 41,
                    "text": "Lo, N̄a, Irooj, Inaaj leļo̧k n̄an rikarejera Josep Smith, Jun., kajoor bwe en kab maron̄ kile jān Jetōb ro im renaaj wanlōn̄ļo̧k n̄an āneen Zaion, im ro ian ro rikaļoora renaaj pād ijin."
                },
                {
                    "number": 42,
                    "text": "Kōtļo̧k rikarejera Newel K. Whitney bwe en bōk wōt im̧ōn wia eo an, ak ilo bar jet naan, im̧ōn wia eo, n̄an jidik wōt tōrean."
                },
                {
                    "number": 43,
                    "text": "Mekarta, kōtļo̧k bwe e en liļo̧k aolep m̧ani ko emaron̄ liļo̧k, n̄an jilkinlōn̄ļo̧k n̄an āneen Zaion."
                },
                {
                    "number": 44,
                    "text": "Lo, men kein rej pād ilo pein make, kōtļo̧k bwe e en kōm̧m̧an ekkar n̄an mālōtlōt."
                },
                {
                    "number": 45,
                    "text": "Em̧ool Ij ba, kōtļo̧k bwe e en ekkapit āinwōt juon ripinej jenkwan rikaļoor ro renaaj pād wōt ijin, im kōtļo̧k bwe e en ekkapit n̄an kajoor in;"
                },
                {
                    "number": 46,
                    "text": "Im kiiō m̧ōkaj im loļo̧k jarlepju in rijar ko, tipdiki men kein n̄an er, ippān rikarejera Oliver Cowdery. Lo, en̄in ej Ankilaō, bōki m̧ani ko em̧ool āinwōt Iaar tōl."
                },
                {
                    "number": 47,
                    "text": "E eo ej tiljek im niknik enaaj anjo̧ ioon laļ."
                },
                {
                    "number": 48,
                    "text": "E eo ej jilkinlōn̄ļo̧k mennin aorōk ko n̄an āneen Zaion enaaj bōk juon jolōt ilo laļ in, im jerbal ko an renaaj ļoore e, im barāinwōt juon jinōkjej ilo laļ eo ej itok."
                },
                {
                    "number": 49,
                    "text": "Aaet, im em̧ōņōņō ro rimej im remej ilo Irooj, jān iien in m̧aanļo̧k, n̄e Irooj enaaj itok, im men ko rem̧or renaaj jako, im aolep men otemjej rej erom kāāl, renaaj jerkak jān ro remej im naaj jamin mej ālikin, im naaj bōk juon jolōt im̧aan Irooj ilo jikin kwelo̧k ekwōjarjar."
                },
                {
                    "number": 50,
                    "text": "Im e eo emour n̄e Irooj ej itok, im eaar dāpij tōmak eo, e em̧ōņōņō; mekarta, em̧ōj jitōn̄ n̄an e bwe en mej ilo dettan ko an armej."
                },
                {
                    "number": 51,
                    "text": "Kōn menin, ajri renaaj rūttoļo̧k m̧ae aer erom bwijwoļā; armej ro rebwijwoļā renaaj mej; ak rej jamin kiki ilo būn̄al, ak renaaj oktak ilo būkkinkwōle ilo rom."
                },
                {
                    "number": 52,
                    "text": "Kōn menin, kōn un in kar kwaļo̧k naan jān rijjilōk ro n̄an laļ in kōn jerkakpeje an ro remej."
                },
                {
                    "number": 53,
                    "text": "Men kein rej men ko kom̧ij aikuj pukpukoti; im, ilo ekkōnono āinwōt wāween ekkōnono an Irooj, rej kiiō epaak tok, im ilo juon iien ej itok, em̧ool ilo raan in itok eo an Nejin Armej."
                },
                {
                    "number": 54,
                    "text": "Im m̧ae awa en enaaj wōr virgin ro rebwebwe ilubwiljin ro remālōtlōt; im ilo awa en ej itok likieo in ajej eo an ro rewānōk im ro renana; im ilo raan en Inaaj jilkintok enjeļ ro Aō n̄an kōmōjļo̧k ro renana im joļo̧k er ilo kijeek eban kun."
                },
                {
                    "number": 55,
                    "text": "Im kiiō lo, em̧ool Ij ba n̄an kom̧, N̄a, Irooj, Ij jab m̧ōņōņō ippān rikarejera Sidney Rigdon; eaar kautiej e make ilo būruōn, im kar jab bōk naan in kapilōk, ak eaar kainepataik Jetōb;"
                },
                {
                    "number": 56,
                    "text": "Kōn menin jeje eo an ej jab em̧m̧an n̄an Irooj, im e enaaj kōm̧m̧ane bar juon; im eļan̄n̄e Irooj ej jab bōk e, lo eban jutakļo̧k wōt ilo opij eo me Iaar jitōn̄e n̄an e."
                },
                {
                    "number": 57,
                    "text": "Im bar juon alen, em̧ool Ij ba n̄an kom̧, ro rekōņaan ilo burueer, ilo ettā, n̄an kakkōl rijero̧wiwi ro n̄an ukeļo̧k, kōtļo̧k bwe ren ekkapit n̄an kajoor in."
                },
                {
                    "number": 58,
                    "text": "Bwe en̄in ej juon raan in kakkōl, im ej jab juon raan in elōn̄ naan ko. Bwe N̄a, Irooj, en ejjeļo̧k kajjirere kake Eō ilo raan ko āliktata."
                },
                {
                    "number": 59,
                    "text": "Lo, Ij jān ijo ilan̄, im Aō kajoor epād ilaļ. Ij pād ioon aolep, im ilo aolep, im etōļon̄ aolep, im etale men otemjeļo̧k, im raan eo ej itok n̄e men otemjeļo̧k renaaj pād ium̧win Peiū."
                },
                {
                    "number": 60,
                    "text": "Lo, N̄aij Alpa im Omega, em̧ool Jisōs Kraist."
                },
                {
                    "number": 61,
                    "text": "Kōn menin, aolep armej ren ekkōl kōn wāween aer bōk Eta ilo tie ko tieer—"
                },
                {
                    "number": 62,
                    "text": "Bwe lo, em̧ool Ij ba, bwe elōn̄ ro rej pād ium̧win liaakeļo̧k in, ro rej kōjerbale etan Irooj, im kōjerbal e ilo waan, kōnke ejjeļo̧k aer maron̄."
                },
                {
                    "number": 63,
                    "text": "Kōn menin, kabun̄ eo en ukeļo̧k jān jero̧wiwi ko aer, im N̄a, Irooj, Inaaj bōk er Aō; n̄e jaab naaj bukweļo̧k er."
                },
                {
                    "number": 64,
                    "text": "Keememej bwe men eo ej itok jān lan̄ ekwōjarjar, im aikuj in ekkōnono kake ilo kōjparok, im jān kipel an Jetōb; im ilo men in ejjeļo̧k liaakeļo̧k, im kom̧ij bōk Jetōb eo kōn jar; kōn menin, n̄e ejjeļo̧k men in ej pād wōt liaakeļo̧k."
                },
                {
                    "number": 65,
                    "text": "Kōtļo̧k ro karejera, Josep Smith, Jun., im Sidney Rigdon, bwe ren pukot juon im̧weer, āinwōt katakin er kōn jar jān Jetōb."
                },
                {
                    "number": 66,
                    "text": "Men kein rej pād wōt n̄an anjo̧ ioon kōn kōmmaanwa, bwe rein ren maron̄ bōk e juon aiboojoj eļapļo̧k im ejjeļo̧k jem̧ļo̧kin, n̄e jaab, juon liaakeļo̧k eļapļo̧k. Amen."
                }
            ]
        },
        "/study/scriptures/dc-testament/dc/64": {
            "uri": "/study/scriptures/dc-testament/dc/64",
            "title": "Katak im Bujen Ko 64",
            "data_type": "chapter",
            "chapter_name": "Jekjōn 64",
            "chapter_summary": [
                "1–11, Ro Rekwōjarjar kar jiron̄ er n̄an jeorļo̧k an doon bōd, n̄e eab pād ilo er jero̧wiwi eo eļapļo̧k; 12–22, Ro rem̧akoko in ukeļo̧k aikuj bōktok er im̧aan Kabun̄ in; 23–25, Eo ej kōļļā m̧ōttan jon̄oul eban bwil ilo itok eo an Irooj; 26–32, Ro Rekwōjarjar kar kakkōl er kōn m̧uri; 33–36, Rijum̧ae ro naaj bukweļo̧k er jān Zaion; 37–40, Kabun̄ eo enaaj ekajet laļ ko; 41–43, Zaion enaaj uwa."
            ],
            "verses": [
                {
                    "number": 1,
                    "text": "Lo, āindein Irooj ami Anij ej ba n̄an kom̧, O kom̧ elder ro an kabun̄ eo Aō, kom̧in eo̧ron̄ im ron̄jake, im bōk Ankilaō kōn kom̧."
                },
                {
                    "number": 2,
                    "text": "Bwe em̧ool Ij ba n̄an kom̧, I kōņaan bwe kom̧in anjo̧ jān laļ; kōn menin I naaj tūriam̧okake kom̧."
                },
                {
                    "number": 3,
                    "text": "Ewōr ro ilubwiljimi rekar jero̧wiwi; ak em̧ool Ij ba, kōn alen in wōt, kōn aiboojoj eo Aō make, im kōn lo̧mo̧o̧ren an armej raņ, Iaar jeorļo̧k jān kom̧ jero̧wiwi ko ami."
                },
                {
                    "number": 4,
                    "text": "Inaaj tūriam̧o kōn kom̧, bwe Iaar lewōj n̄an kom̧ aelōn̄ in kiin̄ eo."
                },
                {
                    "number": 5,
                    "text": "Im ki ko an mennin ittino ko an aelōn̄ eo naaj jamin bōk jān rikarejera Josep Smith, Jun., kōn wāween ko Iaar karōki, ke ej mour, toun wōt an pokaki kain̄i ko Aō."
                },
                {
                    "number": 6,
                    "text": "Ewōr ro raar kappukot bōd ņae e ilo ejjeļo̧k unin;"
                },
                {
                    "number": 7,
                    "text": "Mekarta, eaar jero̧wiwi; ak em̧ool Ij ba n̄an kom̧, N̄a, Irooj, Ij jeorļo̧k jero̧wiwi ko an ro rej kwaļo̧k jero̧wiwi ko aer Im̧aō im kajjitōk jeorļo̧k bōd, ro me rekar jab jero̧wiwi n̄an mej."
                },
                {
                    "number": 8,
                    "text": "Ro rikaļoora, ilo raan ko etto, rekar kappukot bōd ņae doon im jab jeorļo̧k an doon bōd ilo burueer; im kōn nana in rekar metak im kanooj bōk kauwe."
                },
                {
                    "number": 9,
                    "text": "Kōn menin, Ij ba n̄an kom̧, bwe kom̧ij aikuj jeorļo̧k an doon bōd; bwe eo ej jab jeorļo̧k an eo jein im jatin bōd bōd ko an rej liaakeļo̧k im̧aan Irooj; bwe epād ippān jero̧wiwi eo eļapļo̧k."
                },
                {
                    "number": 10,
                    "text": "N̄a, Irooj, Inaaj jeorļo̧k bōd an ro Inaaj jeorļo̧k aer bōd, ak jān kom̧ emennin aikuj bwe kom̧in jeorļo̧k an aolep armej bōd."
                },
                {
                    "number": 11,
                    "text": "Im kom̧ij aikuj in ba ilo būruōmi—Anij en ekajet ikōtaan n̄a im kwe, im ņa woņeam̧ ekkar n̄an kōm̧m̧an ko am."
                },
                {
                    "number": 12,
                    "text": "Im eo ej jab ukeļo̧k jān jero̧wiwi ko an, im jab kwaļo̧k bōro kaki, kom̧ naaj bōktok im̧aan kabun̄ in, im kōm̧m̧an n̄an e āinwōt jeje ko rekwōjarjar rej ba n̄an kom̧, men̄e ak jaab jān kien ak jān revelesōn."
                },
                {
                    "number": 13,
                    "text": "Im men in kom̧ naaj kōm̧m̧ane bwe Anij en aiboojoj—jaab kōnke kom̧ij jab jeorļo̧k bōd, bwe ejjeļo̧k ami tūriam̧o, ak kōnke kom̧in maron̄ jim̧we ilo mejān kien eo, bwe kom̧in jab ļōkatipi E eo ej ami riletok kakien—"
                },
                {
                    "number": 14,
                    "text": "Em̧ool Ij ba, kōn un in kom̧ naaj kōm̧m̧ani men kein."
                },
                {
                    "number": 15,
                    "text": "Lo, N̄a, Irooj, Iaar illu ippān e eo ekar rikarejera Ezra Booth, im barāinwōt ippān rikarejera Aisak Morley, bwe rekar jab kōjparok kien eo, barāinwōt naan in jiron̄ eo;"
                },
                {
                    "number": 16,
                    "text": "Rekar pukot nana ilo burueer, im N̄a, Irooj, Iaar dāpij Jetōb eo Aō. Rekar liaakeļo̧k n̄an nana men eo me ekar ejjeļo̧k nana ie; mekarta Iaar jeorļo̧k an rikarejera Aisak Morley bōd."
                },
                {
                    "number": 17,
                    "text": "Im barāinwōt rikarejera Edward Partridge, lo, eaar jero̧wiwi, im Setan ej kappukot n̄an ko̧kkure jetōb eo an; ak n̄e kwaļo̧ki men kein n̄an er, im rej ukeļo̧k jān nana in, naaj jeorļo̧k aer bōd."
                },
                {
                    "number": 18,
                    "text": "Im kiiō, em̧ool Ij ba bwe emennin aikuj ilo N̄a bwe rikarejera Sidney Gilbert, ālikin jet wiik ko, en ro̧o̧l n̄an jerbal eo an, im n̄an ijo kuņaan ilo āneen Zaion;"
                },
                {
                    "number": 19,
                    "text": "Im men eo me eaar lo im ron̄ maron̄ in kwaļo̧ke n̄an ro rikaļoora, bwe ren jab jako. Im kōn menin Iaar kōnono men kein."
                },
                {
                    "number": 20,
                    "text": "Im bar juon alen, Ij ba n̄an kom̧, bwe rikarejera Aisak Morley ej jab maron̄ bōk kapo ilōn̄inļo̧k men eo me emaron̄ ineeke, im kapilōk ilo bōd n̄an metak ko ami, Iaar leļo̧k naan in jiron̄ bwe jikin kallib eo an en wia kake."
                },
                {
                    "number": 21,
                    "text": "Ij jab kōņaan bwe rikarejera Frederick G. Williams en wia kake jikin kallib eo an, bwe N̄a, Irooj, Ikōņaan dāpij juon jikin koone ilo āneen Kirtland, n̄an tōrean in ļalem iiō ko, ilo tōrean in Ij jamin joļo̧k ro rinana, bwe jān jekjek in Imaron̄ lo̧mo̧o̧ren jet."
                },
                {
                    "number": 22,
                    "text": "Im ālikin raan en, N̄a, Irooj, Ij jamin dāpij jabdewōt rebōd im renaaj etal kōn juon bōro epeļļo̧k lōn̄ļo̧k n̄an āneen Zaion; bwe N̄a, Irooj, Ij aikuji bōro ko būruōn ro nejin armej."
                },
                {
                    "number": 23,
                    "text": "Lo, kiiō ej etan in rainin m̧ae itok eo an eo Nejin Armej, im em̧ool ej juon raan in katok, im juon raan in juon m̧ōttan jon̄oul n̄an armej ro Aō; bwe eo ej kōļļā m̧ōttan jon̄oul ej jamin bwil ilo itok eo An."
                },
                {
                    "number": 24,
                    "text": "Bwe ālikin rainin ej itok kattil eo—en̄in ej jekjek in ekkōnono eo an Irooj—bwe em̧ool Ij ba, ilju aolep rijuwa im ro rej kōm̧m̧an nana renaaj āinwōt ujooj em̧ōrā; im Inaaj tile er, bwe N̄aij Irooj in Inelep eo; im Ij jamin dāpij jabdewōt rej pād wōt ilo Babilon."
                },
                {
                    "number": 25,
                    "text": "Kōn menin, eļan̄n̄e kom̧ij lōke Eō, kom̧ naaj jerbal ke ej ņa etan rainin."
                },
                {
                    "number": 26,
                    "text": "Im ej jab ekkar bwe ro rikarejera, Newel K. Whitney im Sidney Gilbert, ren wia kake im̧ōn wia eo aerro im men ko m̧weiierro ijin; bwe en̄in ej jab mālōtlōt m̧ae bwe in kabun̄ in, eo ej pād ilo jikin in, enaaj wanlōn̄ļo̧k n̄an āneen Zaion."
                },
                {
                    "number": 27,
                    "text": "Lo, ej ba ilo kien ko Aō, ak kōmo̧iki, n̄an deļo̧n̄ ilo m̧uri n̄an rikōjdat ro ami;"
                },
                {
                    "number": 28,
                    "text": "Ak lo, ej jab ba ilo jabdewōt iien bwe Irooj en jab bōk n̄e E kōņaan, im kōļļā āinwōt an em̧m̧an n̄an E."
                },
                {
                    "number": 29,
                    "text": "Kōn menin, kōnke kom̧ij ro riainikien, kom̧ij etal ilo ijjilōk an Irooj; im jabdewōt kom̧ij kōm̧m̧ane ekkar n̄an ankilaan Irooj ej jerbal eo an Irooj."
                },
                {
                    "number": 30,
                    "text": "Im Eaar likūt kom̧ n̄an kakke an ro rekwōjarjar An ilo raan kein āliktata, bwe ren maron̄ bōk juon jolōt ilo āneen Zaion."
                },
                {
                    "number": 31,
                    "text": "Im lo, N̄a, Irooj, Ij kwaļo̧k n̄an kom̧, im naan ko Aō rem̧ool im rej jamin wōtlo̧k, bwe ren maron̄ bōk e."
                },
                {
                    "number": 32,
                    "text": "Ak men otemjeļo̧k reaikuj kūrm̧ool ilo iien eo aer."
                },
                {
                    "number": 33,
                    "text": "Kōn menin, jab mōk ilo kōm̧m̧an em̧m̧an, bwe kom̧ij likūt pedped in juon jerbal eļap. Im jān men ko reddik ej jebarļo̧k men eo eļap."
                },
                {
                    "number": 34,
                    "text": "Lo, Irooj ej aikuj bōro eo im ļōmņak eo em̧ōņōņō; im ro rem̧ōņōņō im pokake renaaj m̧ōn̄ā men ko rem̧m̧an jān āneen Zaion ilo raan kein āliktata."
                },
                {
                    "number": 35,
                    "text": "Im ro rijum̧ae naaj bukweļo̧k er jān āneen Zaion, im naaj jilkinļo̧k er, im reban jolōte āneo."
                },
                {
                    "number": 36,
                    "text": "Bwe, em̧ool Ij ba bwe ro rijum̧ae rej jab jān bōtōktōkin Ipreim, kōn menin naaj ļot ļo̧k er."
                },
                {
                    "number": 37,
                    "text": "Lo, N̄a, Irooj, Iaar kōm̧m̧ane kabun̄ in Aō ilo raan kein āliktata āinwōt juon riekajet ej jijet ioon juon bat, ak ilo juon jikin eutiej, n̄an ekajete laļ ko."
                },
                {
                    "number": 38,
                    "text": "Bwe enaaj waļo̧k bwe ro rej jokwe ilo Zaion naaj ekajet aolep men otemjeļo̧k rej ekkejelļo̧k n̄an Zaion."
                },
                {
                    "number": 39,
                    "text": "Im ririab ro im rietao ro renaaj alikkar jān er, im ro rej jab rijjilōk im rikanaan renaaj alikkar."
                },
                {
                    "number": 40,
                    "text": "Im em̧ool bisop eo, eo ej juon riekajet, im rikōkapilōklōk ro an, eļan̄n̄e rej jab tiljek ilo eddo ko aer naaj liaakeļo̧k er, im ro jet naaj katōt er ilo ijo jikier."
                },
                {
                    "number": 41,
                    "text": "Bwe, lo, Ij ba n̄an kom̧ bwe Zaion enaaj uwa, im aiboojoj eo an Irooj enaaj pād ioon;"
                },
                {
                    "number": 42,
                    "text": "Im liin enaaj juon kakōļļe n̄an armej raņ, im enaaj wōr rej itok n̄an liin jān aolep laļ otemjeļo̧k ium̧win lan̄."
                },
                {
                    "number": 43,
                    "text": "Im enaaj itok raan eo n̄e laļ ko in laļ in renaaj wūdiddid kōnke liin, im naaj mijak kōnke ro remijak an. Irooj eaar kōnono men in. Amen."
                }
            ]
        },
        "/study/scriptures/dc-testament/dc/65": {
            "uri": "/study/scriptures/dc-testament/dc/65",
            "title": "Katak im Bujen Ko 65",
            "data_type": "chapter",
            "chapter_name": "Jekjōn 65",
            "chapter_summary": [
                "1–2, Ki ko an aelōn̄ in Anij em̧ōj liļo̧k n̄an armej ioon laļ, im jibadbad eo an gospel enaaj anjo̧; 3–6, Aelōn̄ in lan̄ eo ilo meļļenium enaaj itok im kobatok ippān aelōn̄ in Anij ioon laļ."
            ],
            "verses": [
                {
                    "number": 1,
                    "text": "Eo̧ron̄, im lo, juon ainikien āinwōt an juon kar jilkinlaļtak jān ijo eutiej, eo emaron̄ im kajoor, eo an wōnm̧aanļo̧k ej n̄an jem̧ļo̧k ko an laļ, aaet, eo ainikien ej n̄an armej raņ—Kom̧in kōpooj iaļ eo an Irooj, kōm̧m̧an iaļ ko an bwe ren jim̧we."
                },
                {
                    "number": 2,
                    "text": "Ki ko an aelōn̄ in Anij em̧ōj liļo̧k n̄an armej ioon laļ, im jān ijin gospel eo enaaj jabwilbwil m̧aanļo̧k n̄an jem̧ļo̧k ko an laļ, āinwōt dekā eo m̧wijiti jān toļ ko kōn ejjeļo̧k pā ko enaaj jabwilbwil m̧aanļo̧k, m̧ae an naaj kobrak aolepān laļ."
                },
                {
                    "number": 3,
                    "text": "Aaet, juon ainikien ej kūr—Kom̧in kōpooj iaļ eo an Irooj, kom̧in kōpooj kōjota eo an Lamb eo, kōm̧m̧an bwe en dedeļo̧k n̄an Ļeo Pālele."
                },
                {
                    "number": 4,
                    "text": "Jar n̄an Irooj, kūr ioon āt eo Etan ekwōjarjar, kabun̄bun̄ļo̧k jerbal ko An rem̧m̧an ilubwiljin armej raņ."
                },
                {
                    "number": 5,
                    "text": "Kūr ioon Irooj, bwe aelōn̄ eo An en maron̄ wōnm̧aanļo̧k ioon laļ, bwe ro rej pād ie ren maron̄ bōk e, im pojak n̄an raan ko rej itok, ko me ilo er eo Nejin Armej enaaj wanlaļtak ilo lan̄, kōpālpel ilo meram in aiboojoj eo An, n̄an ioon aelōn̄ eo an Anij eo em̧ōj kar kajutake ioon laļ."
                },
                {
                    "number": 6,
                    "text": "Kōn menin, aelōn̄ eo an Anij en wōnm̧aanļo̧k, bwe aelōn̄ in lan̄ en maron̄ itok, bwe Kwe, O Anij, kwōn maron̄ aiboojoj ilo lan̄ barāinwōt ioon laļ, bwe rikōjdat ro Am̧ kwōn anjo̧ ioer; bwe Am̧ ej utiej, kajoor im aiboojoj eo, indeeo im indeeo. Amen."
                }
            ]
        },
        "/study/scriptures/dc-testament/dc/66": {
            "uri": "/study/scriptures/dc-testament/dc/66",
            "title": "Katak im Bujen Ko 66",
            "data_type": "chapter",
            "chapter_name": "Jekjōn 66",
            "chapter_summary": [
                "1–4, Bujen eo ejjeļo̧k jem̧ļo̧kin ej tarlep in gospel eo; 5–8, Elder ro ren kwaļo̧k naan, kam̧ool, im pepe ippān armej raņ; 9–13, Niknik ilo jerbal in rikwaļo̧k naan ej kadedeļo̧k kallim̧ur in jolōt e mour indeeo."
            ],
            "verses": [
                {
                    "number": 1,
                    "text": "Lo, āindein Irooj ej ba n̄an rikarejera William E. McLellin—Kwo jeraam̧m̧an, toun wōt am kar eļļo̧k jān nana ko am, im kar bōki m̧ool ko Aō, Irooj am Ripinmuur ej ba, Rilo̧mo̧o̧r eo an laļ, em̧ool an jon̄an wōt ro rej lōke ioon Eta."
                },
                {
                    "number": 2,
                    "text": "Em̧ool Ij ba n̄an eok, kwo jeraam̧m̧an kōn am bōk bujen eo ejjeļo̧k jem̧ļo̧kin Aō, em̧ool tarlep in gospel eo Aō, kar jilkinļo̧k n̄an ro nejin armej raņ, bwe ren maron̄ mour im ribōk aiboojoj ko me rej itōn waļo̧k ilo raan kein āliktata, āinwōt ekar jeje jān rikanaan ro im rijjilōk ro ilo raan ko etto."
                },
                {
                    "number": 3,
                    "text": "Em̧ool Ij ba n̄an eok, rikarejera William, bwe kwo erreo, ak ej jab aolep; ukeļo̧k, kōn menin, jān aolep men ko me rej jab em̧m̧an ilo Meja, Irooj ej ba, bwe Irooj enaaj kwaļo̧ki n̄an eok."
                },
                {
                    "number": 4,
                    "text": "Im kiiō, em̧ool, N̄a, Irooj, Inaaj kwaļo̧k n̄an eok ta Ikōņaan kōn kwe, ak ta ej Ankilaō kōn kwe."
                },
                {
                    "number": 5,
                    "text": "Lo, em̧ool Ij ba n̄an eok, bwe ej Ankilaō bwe kwōn kabun̄bun̄ļo̧k gospel eo Aō jān āne n̄an āne, im jān jikin kwelo̧k n̄an jikin kwelo̧k, aaet, ilo jikin ko ipeļaakin ijin ijoko im jan̄in kar kabun̄bun̄ļo̧k e ie."
                },
                {
                    "number": 6,
                    "text": "Jab pād elōn̄ raan ko ilo jikin in; jab kijōr in wanlōn̄ļo̧k n̄an āneen Zaion; ak jon̄an wōt am maron̄ jilkinļo̧k, jilkinļo̧k; eļan̄n̄e jaab, jab ļōmņak kōn men ko mweiōm."
                },
                {
                    "number": 7,
                    "text": "Etal n̄an bukwōn ko irear, kwaļo̧k naan in kam̧ool ilo jikin otemjej, n̄an armej otemjej im ilo im̧ōn jar ko aer, pepe ippān armej raņ."
                },
                {
                    "number": 8,
                    "text": "Kōtļo̧k rikarejera Samuel H. Smith bwe en etal ippam̧, im jab eļļo̧k jān e, im leļo̧k n̄an e naan in tōl ko am; im e eo ej tiljek naaj kōkajoorļo̧k ilo jikin otemjej; im N̄a, Irooj, Inaaj etal ippam̧."
                },
                {
                    "number": 9,
                    "text": "Likūt pā ko peim ioon ro rinan̄inmej, im renaaj bar mour. Jab bar ro̧o̧l m̧ae N̄a, Irooj, Inaaj jilkinļo̧k eok. Kwōn kōmmaanwa ilo en̄taan. Kajjitōk, im kwo naaj bōk; kaļļaļļaļ, im enaaj peļļo̧k n̄an eok."
                },
                {
                    "number": 10,
                    "text": "Kappukot jaab n̄an eddo. eļļo̧k jān aolep jab weeppān. Kwōn jab lōn̄—kapo eo me kake kwo kar inepata."
                },
                {
                    "number": 11,
                    "text": "Kōjparoki kien kein, bwe rem̧ool im retiljek; im kwōn kōļapļo̧k opij eo am, im iuuni elōn̄ armej n̄an Zaion kōn al ko in m̧ōņōņō ejjeļo̧k jem̧ļo̧kin ioon bōraer."
                },
                {
                    "number": 12,
                    "text": "Wōnm̧aanļo̧k wōt ilo men kein em̧ool n̄an jem̧ļo̧kin, im kwe enaaj wōr juon am kūrawūn in mour indeeo ilo anbwijmaron̄ in Jema, eo eobrak kōn jouj im m̧ool."
                },
                {
                    "number": 13,
                    "text": "Em̧ool, āindein Irooj am Anij ej ba, am Ripinmuur, em̧ool Jisōs Kraist. Amen."
                }
            ]
        },
        "/study/scriptures/dc-testament/dc/67": {
            "uri": "/study/scriptures/dc-testament/dc/67",
            "title": "Katak im Bujen Ko 67",
            "data_type": "chapter",
            "chapter_name": "Jekjōn 67",
            "chapter_summary": [
                "1–3, Irooj ej ron̄ jar ko im lale elder ro An; 4–9, Ej ba eo emālōtlōt tata en m̧ōk kōm̧m̧ane juon malen in jidik in wōt revelesōn ko An; 10–14, Elder ro retiljek Jetōb enaaj kōmour er im renaaj lo turin mejān Anij."
            ],
            "verses": [
                {
                    "number": 1,
                    "text": "Lo im eo̧ron̄, O kom̧ elder ro an kabun̄ eo Aō, ro rekar kuktok er ippān doon, ro jar ko aer Iaar ron̄jaki, im ro burueer I jeļā, im ro ikdeelel ko aer rekar wanlōn̄tak Im̧aō."
                },
                {
                    "number": 2,
                    "text": "Lo im lo, Meja rej pād ioomi, im lan̄ ko im laļ rej ilo pā ko Peiū, im m̧weiie ko an indeeo rej Aō n̄an liwōj."
                },
                {
                    "number": 3,
                    "text": "Kom̧ ar kajjion̄ in tōmak bwe kom̧in bōk kōjeraam̧m̧an eo me kar ajewaj n̄an kom̧; ak lo, em̧ool Ij ba n̄an kom̧ bwe ekar wōr mijak ko ilo būruōmi, im em̧ool en̄in ej un eo kom̧ ar jab bōk."
                },
                {
                    "number": 4,
                    "text": "Im kiiō N̄a, Irooj, Ij lewōj n̄an kom̧ juon naan in kam̧ool kōn m̧ool eo an kien kein ko rej erļo̧k imami."
                },
                {
                    "number": 5,
                    "text": "Mājāmi rekar pād ioon rikarejera Josep Smith, Jun., im kajin eo an kom̧ ar jeļā kake, im jab weeppān ko an kom̧ ar jeļā kaki; im kom̧ ar kappukot ilo būruōmi jeļāļo̧kjeņ bwe kom̧in maron̄ kōmmeļeļe ilōn̄in kajin eo an; men in kom̧ barāinwōt jeļā."
                },
                {
                    "number": 6,
                    "text": "Kiiō, kom̧in kappukot jān Book of Commandments (Bok in Kien Ko), em̧ool men eo ediktata ilubwiljier, im jitōn̄ eo emālōtlōt tata ilubwiljimi;"
                },
                {
                    "number": 7,
                    "text": "Ak, eļan̄n̄e ewōr jabdewōt ilubwiljimi enaaj kōm̧m̧ane juon āinwōt e, innām kom̧ij jim̧we ilo ba bwe kom̧ij jab jeļā bwe rem̧ool;"
                },
                {
                    "number": 8,
                    "text": "Ak eļan̄n̄e kom̧ij jab maron̄ kōm̧m̧ane juon āinwōt e, kom̧ij pād ium̧win liaakeļo̧k eļan̄n̄e kom̧ij jab kam̧ool ilo jeje bwe rem̧ool."
                },
                {
                    "number": 9,
                    "text": "Bwe kom̧ jeļā bwe ejjeļo̧k jab weeppān ilo er, im bwe men eo eweeppān ej wanlaļtak jān lan̄, jān Jemān meram ko."
                },
                {
                    "number": 10,
                    "text": "Im bar juon alen, em̧ool Ij ba n̄an kom̧ bwe e ej ami utiej, im juon kallim̧ur Ij lewōj n̄an kom̧ ro em̧ōj kar aer ekkapit n̄an jerbal in, bwe toun wōt ami utūkļo̧k jān kom̧ ebbanban ko im mijak ko, im kōttāik kom̧ Im̧aō, bwe kom̧ ejjab bwe ami ettā, ron̄el nuknuk eo naaj kekōle im kom̧ naaj lo Eō im jeļā bwe N̄a ij—jab ippān ļōmņak in juwaļōn̄ļōn̄ im jab kanniōk, ak ippān jetōb."
                },
                {
                    "number": 11,
                    "text": "Bwe ejjeļo̧k armej enan̄in kar lo Anij ilo jabdewōt iien ilo kanniōk, ijello̧kun n̄e kōmour e jān Jetōb eo an Anij."
                },
                {
                    "number": 12,
                    "text": "Im ejjeļo̧k jabdewōt armej ilo lukkuun paotokin emaron̄ mour ilo im̧aan mejān Anij, barāinwōt jab ekkar n̄an ļōmņak in kanniōk."
                },
                {
                    "number": 13,
                    "text": "Kom̧ij jab maron̄ mour im̧aan mejān Anij kiiō, im jab ilo jerbal ko an enjeļ raņ; kōn menin, wōnm̧aanļo̧k wōt ilo kijenmej m̧ae ami weeppān."
                },
                {
                    "number": 14,
                    "text": "Jab kōtļo̧k ļōmņak ko ami n̄an bar jālōkļo̧k; im n̄e kom̧ij tōllo̧ke, ilo iien eo Aō make, kom̧ naaj lo im jeļā men eo me kar likūt ioomi jān pā ko pein rikarejera Josep Smith, Jun., Amen."
                }
            ]
        },
        "/study/scriptures/dc-testament/dc/68": {
            "uri": "/study/scriptures/dc-testament/dc/68",
            "title": "Katak im Bujen Ko 68",
            "data_type": "chapter",
            "chapter_name": "Jekjōn 68",
            "chapter_summary": [
                "1–5, Naan ko an elder ro n̄e kōm̧akūt er jān Jetōb Kwōjarjar rej jeje ko rekwōjarjar; 6–12, Elder ro ren kwaļo̧k naan im peptaij, im kakōļļe ko renaaj ļoortok lukkuun ritōmak ro; 13–24, M̧aanje in em̧m̧aan ilubwiljin ro nejin Aron emaron̄ jerbal āinwōt Bisop Eļap (en̄in meļeļein, kabwijer ki ko an presidency āinwōt juon bisop) ium̧win tōl ko an Presidency eo Kein Kajuon; 25–28, Ro Jemān im jinen rej jiron̄ er n̄an katakin gospel eo n̄an ajri ro nejier; 29–35, Ro Rekwōjarjar reaikuj kōjparok Jabōt, niknik jerbal, im jar."
            ],
            "verses": [
                {
                    "number": 1,
                    "text": "Rikarejera, Orson Hyde, kar kūr e jān ekkapit eo an n̄an kabun̄bun̄ļo̧k gospel eo ejjeļo̧k jem̧ļo̧kin, jān Jetōb eo an Anij emour, jān armej n̄an armej, im jān aelōn̄ n̄an aelōn̄, ilo jarlepju in rijar ko an ro rinana, ilo im̧ōn jar ko aer, etale aer ļōmņak im tipdiki aolep jeje ko rekwōjarjar n̄an er."
                },
                {
                    "number": 2,
                    "text": "Im, lo, im lo, en̄in ej jon̄ok eo n̄an aolepān ro kar kapit er n̄an priesthood in, ro mijen eo aer em̧ōj jitōn̄e n̄an er n̄an wōnm̧aanļo̧k—"
                },
                {
                    "number": 3,
                    "text": "Im en̄in ej jon̄ok eo n̄an er, bwe renaaj ekkōnono āinwōt kōm̧akūtkūt er jān Jetōb Kwōjarjar."
                },
                {
                    "number": 4,
                    "text": "Im jabdewōt renaaj kōnono n̄e kōm̧akūtkūt er jān Jetōb Kwōjarjar enaaj jeje ekwōjarjar, enaaj ankilaan Irooj, naaj ļōmņak eo an Irooj, naaj naan eo an Irooj, naaj ainikien Irooj, im kajoor eo an Anij n̄an lo̧mo̧o̧r."
                },
                {
                    "number": 5,
                    "text": "Lo, en̄in ej kallim̧ur eo an Irooj n̄an kom̧, O kom̧ ro rikarejera."
                },
                {
                    "number": 6,
                    "text": "Kōn menin, kom̧in m̧ōņōņō, im jab mijak, bwe N̄a Irooj Ij pād ippemi, im naaj jutak ippemi; im kom̧ naaj jeje kam̧ool kōn Eō, em̧ool Jisōs Kraist, bwe N̄aij eo Nejin Anij emour, bwe N̄a iaar, bwe N̄aij, im bwe N̄a inaaj itok."
                },
                {
                    "number": 7,
                    "text": "En̄in ej naan eo an Irooj n̄an kom̧, rikarejera Orson Hyde, im barāinwōt n̄an rikarejera Luk Johnson, im n̄an rikarejera Lyman Johnson, im n̄an rikarejera William E. McLellin, im n̄an aolep elder ro retiljek an kabun̄ eo Aō—"
                },
                {
                    "number": 8,
                    "text": "Kom̧in ilo̧k ilo aolepān laļ, im kwaļo̧k naan kōn gospel eo n̄an aolep armej, im m̧akūtkūt ilo maron̄ eo me Iaar lewōj n̄an kom̧, im peptaij ilo etan Jemān, im etan Nejin, im etan Jetōb Kwōjarjar."
                },
                {
                    "number": 9,
                    "text": "Im eo ej tōmak im ej peptaij enaaj mour, im eo ej jab tōmak enaaj jako."
                },
                {
                    "number": 10,
                    "text": "Im eo ej tōmak enaaj jeraam̧m̧an kōn kakōļļe ko renaaj ļoore, em̧ool āinwōt e kar jeje."
                },
                {
                    "number": 11,
                    "text": "Im n̄an kom̧ naaj lewōj e n̄an jeļā kakōļļe ko an iien ko, im kakōļļe ko an itok eo an eo Nejin Armej;"
                },
                {
                    "number": 12,
                    "text": "Im kōn jon̄an wōt eo Jemān enaaj jeje kam̧ool, n̄an kom̧ naaj lewōj kajoor eo n̄an sili er n̄an mour indeeo. Amen."
                },
                {
                    "number": 13,
                    "text": "Im kiiō, kōn men ko kobaiktok n̄an bujen ko im kien ko, rej er kein—"
                },
                {
                    "number": 14,
                    "text": "Ewōr repād tokālik, ilo iien eo an Irooj, bar jet bisop ro n̄an kōjenolo̧k er n̄an kabun̄ in, n̄an jerbal em̧ool ekkar n̄an eo m̧oktata;"
                },
                {
                    "number": 15,
                    "text": "Kōn menin renaaj pris utiej ro im rej tōllo̧ke, im renaaj ijjitōn̄ jān Presidency eo Kein Kajuon an Melkizedek Priesthood eo, ijello̧kun wōt n̄e rej lukkuun ro bwijjin Aron."
                },
                {
                    "number": 16,
                    "text": "Im eļan̄n̄e rej lukkuun ro bwijjin Aron ewōr juon aer jim̧we āinwōt kōmlet n̄an opij eo an bisop eo, eļan̄n̄e rej m̧aanje ilubwiljin m̧aan ro nejin Aron."
                },
                {
                    "number": 17,
                    "text": "Bwe m̧aanje eo ej kabwijer jim̧we eo n̄an presidency eo ioon priesthood in, im ki ko ak maron̄ eo an ejja in wōt."
                },
                {
                    "number": 18,
                    "text": "Ejjeļo̧k juon em̧m̧aan ewōr an jim̧we kōmlet kake n̄an opij in, n̄an kabwijer ki ko an priesthood in, ijello̧kun wōt n̄e ej lukkuun bwijjin im m̧aanjien Aron."
                },
                {
                    "number": 19,
                    "text": "Ak, āinwōt juon pris eutiej an Melkizedek Priesthood eo ewōr an maron̄ n̄an m̧akūtkūt ilo aolep opij ko reddikļo̧k im emaron̄ m̧akūtkūt ilo opij eo an bisop n̄e ejjeļo̧k lukkuun bwijjin Aron maron̄ in loe, eļan̄n̄e e kar kūr im kōjenolo̧k im kapit e n̄an kajoor in, ium̧win pein Presidency eo Kein Kajuon an Melkizedek Priesthood eo."
                },
                {
                    "number": 20,
                    "text": "Im eo lukkuun bwijjin Aron, barāinwōt, eaikuj ijjitōn̄ jān Presidency in, im lo ke ej tōllo̧ke, im ekkapit, im kōjenolo̧k e ium̧win pā ko pein Presidency in, eļan̄n̄e jaab rej jab maron̄ ekkar n̄an kōmlet n̄an m̧akūtkūt ilo priesthood eo aer."
                },
                {
                    "number": 21,
                    "text": "Ak, jān pedped wōt ioon kean̄ eo kōn jim̧we eo aer jān priesthood eo wanlaļtak jān jemān n̄an nejin, remaron̄ abņōņō kōn ekkapit eo aer eļan̄n̄e ilo jabdewōt iien remaron̄ kam̧ool e bwij eo aer, ak n̄an jeļā kake kōn revelesōn jān Irooj ium̧win pā ko pein Presidency in ba kake ilōn̄."
                },
                {
                    "number": 22,
                    "text": "Im bar juon alen, ejjeļo̧k bisop ak pris eutiej eo naaj kōjenolo̧k e n̄an jerbal in naaj ekajete im̧aan jikin kien ak liaakeļo̧k kōn jabdewōt nana, ijello̧kun wōt n̄e ej im̧aan Presidency eo Kein Kajuon an kabun̄ in;"
                },
                {
                    "number": 23,
                    "text": "Im toun wōt aer lo bwe e ebōd im̧aan Presidency in, jān naan in kam̧ool ko reban maron̄ kariabi, e naaj ņa ruōn;"
                },
                {
                    "number": 24,
                    "text": "Im eļan̄n̄e e ej ukeļo̧k naaj jeorļo̧k an bōd, ekkar n̄an bujen ko im kien ko an kabun̄ in."
                },
                {
                    "number": 25,
                    "text": "Im bar juon alen, toun wōt an ro jemān im jinen wōr nejier ilo Zaion, ak ilo jabdewōt stake ko an me em̧ōj kajutaki, im rej jab katakin er n̄an meļeļe pedped in katak in ukeļo̧k, tōmak ilo Kraist eo Nejin Anij emour, im peptaij im mennin letok eo an Jetōb Kwōjarjar jān likūt pā ko ioon, n̄e ruwalitōk iiō ko rūttoier, jero̧wiwi eo ej pād ioon bōran ro jemān im jinen."
                },
                {
                    "number": 26,
                    "text": "Bwe en̄in enaaj kien eo n̄an ro rej pād ilo Zaion, ak ilo jabdewōt stake ko an im em̧ōj kajutaki."
                },
                {
                    "number": 27,
                    "text": "Im ro nejier renaaj peptaij n̄an jeorļo̧k in jero̧wiwi ko aer n̄e ruwalitōk iiō rūttoier, im bōk likūt pā ko ioer."
                },
                {
                    "number": 28,
                    "text": "Im renaaj barāinwōt katakin ro nejier n̄an jar, im n̄an etetal jejjet im̧aan Irooj."
                },
                {
                    "number": 29,
                    "text": "Im ro rej pād ilo Zaion renaaj barāinwōt kōjparok raan in Jabōt n̄an kokwōjarjar e."
                },
                {
                    "number": 30,
                    "text": "Im ro rej pād ilo Zaion barāinwōt renaaj keememej jerbal ko aer, toun wōt jitōn̄ er n̄an jerbal, ilo aolep tiljek; bwe ripād waan naaj pād ilo ememej im̧aan Irooj."
                },
                {
                    "number": 31,
                    "text": "Kiiō, N̄a, Irooj, Ij jab em̧ōņōņō ippān ro rej pād ilo Zaion, bwe ewōr ripād waan ilubwiljier; im ro nejier rej barāinwōt rūttoļo̧k ilo nana; rej barāinwōt jab kanooj kappukot m̧weiie ko an indeeo, ak mejaer reobrak kōn arōk."
                },
                {
                    "number": 32,
                    "text": "Men kein rej jab aikuj pād, im aikuj in jako jān ilubwiljier; kōn menin, rikarejera Oliver Cowdery en bōkiļo̧k ennaan kein n̄an āneen Zaion."
                },
                {
                    "number": 33,
                    "text": "Im juon kien Ij leļo̧k n̄an er—bwe e eo ej jab kōm̧m̧ani jar ko an im̧aan Irooj ilo iien ko aer, e enaaj pād ilo ememej im̧aan riekajet eo an armej ro Aō."
                },
                {
                    "number": 34,
                    "text": "Ennaan kein rej m̧ool im tiljek; kōn menin, jab rupi, im jab kōjenikļo̧k jāni."
                },
                {
                    "number": 35,
                    "text": "Lo, N̄aij Alpa im Omega, im Ij itok m̧ōkaj. Amen."
                }
            ]
        },
        "/study/scriptures/dc-testament/dc/69": {
            "uri": "/study/scriptures/dc-testament/dc/69",
            "title": "Katak im Bujen Ko 69",
            "data_type": "chapter",
            "chapter_name": "Jekjōn 69",
            "chapter_summary": [
                "1–2, Jon Whitmer ej itōn etal ippān Oliver Cowdery ļo̧k n̄an Missouri; 3–8, E ej barāinwōt itōn kwaļo̧k im n̄an aini, ļo̧o̧ke, im jei ļo̧o̧ki bwebwenato ko."
            ],
            "verses": [
                {
                    "number": 1,
                    "text": "Eo̧ron̄ e Eō, Irooj ami Anij ej ba, n̄an em̧m̧an eo an karejera Oliver Cowdery. Ej jab mālōtlōt ilo N̄a bwe ren lōke e kōn kien ko im m̧ani ko me enaaj bōki n̄an āneen Zaion, ijello̧kun wōt n̄e juon ej etal ippān eo enaaj m̧ool im tiljek."
                },
                {
                    "number": 2,
                    "text": "Kōn menin, N̄a, Irooj, Ikōņaan bwe rikarejera, Jon Whitmer, en etal ippān rikarejera Oliver Cowdery;"
                },
                {
                    "number": 3,
                    "text": "Im barāinwōt bwe enaaj wōnm̧aanļo̧k wōt ilo jei im kōm̧m̧an juon bwebwenato in aolep men ko reaorōk me enaaj loi im jeļā kaki kōn kabun̄ eo Aō;"
                },
                {
                    "number": 4,
                    "text": "Im barāinwōt en bōk kapilōk im jipan̄ jān rikarejera Oliver Cowdery im ro jet."
                },
                {
                    "number": 5,
                    "text": "Im barāinwōt, ro rikarejera rejjeplōklōk ilo laļ ren jilkinļo̧k bwebwenato ko kōn eddo ko aer n̄an āneen Zaion;"
                },
                {
                    "number": 6,
                    "text": "Bwe āneen Zaion enaaj jea eo im jikin eo n̄an bōk im kōm̧m̧ani aolep men kein otemjeļo̧k."
                },
                {
                    "number": 7,
                    "text": "Mekarta, kōtļo̧k rikarejera Jon Whitmer bwe en ito-itak elōn̄ alen jān jikin n̄an jikin, im jān jarlepju in rijar n̄an jarlepju in rijar, bwe en maron̄ pidodoļo̧k an bōk jeļāļo̧kjeņ—"
                },
                {
                    "number": 8,
                    "text": "Im kwaļo̧k naan im kōketak, jeje, malen, kāālet, im bōki aolep men ko me renaaj n̄an em̧m̧an eo an kabun̄ in, im n̄an epepen ko rej wanlōn̄tak im renaaj eddekļo̧k ioon āneen Zaion, n̄an bōk e jān epepen n̄an epepen, indeeo im indeeo. Amen."
                }
            ]
        },
        "/study/scriptures/dc-testament/dc/70": {
            "uri": "/study/scriptures/dc-testament/dc/70",
            "title": "Katak im Bujen Ko 70",
            "data_type": "chapter",
            "chapter_name": "Jekjōn 70",
            "chapter_summary": [
                "1–5, Rijerbal ro kar jitōn̄ er n̄an likūt ilo bok revelesōn ko; 6–13, Ro rej jerbal ilo men ko an jetōb rej tōllo̧ke wōņāer; 14–18, Ro Rekwōjarjar ren jon̄aer wōt juon ilo men ko an kanniōk."
            ],
            "verses": [
                {
                    "number": 1,
                    "text": "Lo, im eo̧ron̄, O kom̧ ro rej pād ilo Zaion, im aolep kom̧ armej in kabun̄ eo Aō rej pād ettoļo̧k, im ron̄ naan eo an Irooj eo me Ij lewōj n̄an rikarejera Josep Smith, Jun., im barāinwōt n̄an rikarejera Martin Harris, im barāinwōt n̄an rikarejera Oliver Cowdery, im barāinwōt n̄an rikarejera Jon Whitmer, im barāinwōt n̄an rikarejera Sidney Rigdon, im barāinwōt n̄an rikarejera William W. Phelps, jān iaļan kien n̄an er."
                },
                {
                    "number": 2,
                    "text": "Bwe Ij leļo̧k n̄an er juon kien; kōn menin eo̧ron̄ im ron̄jake, bwe āindein Irooj ej ba n̄an er—"
                },
                {
                    "number": 3,
                    "text": "N̄a, Irooj, Iaar jitōn̄ er, im kapit er n̄an rijerbal ro ioon revelesōn ko im kien ko me Iaar liļo̧k n̄an er, im ko tokālik Inaaj liļo̧k n̄an er;"
                },
                {
                    "number": 4,
                    "text": "Im juon ennaan in jerbal in Inaaj aikuji jān er ilo raan in ekajet eo."
                },
                {
                    "number": 5,
                    "text": "Kōn menin, Iaar jitōn̄e n̄an er, im en̄in ej jerbal eo aer ilo kabun̄ eo an Anij, n̄an kajeikiki er im n̄irbōktak ko kaki, aaet, jeraam̧m̧an ko jāni."
                },
                {
                    "number": 6,
                    "text": "Kōn menin, juon kien Ij leļo̧k n̄an er, bwe ren jab naaj liļo̧k men kein n̄an kabun̄ in, im jab n̄an laļ in;"
                },
                {
                    "number": 7,
                    "text": "Mekarta, toun wōt aer bōk eļapļo̧k jān aikuji n̄an mennin aikuj ko im kōņaan ko aer, e naaj leļo̧k ilo im̧ōn ko̧koņ eo Aō;"
                },
                {
                    "number": 8,
                    "text": "Im jeraam̧m̧an ko renaaj kōjenolo̧ki n̄an ro rej pād ilo Zaion, im n̄an epepen ko aer, toun wōt aer erom rijolōt ekkar n̄an kien ko an aelōn̄ eo."
                },
                {
                    "number": 9,
                    "text": "Lo, en̄in ej ta Irooj eaikuji jān em̧m̧aan otemjej ilo eddo eo an, em̧ool āinwōt N̄a, Irooj, Iaar jitōn̄ ak naaj tokālik jitōn̄ n̄an jabdewōt em̧m̧aan."
                },
                {
                    "number": 10,
                    "text": "Im lo, ejjeļo̧k juon ej jo̧o̧r jān kien in im ej an kabun̄ eo an Anij eo emour;"
                },
                {
                    "number": 11,
                    "text": "Aaet, jab bisop eo, jab eo ej lale im̧ōn ko̧koņ eo an Irooj, jab e eo jitōn̄ ilo eddo ko ioon men ko an kanniōk."
                },
                {
                    "number": 12,
                    "text": "E eo jitōn̄ e n̄an kōm̧m̧ani men ko an jetōb, ejja in wōt ej tōllo̧ke wōņāān, em̧ool āinwōt ro jitōn̄ er n̄an kōm̧m̧ani men ko an kanniōk;"
                },
                {
                    "number": 13,
                    "text": "Aaet, em̧ool ekanooj ļapļo̧k, ļapļo̧k eo me ej wōrļo̧k n̄an er kōn waļo̧k ko an Jetōb."
                },
                {
                    "number": 14,
                    "text": "Mekarta, ilo men ko mweiōmi ilo kanniōk kom̧ naaj jon̄an wōt juon, im men in ej jab ilo ebbanban, eļan̄n̄e jab ļapļo̧k in waļo̧k ko an Jetōb naaj dāpiji."
                },
                {
                    "number": 15,
                    "text": "Kiiō, kien in Ij leļo̧k n̄an ro rikarejera n̄an em̧m̧anļo̧k eo aer ke rej pād wōt, āinwōt juon waļo̧k in kōjeraam̧m̧an ko Aō ioon bōraer, im n̄an juon nebar kōn niknik eo aer im n̄an oņaake eo aer;"
                },
                {
                    "number": 16,
                    "text": "N̄an m̧ōn̄ā im n̄an balle; n̄an juon jolōt; n̄an m̧ōko im n̄an wāto ko, ilo jabdewōt jekjek ko N̄a, Irooj, Inaaj likūt er ie, im jabdewōt jikin eo N̄a, Irooj, Inaaj jilkinļo̧k er."
                },
                {
                    "number": 17,
                    "text": "Bwe rekar tiljek ioon elōn̄ men ko, im kar kōm̧m̧an em̧m̧an toun wōt aer kar jab jero̧wiwi."
                },
                {
                    "number": 18,
                    "text": "Lo, N̄a, Irooj, Ij tūriam̧o im naaj kōjeraam̧m̧an er, im renaaj deļo̧n̄ļo̧k ilo lan̄lōn̄ eo an men kein. Em̧ool āindein. Amen."
                }
            ]
        },
        "/study/scriptures/dc-testament/dc/71": {
            "uri": "/study/scriptures/dc-testament/dc/71",
            "title": "Katak im Bujen Ko 71",
            "data_type": "chapter",
            "chapter_name": "Jekjōn 71",
            "chapter_summary": [
                "1–4, Josep Smith im Sidney Rigdon kar jilkinļo̧k er n̄an kabun̄bun̄ļo̧k gospel eo; 5–11, Rikōjdat ro an Ro Rekwōjarjar renaaj pok."
            ],
            "verses": [
                {
                    "number": 1,
                    "text": "Lo, āindein Irooj ej ba n̄an ro rikarejera Josep Smith, Jun., im Sidney Rigdon, bwe iien eo em̧ool emoottok im aikuj in im emennin aikuj ilo N̄a bwe kom̧ ro en kōpeļļo̧k lo̧n̄iūmiro ilo kabun̄bun̄ļo̧k gospel eo Aō, men ko an aelōn̄ eo, tipdiki mennin ittino ko ie jān jeje ko rekwōjarjar, ekkar n̄an m̧ōttan eo an Jetōb im kajoor me naaj lewōj n̄an kom̧ro, em̧ool āinwōt Ankilaō."
                },
                {
                    "number": 2,
                    "text": "Em̧ool Ij ba n̄an kom̧ro, kabun̄bun̄ļo̧k n̄an laļ ilo jikin ko ipeļaakin ijin, im ilo kabun̄ in barāinwōt, kōn tōrean jidik iien, em̧ool m̧ae naaj kaalikkar e n̄an kom̧ro."
                },
                {
                    "number": 3,
                    "text": "Em̧ool en̄in ej mijen eo n̄an jidik iien, eo me Ij lewōj n̄an kom̧ro."
                },
                {
                    "number": 4,
                    "text": "Kōn menin, kom̧ro en jerbal ilo jikin kallib eo Aō. Kūr ioon ro rej pād ioon laļ, im jeje ļo̧o̧k in kam̧ool, im kōpooj iaļ eo n̄an kien ko im revelesōn ko me rej itok."
                },
                {
                    "number": 5,
                    "text": "Kiiō, lo en̄in ej mālōtlōt; jabdewōt ej kōnono ie, e en meļeļe im bōke barāinwōt;"
                },
                {
                    "number": 6,
                    "text": "Bwe n̄an eo ej bōk e naaj leļo̧k ekanooj ļapļo̧k, em̧ool kajoor."
                },
                {
                    "number": 7,
                    "text": "Kōn menin, kom̧ro en pukwōj rikōjdat ro ami; kūr ioer n̄an iioon kom̧ro jim̧or ilo im̧aan armej im ilo ittino; im toun wōt amiro tiljek aer jook naaj kaalikkare."
                },
                {
                    "number": 8,
                    "text": "Kōn menin, kōtļo̧k bwe ren bōk m̧aantak un ko rekajoor aer ņae Irooj."
                },
                {
                    "number": 9,
                    "text": "Em̧ool, āindein Irooj ej ba n̄an kom̧ro—ejjeļo̧k kein tariņae kōm̧anm̧an ņae kom̧ro enaaj jeraam̧m̧an;"
                },
                {
                    "number": 10,
                    "text": "Im eļan̄n̄e jabdewōt armej ej kotak ainikien ņae kom̧ro naaj pukwōj e ilo iien eo Aō make."
                },
                {
                    "number": 11,
                    "text": "Kōn menin, kōjparok kien ko Aō; rej m̧ool im tiljek. Em̧ool āindein. Amen."
                }
            ]
        },
        "/study/scriptures/dc-testament/dc/72": {
            "uri": "/study/scriptures/dc-testament/dc/72",
            "title": "Katak im Bujen Ko 72",
            "data_type": "chapter",
            "chapter_name": "Jekjōn 72",
            "chapter_summary": [
                "1–8, Elder ro ren leļo̧k juon ellaajrak in tōprak in eddo ko aer n̄an bisop eo; 9–15, Bisop eo ej kōjparok im̧ōn ko̧koņ eo im lale ro rijeram̧ōl im riaikuj; 16–26, Bisop ro ren kam̧ool tōllo̧ke eo an elder ro."
            ],
            "verses": [
                {
                    "number": 1,
                    "text": "Eo̧ron̄, im ron̄jake ainikien Irooj, O kom̧ ro rekar kobatok ippān doon, ro rej pris utiej ro an kabun̄ eo Aō, ro n̄an er aelōn̄ eo im kajoor em̧ōj liļo̧k."
                },
                {
                    "number": 2,
                    "text": "Bwe em̧ool āindein Irooj ej ba, e mennin aikuj ilo N̄a bwe juon bisop en ijjitōn̄ n̄an kom̧, ak jān kom̧, n̄an kabun̄ in ilo m̧ōttan jab in ilo jikin kallib an Irooj."
                },
                {
                    "number": 3,
                    "text": "Im em̧ool ilo men in kom̧ ar kōm̧m̧ane ilo mālōtlōt, bwe men in Irooj eaikuji, jān pein ribōk eddo otemjej, n̄an leļo̧k juon ellaajrak in tōprak in eddo eo an, jim̧or ilo iien in im ilo indeeo."
                },
                {
                    "number": 4,
                    "text": "Bwe eo ej tiljek im mālōtlōt ilo iien naaj watōke bwe e etōllo̧ke jolōt im̧ōn irooj ko kōpooj n̄an e jān Jema."
                },
                {
                    "number": 5,
                    "text": "Em̧ool Ij ba n̄an kom̧, elder ro an kabun̄ in ilo m̧ōttan in ilo jikin kallib in Aō renaaj leļo̧k juon ellaajrak in tōprak in eddo ko aer n̄an bisop eo, eo naaj jitōn̄e jān Eō ilo m̧ōttan jab in ilo jikin kallib in Aō."
                },
                {
                    "number": 6,
                    "text": "Men kein renaaj jeje ilo ļo̧o̧k, n̄an liļo̧ki n̄an bisop eo ilo Zaion."
                },
                {
                    "number": 7,
                    "text": "Im eddo eo an bisop eo naaj kaalikkare jān kien ko me kar lewōji, im ainikien kwelo̧k eo."
                },
                {
                    "number": 8,
                    "text": "Im kiiō, em̧ool Ij ba n̄an kom̧, rikarejera Newel K. Whitney ej ļeo naaj jitōn̄e im kapiti n̄an kajoor in. En̄in ej ankilaan Irooj ami Anij, ami Ripinmuur. Em̧ool āindein. Amen."
                },
                {
                    "number": 9,
                    "text": "Naan eo an Irooj, kobaļo̧k n̄an kien eo me kar lewōje, im kaalikkar eddo eo an bisop eo em̧ōj kapiti n̄an kabun̄ in ilo m̧ōttan jab in ilo jikin kallib in, eo ej lukkuun en̄in—"
                },
                {
                    "number": 10,
                    "text": "N̄an kōjparoke im̧ōn ko̧koņ eo an Irooj; n̄an bōki jāān ko an kabun̄ in ilo m̧ōttan jab in ilo jikin kallib eo;"
                },
                {
                    "number": 11,
                    "text": "N̄an bōk juon ellaajrak an elder ro āinwōt m̧oktaļo̧k kar kōmlet; im n̄an ņa wāween kōņaan ko aer, ro renaaj kōļļā kōn men ko me rej bōki, jon̄an wōt aer maron̄ in kōļļā;"
                },
                {
                    "number": 12,
                    "text": "Bwe men in barāinwōt en maron̄ kōjenolo̧k n̄an em̧m̧an eo an kabun̄ in, n̄an ro rijeram̧ōl im riaikuj."
                },
                {
                    "number": 13,
                    "text": "Im eo ej jab maron̄ in kōļļā, juon ellaajrak naaj leļo̧k n̄an bisop eo an Zaion, eo enaaj kōļļāik m̧uri eo jān men eo Irooj enaaj likūt ilo pā ko pein."
                },
                {
                    "number": 14,
                    "text": "Im jerbal ko an ro retiljek im rej jerbal ilo men ko an jetōb, ilo kōm̧akūtkūt gospel eo im men ko an aelōn̄ eo n̄an kabun̄ in, im n̄an laļ in, renaaj uwaake m̧uri eo n̄an bisop eo ilo Zaion;"
                },
                {
                    "number": 15,
                    "text": "Āindein ej diwōjtok jān kabun̄ eo, bwe ekkar n̄an kien eo armej otemjej ej wanlōn̄tak n̄an Zaion eaikuj likūt men otemjeļo̧k im̧aan bisop eo ilo Zaion."
                },
                {
                    "number": 16,
                    "text": "Im kiiō, em̧ool Ij ba n̄an kom̧, bwe āinwōt ke elder otemjej ilo m̧ōttan jab in ilo jikin kallib in eaikuj leļo̧k juon ellaajrak in eddo eo an n̄an bisop eo ilo m̧ōttan jab in ilo jikin kallib in—"
                },
                {
                    "number": 17,
                    "text": "Juon peba in kam̧ool jān riekajet eo ak bisop eo ilo m̧ōttan jab in ilo jikin kallib in, n̄an bisop eo ilo Zaion, ej kōm̧m̧an bwe armej otemjej erreo, im ej uwaak men otemjej, kōn juon jolōt, im n̄an bōk e āinwōt juon ribōk eddo emālōtlōt im āinwōt juon rijerbal etiljek;"
                },
                {
                    "number": 18,
                    "text": "Eļan̄n̄e jaab bisop eo an Zaion e jamin bōk e."
                },
                {
                    "number": 19,
                    "text": "Im kiiō, em̧ool Ij ba n̄an kom̧, kōtļo̧k bwe elder otemjej eo e naaj leļo̧k juon ellaajrak n̄an bisop eo an kabun̄ in ilo m̧ōttan jab in ilo jikin kallib in ren jakem̧aantak jān jarlepju in rijar eo ak jarlepju in rijar ko, ko ej jerbal ie, bwe en maron̄ watōk emake im ellaajrak ko an rem̧m̧an ilo aolep men ko otemjeļo̧k."
                },
                {
                    "number": 20,
                    "text": "Im bar juon alen, kōtļo̧k bwe ro rikarejera im jitōn̄ er āinwōt ribōk eddo ro ioon n̄irbōktak ko ikijjien jeje an kabun̄ eo Aō en wōr aer ilo jipan̄ eo jān bisop eo ak bisop ro ilo aolep men ko otemjeļo̧k—"
                },
                {
                    "number": 21,
                    "text": "Bwe revelesōn ko ren maron̄ likūti ilo bok, im ilo̧k n̄an jem̧ļo̧k ko an laļ; bwe ren maron̄ barāinwōt bōk jāān ko me renaaj kōjeraam̧m̧an kabun̄ in ilo aolep men otemjeļo̧k;"
                },
                {
                    "number": 22,
                    "text": "Bwe ren barāinwōt maron̄ watōk er remālim ilo aolep men ko otemjeļo̧k, im ellaajrak āinwōt rijerbal ro remālōtlōt."
                },
                {
                    "number": 23,
                    "text": "Im kiiō, lo, en̄in naaj juon jon̄ok n̄an aolep branch ko otemjej an kabun̄ eo Aō, ilo jabdewōt āne naaj kajutak er ie. Im kiiō Ij kōm̧m̧ane jem̧ļo̧k in ennaan kein Aō. Amen."
                },
                {
                    "number": 24,
                    "text": "Jet wōt naan n̄an kobaikļo̧k n̄an kien ko an aelōn̄ eo, ikijjien ro uwaan kabun̄ in—er ro kar jitōn̄ er jān Jetōb Kwōjarjar n̄an wanlōn̄ļo̧k n̄an Zaion, im er ro ej aer utiej n̄an wanlōn̄ļo̧k n̄an Zaion—"
                },
                {
                    "number": 25,
                    "text": "Kōtļo̧k bwe ren bōk lōn̄ļo̧k ippāer n̄an bisop eo juon peba in kam̧ool jān jilu elder ro an kabun̄ in, ak juon peba in kam̧ool jān bisop eo;"
                },
                {
                    "number": 26,
                    "text": "Eļan̄n̄e jaab eo enaaj wanlōn̄ļo̧k n̄an āneen Zaion jamin naaj watōk e juon ribōk eddo emālōtlōt. En̄in ej barāinwōt juon waanjon̄ok. Amen."
                }
            ]
        },
        "/study/scriptures/dc-testament/dc/73": {
            "uri": "/study/scriptures/dc-testament/dc/73",
            "title": "Katak im Bujen Ko 73",
            "data_type": "chapter",
            "chapter_name": "Jekjōn 73",
            "chapter_summary": [
                "1–2, Elder ro ren wōnm̧aanļo̧k wōt n̄an kwaļo̧k naan; 3–6, Josep Smith im Sidney Rigdon ren wōnm̧aanļo̧k wōt n̄an ukōte Baibōļ eo m̧ae an dedeļo̧k."
            ],
            "verses": [
                {
                    "number": 1,
                    "text": "Bwe em̧ool, āindein Irooj ej ba, emennin aikuj ilo N̄a bwe ren wōnm̧aanļo̧k wōt ilo kwaļo̧k gospel eo, im ilo kōketak jarlepju in rijar ko ilo jikin ko ipeļaakin ijin, m̧ae kwelo̧k;"
                },
                {
                    "number": 2,
                    "text": "Innām, lo, naaj kaalikkar e n̄an er, jān ainikien kwelo̧k eo, jet ian mijen ko aer."
                },
                {
                    "number": 3,
                    "text": "Kiiō, em̧ool Ij ba n̄an kom̧ro rikarejera, Josep Smith, Jun., im Sidney Rigdon, Irooj ej ba, emennin aikuj n̄an bar ukok;"
                },
                {
                    "number": 4,
                    "text": "Im, toun wōt an ekkar, n̄an kwaļo̧k naan ilo jikin ko ipeļaakin ijin m̧ae kwelo̧k; im ālikin men en emennin aikuj n̄an wōnm̧aanļo̧k ilo jerbal in ukok m̧ae an dedeļo̧k."
                },
                {
                    "number": 5,
                    "text": "Im men in ej juon jon̄ok n̄an elder ro m̧ae eļapļo̧k jeļāļo̧kjeņ, em̧ool āinwōt e kar jeje."
                },
                {
                    "number": 6,
                    "text": "Kiiō Ij lewōj ejjeļo̧k eļapļo̧k jān in n̄an kom̧ ilo iien in. Mejmije laļūm̧ im en alikkar am koļmānļo̧kijeņ. Em̧ool āindein. Amen."
                }
            ]
        },
        "/study/scriptures/dc-testament/dc/74": {
            "uri": "/study/scriptures/dc-testament/dc/74",
            "title": "Katak im Bujen Ko 74",
            "data_type": "chapter",
            "chapter_name": "Jekjōn 74",
            "chapter_summary": [
                "1–5, Paul ej kapilōk Kabun̄ eo ilo raan ko an n̄an jab kōjparok kien Moses; 6–7, Ajri ro reddik rewānōk im em̧ōj kokwōjarjar er kōn Pinmuur eo."
            ],
            "verses": [
                {
                    "number": 1,
                    "text": "Bwe ļeo pālele ej jab tōmak kokwōjarjar e jān kōrā eo pāleen, im kōrā eo pālele im jab tōmak kokwōjarjar e jān ļeo pāleen; eļan̄n̄e jaab ajri ro nejimi rettoon, ak kiiō rekwōjarjar."
                },
                {
                    "number": 2,
                    "text": "Kiiō, ilo raan ko an rijjilōk ro kien m̧wijm̧wij eaar pād ilubwiljin aolep riJu ro rekar jab tōmak ilo gospel eo an Jisōs Kraist."
                },
                {
                    "number": 3,
                    "text": "Im eaar waļo̧k bwe eaar jebartok juon akwāālel ilubwiljin armej ko kōn kien m̧wijm̧wij eo, bwe ļeo pālele ej jab tōmak eaar kōņaan bwe ajri ro nejin ren m̧wijm̧wij im pād ium̧win kien Moses, kien eo me em̧ōj an kar kūrm̧ool."
                },
                {
                    "number": 4,
                    "text": "Im eaar waļo̧k bwe ajri ro, kōnke kar kōkaajriri er ium̧win kien Moses, kar eo̧ron̄ m̧anit ko an ro jemāer im rekar jab tōmak gospel eo an Kraist, jān men in rekar erom jab kwōjarjar."
                },
                {
                    "number": 5,
                    "text": "Kōn menin, jān un in rijjilōk eo eaar jeje n̄an kabun̄ eo, im leļo̧k n̄an er juon kien, jaab jān Irooj, ak jān e make, bwe juon ritōmak en jab kobaļo̧k n̄an juon eo ej jab tōmak; ijello̧kun n̄e kien Moses ej jako jān ilubwiljier;"
                },
                {
                    "number": 6,
                    "text": "Bwe ajri ro nejier ren maron̄ pād wōt im jab m̧wijm̧wij; im bwe m̧anit eo en maron̄ jako, eo me ej ba bwe ajri ro reddik rej jab wānōk; bwe e kar pād ilubwiljin riJu ro;"
                },
                {
                    "number": 7,
                    "text": "Ak ajri ro reddik reweeppān, kōnke kokwōjarjar er kōn pinmuur eo an Jisōs Kraist; im en̄in ej meļeļe eo an jeje ko rekwōjarjar."
                }
            ]
        },
        "/study/scriptures/dc-testament/dc/75": {
            "uri": "/study/scriptures/dc-testament/dc/75",
            "title": "Katak im Bujen Ko 75",
            "data_type": "chapter",
            "chapter_name": "Jekjōn 75",
            "chapter_summary": [
                "1–5, Elder ro retiljek rej kwaļo̧k kōn gospel eo renaaj bōk mour indeeo; 6–12, Jar n̄an bōk Rikaenōm̧m̧an eo, eo ej katakin kōn men otemjeļo̧k; 13–22, Elder ro renaaj jijet ilo ekajet e ro rekar jab bōk ennaan eo aer; 23–36, Baam̧le ko an mijenede ro ren bōk jipan̄ jān Kabun̄ in."
            ],
            "verses": [
                {
                    "number": 1,
                    "text": "Em̧ool, em̧ool, Ij ba n̄an kom̧, N̄a eo ej ekkōnono em̧ool jān ainikien Jetōb eo Aō, em̧ool Alpa im Omega, ami Irooj im ami Anij—"
                },
                {
                    "number": 2,
                    "text": "Eo̧ron̄, O kom̧ ro rekar letok etami n̄an ilo̧k n̄an kabun̄bun̄ļo̧k gospel eo Aō, im n̄an jepi jikin kallib eo Aō."
                },
                {
                    "number": 3,
                    "text": "Lo, Ij ba n̄an kom̧ bwe ej Ankilaō bwe kom̧in ilo̧k im jab pād, ak jab jowan ak jerbal kōn ami kajoor—"
                },
                {
                    "number": 4,
                    "text": "Im kotake ainikiōmi āinwōt kōn ainikien juon jilel, im kabun̄bun̄ļo̧k m̧ool eo ekkar n̄an revelesōn ko im kien ko me Iaar liwōj n̄an kom̧."
                },
                {
                    "number": 5,
                    "text": "Im āindein, eļan̄n̄e kom̧ij tiljek kom̧ naaj eddo kōn elōn̄ leen, im uwa kōn utiej, im wōj, im jab wabanban, im mour indeeo."
                },
                {
                    "number": 6,
                    "text": "Kōn menin, em̧ool Ij ba n̄an eok rikarejera William E. McLellin, Ij m̧anļo̧k mijen eo me Iaar leļo̧k n̄an e n̄an etal n̄an laļ ko iturear;"
                },
                {
                    "number": 7,
                    "text": "Im Ij leļo̧k n̄an e juon mijen im juon kien ekāāl, eo ilo e N̄a, Irooj, Ij kauweik e kōn ellotaan ko an būruōn;"
                },
                {
                    "number": 8,
                    "text": "Im eaar jero̧wiwi; mekarta, Ij jeorļo̧k an bōd im ba n̄an e bar juon alen, Kwōn ilo̧k ilo laļ ko ituiōn̄."
                },
                {
                    "number": 9,
                    "text": "Im rikarejera Luk Johnson en etal ippān, im kabun̄bun̄ļo̧k men ko me Iaar jiron̄ er—"
                },
                {
                    "number": 10,
                    "text": "Im kūr ioon etan Irooj kōn Rikaenōm̧m̧an eo, eo enaaj katakin er aolep men otemjeļo̧k remennin aikuj n̄an er—"
                },
                {
                    "number": 11,
                    "text": "Im jar iien otemjej bwe ren maron̄ jab ļotļo̧k; im toun wōt aer kōm̧m̧ane men in, Inaaj pād ippāer em̧ool n̄an jem̧ļo̧kin."
                },
                {
                    "number": 12,
                    "text": "Lo, en̄in ej ankilaan Irooj am Anij kōn kwe. Em̧ool āindein. Amen."
                },
                {
                    "number": 13,
                    "text": "Im bar juon alen, em̧ool āindein Irooj ej ba, rikarejera Orson Hyde im rikarejera Samuel H. Smith ren bōk aer ito-itak ļo̧k ilo laļ ko iturear, im kabun̄bun̄ļo̧k men kein ko me Iaar jiron̄ er; im toun wōt aer tiljek, lo, I naaj pād ippāer em̧ool n̄an jem̧ļo̧kin."
                },
                {
                    "number": 14,
                    "text": "Im bar juon alen, em̧ool Ij ba n̄an rikarejera Lyman Johnson, im n̄an rikarejera Orson Pratt, renaaj barāinwōt bōk ito-itak eo aer ļo̧k ilo laļ ko iturear; im lo, im lo, Ij pād ippāer barāinwōt, em̧ool n̄an jem̧ļo̧kin."
                },
                {
                    "number": 15,
                    "text": "Im bar juon alen, Ij ba n̄an rikarejera Asa Dodds, im n̄an rikarejera Calves Wilson, bwe erro en barāinwōt bōk ito-itak eo aer n̄an laļ ko iturilik, im kabun̄bun̄ļo̧k gospel eo Aō, em̧ool āinwōt Iaar jiron̄ er."
                },
                {
                    "number": 16,
                    "text": "Im e eo ej tiljek naaj anjo̧ ioon aolep men otemjeļo̧k, im naaj kotak e ilo raan eo āliktata."
                },
                {
                    "number": 17,
                    "text": "Im bar juon alen, Ij ba n̄an rikarejera Major N. Ashley, im rikarejera Burr Riggs, ren bōk ito-itak eo aer barāinwōt ļo̧k ilo laļ eo iturōk."
                },
                {
                    "number": 18,
                    "text": "Aaet, aolep rein ren bōk ito-itak ko aer, āinwōt Iaar jiron̄ er, im etal jān em̧ n̄an em̧, im jān jikin ko reddik n̄an jikin ko reddik, im jān jikin kwelo̧k n̄an jikin kwelo̧k."
                },
                {
                    "number": 19,
                    "text": "Im ilo jabdewōt em̧ kom̧ij deļo̧n̄, im rej bōk kom̧, likūt ami kōjeraam̧m̧an ioon m̧weo."
                },
                {
                    "number": 20,
                    "text": "Im ilo jabdewōt em̧ kom̧ij deļo̧n̄, im rej jab bōk kom̧, kom̧ naaj etal jān m̧weo ilo jidimkij, im pikpikūrļo̧k būn̄al in neemi āinwōt juon kam̧ool ņae er."
                },
                {
                    "number": 21,
                    "text": "Im kom̧ naaj obrak kōn lan̄lōn̄ im m̧ōņōņō; im jeļā men in, bwe ilo raan in ekajet eo kom̧ naaj riekajet ro an m̧weo, im liaakeļo̧k er;"
                },
                {
                    "number": 22,
                    "text": "Im enaaj ļapļo̧k an em̧m̧an n̄an ripegan ilo raan in ekajet eo, jān m̧weo; kōn menin, kan̄ōrn̄ōre ipūmi im kom̧in tiljek, im kom̧ naaj anjo̧ ioon aolep men otemjeļo̧k, im naaj kotak kom̧ ilo raan eo āliktata. Em̧ool āindein. Amen."
                },
                {
                    "number": 23,
                    "text": "Im bar juon alen, āindein Irooj ej ba n̄an kom̧, O kom̧ elder ro an kabun̄ eo Aō, ro em̧ōj lewōj etami bwe kom̧in maron̄ jeļā Ankilaan kōn kom̧—"
                },
                {
                    "number": 24,
                    "text": "Lo, Ij ba n̄an kom̧, bwe ej ijo kuņaan kabun̄ eo in n̄an jipan̄ ilo rejetake baam̧le ko an ro, im barāinwōt n̄an rejetake baam̧le ko an ro kūri er im reaikuj jilkinļo̧k er n̄an laļ n̄an kabun̄bun̄ļo̧k gospel eo n̄an laļ in."
                },
                {
                    "number": 25,
                    "text": "Kōn menin, N̄a, Irooj, Ij lewōj n̄an kom̧ kein in, bwe kom̧in bōk jikin ko n̄an baam̧le ko ami, toun wōt an ro jeiūm̧i im jatūmi m̧ōņōņō in kōpeļļo̧k burueer."
                },
                {
                    "number": 26,
                    "text": "Im aolep rein im remaron̄ bōk jikin ko n̄an baam̧le ko aer, im rejetake eo an kabun̄ n̄an er, ren jab kab likjab jān ilo̧k ilo laļ in, men̄e n̄an rear ak n̄an rilik, ak n̄an iōn̄ ak n̄an rak."
                },
                {
                    "number": 27,
                    "text": "Ren kajjitōk im renaaj bōk, kaļļaļļaļ im enaaj peļļo̧k n̄an er, im naaj kōjjeļāik er n̄an ijo eutiej, em̧ool jān Rikaenōm̧m̧an eo, n̄an ia renaaj etal."
                },
                {
                    "number": 28,
                    "text": "Im bar juon alen, em̧ool Ij ba n̄an kom̧, bwe aolep em̧m̧aan eo ej aikuj kakke aikuj n̄an baam̧le eo an make, en kakke, im ilo wāween in ej jamin naaj m̧wijkōk jān kūrawūn eo an; im en jerbal ilo kabun̄ in."
                },
                {
                    "number": 29,
                    "text": "Aolep em̧m̧aan en tiljek ilo aolep men kein. Im rijowan ej jamin wōr jikin ilo kabun̄ in, ijello̧kun wōt n̄e ej ukeļo̧k im kajim̧wi iaļ ko an."
                },
                {
                    "number": 30,
                    "text": "Kōn menin, rikarejera Simeon Carter im rikarejera Emer Harris ren bōrokuk ilo jerbal in;"
                },
                {
                    "number": 31,
                    "text": "Im barāinwōt rikarejera Ezra Thayre im rikarejera Tomas B. Marsh;"
                },
                {
                    "number": 32,
                    "text": "Im rikarejera Hyrum Smith im rikarejera Reynolds Cahoon;"
                },
                {
                    "number": 33,
                    "text": "Im barāinwōt rikarejera Daniel Stanton im rikarejera Seymour Brunson;"
                },
                {
                    "number": 34,
                    "text": "Im barāinwōt rikarejera Sylvester Smith im rikarejera Gideon Carter;"
                },
                {
                    "number": 35,
                    "text": "Im barāinwōt rikarejera Ruggles Eames im rikarejera Stipen Burnett;"
                },
                {
                    "number": 36,
                    "text": "Im barāinwōt rikarejera Micah B. Welton im barāinwōt rikarejera Iden Smith. Em̧ool āindein. Amen."
                }
            ]
        },
        "/study/scriptures/dc-testament/dc/76": {
            "uri": "/study/scriptures/dc-testament/dc/76",
            "title": "Katak im Bujen Ko 76",
            "data_type": "chapter",
            "chapter_name": "Jekjōn 76",
            "chapter_summary": [
                "1–4, Irooj ej Anij; 5–10, Mennin ittino ko an aelōn̄ eo naaj kwaļo̧ki n̄an aolep ro rej tōmak; 11–17, Aolep renaaj jerkaktok ilo jerkakpeje eo an ro rem̧m̧an im ro renana; 18–24, Ro rej pād ilo elōn̄ laļ ko rej m̧aan im kōrā ro keotak in Anij kōn Pinmuur eo an Jisōs Kraist; 25–29, Juon enjeļ an Anij eaar wōtlo̧k im erom devil; 30–49, M̧aan ro nejin marok rej iioon en̄taan eo ejjeļo̧k jem̧ļo̧kin; aolep ro jet rej bōk jet ļamļamin lo̧mo̧o̧r; 50–70, Aiboojoj im wōņāān eo ro em̧ōj aer bōk mour indeeo ilo aelōn̄ selestial em̧ōj kōmmeļeļeiki; 71–80, Ro renaaj jolōte aelōn̄ terrestrial em̧ōj kōmmeļeļeiki; 81–113, Jekjekin ro ilo aiboojoj kein telestial, terrestrial, im selestial em̧ōj kōmmeļeļeiki; 114–119, Ro rej tōmak remaron̄ lo im meļeļe mennin ittino ko an Aelōn̄ eo an Anij jān kajoor eo an Jetōb Kwōjarjar."
            ],
            "verses": [
                {
                    "number": 1,
                    "text": "Ronjake, O kom̧ lan̄ ko, im letok lo̧jiln̄ūm̧, O laļ, im m̧ōņōņō kom̧ ro rej pād ie, bwe Irooj ej Anij, im ijello̧kun E ebar ejjeļo̧k Rilo̧mo̧o̧r."
                },
                {
                    "number": 2,
                    "text": "Eļap ej An mālōtlōt, im kabwilōn̄lōn̄ rej iaļ ko An, im jetn̄akin kōm̧m̧an ko An ejjeļo̧k emaron̄ loi."
                },
                {
                    "number": 3,
                    "text": "Jibadbad ko An rej jab likjab, barāinwōt ejjeļo̧k emaron̄ dāpij Pein."
                },
                {
                    "number": 4,
                    "text": "Jān indeeo n̄an indeeo E ej āinwōt juon, im iiō ko An rej jab likjab."
                },
                {
                    "number": 5,
                    "text": "Bwe āindein Irooj ej ba—N̄a, Irooj, Ij tūriam̧o im jouj n̄an ro rej mijak Eō, im itok-limo n̄an kautiej ro rej jerbal n̄an Eō ilo jim̧we im ilo m̧ool n̄an jem̧ļo̧kin."
                },
                {
                    "number": 6,
                    "text": "Eļap naaj men eo wōņāer im indeeo naaj aer aiboojoj."
                },
                {
                    "number": 7,
                    "text": "Im n̄an er Inaaj kwaļo̧k aolep mennin ittino ko, aaet, aolep mennin ittino ko reņojak an aelōn̄ eo Aō jān raan ko etto, im n̄an iiō ko rej itok, Inaaj kōjjeļāik er jān Aō kōņaan im Ankilaō kōn aolep men ko rej ekkejelļo̧k n̄an aelōn̄ eo Aō."
                },
                {
                    "number": 8,
                    "text": "Aaet, em̧ool kabwilōn̄lōn̄ ko an indeeo renaaj jeļā, im men ko rej itok Inaaj kwaļo̧ki n̄an er, em̧ool men ko in elōn̄ epepen ko."
                },
                {
                    "number": 9,
                    "text": "Im aer mālōtlōt enaaj ļap, im aer meļeļe enaaj tōpar ļo̧k lan̄; im im̧aer mālōtlōt an rimālōtlōt enaaj jako, im meļeļe an rijeļā enaaj itok n̄an kajejtokjān."
                },
                {
                    "number": 10,
                    "text": "Bwe jān Jetōb eo Aō Inaaj kōmeramļo̧k er, im jān kajoor eo Aō Inaaj kōjjeļāik er ittino ko an Ankilaō—aaet, em̧ool men ko me māj ejjan̄in kar loi, ak jab kar ron̄, ak jan̄in kar deļo̧n̄ ilo būruōn armej."
                },
                {
                    "number": 11,
                    "text": "Kōm, Josep Smith, Jun., im Sidney Rigdon, ke kōm ar pād ilo Jetōb ilo jon̄ouljiljino raan in Pāpode, ilo iiō eo an Irooj juon to̧ujin ruwalitōkbukwi im jiln̄uulruo—"
                },
                {
                    "number": 12,
                    "text": "Jān kajoor eo an Jetōb mājām raar peļļo̧k im meļeļe ko am rekar meramļo̧k, bwe āinwōt kōmin maron̄ lo im meļeļe men ko an Anij—"
                },
                {
                    "number": 13,
                    "text": "Em̧ool men ko me rekar jān jinoin m̧okta jān kar laļ, ko rekar kajutak in Jemān, kōn Nejin Eaar Keotake, eo eaar pād ilo ubōn Jemān, em̧ool jān jinoin."
                },
                {
                    "number": 14,
                    "text": "Eo kake kōmij kam̧ool kake; im kam̧ool eo me kōmij kōm̧m̧ane ej tarlep in gospel eo an Jisōs Kraist, eo ej Nejin, eo kōm ar loe im eo Ippān kōm ar kōm̧m̧ao ilo visōn jān lan̄."
                },
                {
                    "number": 15,
                    "text": "Bwe ke kōm ar kōm̧m̧ane jerbal in ukok eo, eo me Irooj ar jitōn̄e jān kōm, kōm ar itok n̄an kein karon̄oul ruwatimjuon eoon in ļalem jebta in Jon, eo me kar letok n̄an kōmro āinwōt in—"
                },
                {
                    "number": 16,
                    "text": "Eo ej ekkōnono kōn jerkakpeje an ro remej, kōn ro renaaj ron̄ ainikien eo Nejin Armej:"
                },
                {
                    "number": 17,
                    "text": "Im naaj waļo̧ktok; er ro rekar kōm̧m̧an em̧m̧an, ilo jerkakpeje eo an ro rem̧m̧an; im er ro rekar kōm̧m̧an nana, ilo jerkakpeje eo an ro renana."
                },
                {
                    "number": 18,
                    "text": "Kiiō men in eaar kōm̧m̧an bwe kōmin koļmānļo̧kijeņ, bwe kar letok e n̄an kōm jān Jetōb eo."
                },
                {
                    "number": 19,
                    "text": "Im ke kōm ar koļmānļo̧kijeņ kaki men kein, Irooj eaar un̄ūr mejān meļeļe ko am im rekar peļļo̧k, im aiboojoj eo an Irooj eaar romaak ipeļaakin ijo."
                },
                {
                    "number": 20,
                    "text": "Im kōm ar lo wōj eo an Nejin, ituanbwijmaron̄ in pein Jemān, im bōk jān likiio eo An;"
                },
                {
                    "number": 21,
                    "text": "Im kar lo enjeļ ro rekwōjarjar, im er ro kar kokwōjarjar er im̧aan tūroon eo An, rej kabun̄-jar n̄an Anij, im Lamb eo, ro rej kabun̄-jar n̄an E indeeo im indeeo."
                },
                {
                    "number": 22,
                    "text": "Im kiiō, ālikin elōn̄ naan in kam̧ool ko me kar letok kōn E, en̄in ej naan im kam̧ool eo, āliktata in aolep, eo me kōmij lewōj kōn E: Bwe E emour!"
                },
                {
                    "number": 23,
                    "text": "Bwe kōm ar lo E, em̧ool ituanbwijmaron̄ in Anij; im kōm ar ron̄ ainikien eo ej kam̧ool bwe E ej eo Nejin Emake Keotak in Jemān—"
                },
                {
                    "number": 24,
                    "text": "Bwe jān E, im kōn E, im ilo E, laļ ko rej im rekar ejaak, im ro rej pād ie rej m̧aan im kōrā ro nejin keotak n̄an Anij."
                },
                {
                    "number": 25,
                    "text": "Im men in kōm ar loe barāinwōt, im jeje ļo̧o̧k in kam̧ool, bwe enjeļ eo an Anij eo eaar ilo kōmaron̄e ilo im̧aan mejān Anij, eo eaar jum̧ae eo Nejin Keotake eo im Jemān eaar iakwe im eo eaar pād ilo ubōn Jemān, kar jolaļļo̧k jān im̧aan mejān Anij im Nejin."
                },
                {
                    "number": 26,
                    "text": "Im kar ņa etan Marok, bwe lan̄ ko rekar jan̄ kake e—e ar Lucifer, eo nejin jibbon̄."
                },
                {
                    "number": 27,
                    "text": "Im kōm ar lo, im lo, e ebun̄lo̧k! ebun̄lo̧k, em̧ool eo nejin jibbon̄!"
                },
                {
                    "number": 28,
                    "text": "Im ke kōm ar pād wōt ilo Jetōb eo, Irooj eaar jiron̄ kōm bwe kōmin jeje visōn eo; bwe kōm ar lo Setan, jedpānit eo etto, em̧ool devil eo, eo ar jum̧ae Anij, im kappukot n̄an bōk aelōn̄ eo an ad Anij im An Kraist—"
                },
                {
                    "number": 29,
                    "text": "Kōn menin, ej kōm̧m̧an tariņae ippān ro rekwōjarjar an Anij, im jepooļe peļaakier."
                },
                {
                    "number": 30,
                    "text": "Im kōm ar lo juon visōn in en̄taan ko an ro im eaar kōm̧m̧an tariņae im anjo̧ ioer, bwe āindein eaar itok ainikien Irooj n̄an kōm:"
                },
                {
                    "number": 31,
                    "text": "Āindein Irooj ej ba kōn aolep ro im rejeļā kajoor eo Aō, im kar kōm̧m̧an bwe er ren ribōk jān e, im kar kōtļo̧k er make kōn kajoor eo an devil n̄an anjo̧ ioer, im n̄an kaarmejjete m̧ool eo im jum̧ae kajoor eo Aō—"
                },
                {
                    "number": 32,
                    "text": "Er rej er ro rej m̧aan ro nejin marok, kōn er Iaar ba bwe en kar em̧m̧anļo̧k n̄an er eļan̄n̄e rekar jab ļotak;"
                },
                {
                    "number": 33,
                    "text": "Bwe er rej jāpe ko an libabne, ro jem̧ļo̧k eo aer ej n̄an en̄taan libabne an Anij, ippān devil im enjeļ ro an ilo indeeo;"
                },
                {
                    "number": 34,
                    "text": "Kake er Iaar ba bwe ejjeļo̧k jeorļo̧k bōd ilo laļ in ak ilo laļ eo ej itok—"
                },
                {
                    "number": 35,
                    "text": "Kōnke rekar kaarmejjete Jetōb Kwōjarjar eo ālikin aer kar bōk e, im kōnke rekar kaarmejjete Nejin Emake Keotak in Jemān, kōnke rekar debwāāl e n̄an er make im likūt E n̄an kajjookok etoojlo̧k."
                },
                {
                    "number": 36,
                    "text": "Er rein ro renaaj ilo̧k ilo lo̧jet in kijeek im brimstone, ippān devil im enjeļ ro an—"
                },
                {
                    "number": 37,
                    "text": "Im ro wōt im ioer mej eo kein karuo enaaj wōr an kajoor ioer;"
                },
                {
                    "number": 38,
                    "text": "Aaet, em̧ool, ro wōt im naaj ban lo̧mo̧o̧ren er ilo iien eo an Irooj make, ālikin en̄taan ko jān libabne eo An."
                },
                {
                    "number": 39,
                    "text": "Bwe aolep ro jet naaj bōkm̧aantak er jān jerkakpeje eo an ro remej, kōn anjo̧ im aiboojoj eo an Lamb eo, eo kar m̧ane, eo eaar pād ilo ubōn Jemān m̧okta jān kar kōm̧anm̧ani laļ ko."
                },
                {
                    "number": 40,
                    "text": "Im en̄in ej gospel eo, im naan ko rem̧m̧an, ko ainikien eo jān lan̄ eaar kam̧ooli n̄an kōm—"
                },
                {
                    "number": 41,
                    "text": "Bwe E eaar itok ilo laļ in, em̧ool Jisōs, n̄an kar debwāāl n̄an laļ in, im n̄an ineeki jero̧wiwi ko an laļ in, im n̄an kokwōjarjare laļ in, im n̄an karreoik e jān aolep jab weeppān;"
                },
                {
                    "number": 42,
                    "text": "Bwe kōn E aolep ren maron̄ mour ro Jemān eaar likūt ilo kajoor eo An im kar kōm̧anm̧an jān E;"
                },
                {
                    "number": 43,
                    "text": "Ro rej kaiboojoj Jemān, im kōjparok aolep jerbal ko an Pein, ijello̧kun m̧aan ro nejin mej im rej kaarmejjete Nejin ālikin an Jemān kar kwaļo̧k E."
                },
                {
                    "number": 44,
                    "text": "Kōn menin, ej lo̧mo̧o̧ren aolep ijello̧kun wōt er—renaaj etal ilo kaje n̄an indeeo, eo kaje ejjeļo̧k jem̧ļo̧kin, eo ej kaje indeeo im indeeo, n̄an pād ippān devil im enjeļ ro an ilo indeeo, ijo aer likaakrak reban mej, im kijeek eo ej jab kun, eo ej aer en̄taan—"
                },
                {
                    "number": 45,
                    "text": "Im jem̧ļo̧k eo an, im jab ijo jikin, ak jab aer en̄taan, ejjeļo̧k armej ejeļā;"
                },
                {
                    "number": 46,
                    "text": "Im e kar jab kwaļo̧k, im ej jab, im jamin kwaļo̧k e n̄an armej, ijello̧kun wōt n̄an ro rej bōk m̧ōttan;"
                },
                {
                    "number": 47,
                    "text": "Mekarta, N̄a, Irooj, Ij kwaļo̧k e jān visōn n̄an elōn̄, ak m̧ōkaj im kiili bar juon alen;"
                },
                {
                    "number": 48,
                    "text": "Kōn menin, jem̧ļo̧kin, depakpakin, utiejen, im m̧wilaļin, im kabbūrom̧ōjm̧ōjōn, rej jab meļeļe kake, ak ejjeļo̧k armej ijello̧kun wōt ro kapit er n̄an liaakeļo̧k in."
                },
                {
                    "number": 49,
                    "text": "Im kōm ar ron̄ ainikien eo, ej ba: Kom̧in je visōn in, bwe lo, en̄in ej jem̧ļo̧k in visōn eo kōn en̄taan ko an ro renana."
                },
                {
                    "number": 50,
                    "text": "Im bar juon alen kōmij jeje ļo̧o̧k in kam̧ool—bwe kōm ar lo im ron̄, im en̄in ej kam̧ool eo kōn gospel eo an Kraist kōn er ro renaaj wōnm̧aantak ilo jerkakpeje eo an ro rem̧m̧an—"
                },
                {
                    "number": 51,
                    "text": "Er rej erro rekar bōk naan in kam̧ool kōn Jisōs, im tōmak ioon Etan im kar peptaij ālikin jekjek in kallib eo an, jān kar kallib ilo dān eo ilo Etan, im men in ekkar n̄an kien eo me em̧ōj An kar letok—"
                },
                {
                    "number": 52,
                    "text": "Im jān kōjparok kien ko remaron̄ kwaļkoļ im karreo jān aolep jero̧wiwi ko aer, im bōk Jetōb Kwōjarjar jān likūt pā ko ioon jān eo kar kapiti im sili n̄an kajoor in;"
                },
                {
                    "number": 53,
                    "text": "Im ro rej anjo̧ ioon jān tōmak, im rej sil jān Jetōb Kwōjarjar in kallim̧ur, eo Jemān ej lutōkļo̧k ioon aolep ro rej jim̧we im m̧ool."
                },
                {
                    "number": 54,
                    "text": "Er rej er ro im rej kabun̄ eo an M̧aanje eo."
                },
                {
                    "number": 55,
                    "text": "Er rej er ro ilo peier Jemān eaar leļo̧k aolep men otemjeļo̧k—"
                },
                {
                    "number": 56,
                    "text": "Er rej er ro rej pris ro im kiin̄ ro, ro rekar bōk dipiio eo An, im An aiboojoj;"
                },
                {
                    "number": 57,
                    "text": "Im rej pris ro an Eo Eutiejtata, ilo̧kan ellaajrak eo an Melkizedek, eo eaar ilo̧kan ekkar eo an Inok, eo eaar ilo̧kan ekkar eo an Nejin Eaar Keotake."
                },
                {
                    "number": 58,
                    "text": "Kōn menin, āinwōt e kar jeje, er rej anij, em̧ool ro nejin Anij—"
                },
                {
                    "number": 59,
                    "text": "Kōn menin, aolep men otemjeļo̧k rej aer, men̄e mej ak mour, ak men ko kiiō, ak men ko rej itok, aolep rej aer im er rej an Kraist, im Kraist an Anij."
                },
                {
                    "number": 60,
                    "text": "Im er renaaj anjo̧ ioon aolep men otemjeļo̧k."
                },
                {
                    "number": 61,
                    "text": "Kōn menin, en ejjeļo̧k armej ej kōmmejāje ilo armej, ak e en kōmmejāje ilo Anij, eo enaaj door aolep rikōjdat ro an ium̧win neen."
                },
                {
                    "number": 62,
                    "text": "Rein renaaj jokwe ilo im̧aan mejān Anij im an Kraist indeeo im indeeo."
                },
                {
                    "number": 63,
                    "text": "Errein ro im E naaj bōk er Ippān, n̄e E naaj itok ilo kōdo̧ ko ilan̄ n̄an irooj ioon laļ ioon armej ro An."
                },
                {
                    "number": 64,
                    "text": "Errein ro enaaj wōr aer ilo jerkakpeje eo m̧oktata."
                },
                {
                    "number": 65,
                    "text": "Errein ro renaaj jerkaktok ilo jerkakpeje eo an ro rem̧m̧an."
                },
                {
                    "number": 66,
                    "text": "Errein rej ro raar itok n̄an Toļ Zaion, im n̄an jikin kwelo̧k eo an Anij emour, jikin eo ilan̄, eo ekwōjarjar jān aolep."
                },
                {
                    "number": 67,
                    "text": "Errein rej ro rekar itok n̄an juon jarin enjeļ raņ reban bwini, jān juon kobatok eļap im kabun̄ eo an Inok, im eo an M̧aanje eo."
                },
                {
                    "number": 68,
                    "text": "Errein rej ro etaer rekar jeje ilo lan̄, ijo Anij im Kraist rej riekajet an aolep."
                },
                {
                    "number": 69,
                    "text": "Errein rej ro armej rejim̧we kōweeppān er kōn Jisōs rijojomar eo an bujen eo ekāāl, eo kar jerbale jān pinmuur eweeppān in kōn kōto̧o̧rļo̧k in bōtōktōkin make."
                },
                {
                    "number": 70,
                    "text": "Errein rej ro im ānbwinnier rej selestial, eo aiboojoj eo an ej āinwōt al, em̧ool aiboojoj eo an Anij, eo eutiejtata jān aolep, eo aiboojoj eo an aļ in lan̄ ekar jeje kake ke āindein."
                },
                {
                    "number": 71,
                    "text": "Im bar juon alen, kōm ar lo laļ eo terrestrial, im lo im lo, errein rej ro an terrestrial, ro aiboojoj eo aer eoktak jān eo an kabun̄ eo an M̧aanje eo eo ekar bōk dipiio in Jemān, em̧ool āinwōt an allōn̄ oktak jān al ilo lan̄."
                },
                {
                    "number": 72,
                    "text": "Lo, errein rej ro rekar mej ilo ejjeļo̧k kien."
                },
                {
                    "number": 73,
                    "text": "Im barāinwōt rej jetōb ko an armej ro dāpij er ilo kalbuuj, ro Nejin eaar loļo̧k er, im kwaļo̧k gospel eo n̄an er, bwe remaron̄ ekajet ekkar n̄an armej ilo kanniōk;"
                },
                {
                    "number": 74,
                    "text": "Ro rekar jab bōk naan in kam̧ool kōn Jisōs ilo kanniōk, ak tokālik rekar bōk e."
                },
                {
                    "number": 75,
                    "text": "Errein rej ro armej rem̧m̧an in laļ, ro rekar pilo jān m̧oņ an armej raņ."
                },
                {
                    "number": 76,
                    "text": "Errein rej ro rej bōk aiboojoj eo An, ak jab dipiio."
                },
                {
                    "number": 77,
                    "text": "Errein ro rej bōk iiaio eo an eo Nejin, ak jab jān dipiio jān Jemān."
                },
                {
                    "number": 78,
                    "text": "Kōn menin, er rej ānbwin ko an terrestrial, im jab ānbwin ko an selestial, im oktak ilo aiboojoj āinwōt allōn̄ eoktak jān al."
                },
                {
                    "number": 79,
                    "text": "Errein ro rej jab kajoor ilo naan in kam̧ool kōn Jisōs; kōn menin, rej jab bōk kūrawūn eo ioon aelōn̄ eo an ad Anij."
                },
                {
                    "number": 80,
                    "text": "Im kiiō en̄in ej jem̧ļo̧k in visōn eo kōm ar loe kōn terrestrial, eo im Irooj eaar jiron̄ kōm n̄an jeje ke kōm ar pād wōt ilo Jetōb eo."
                },
                {
                    "number": 81,
                    "text": "Im bar juon alen, kōm ar lo aiboojoj eo an telestial, aiboojoj eo edikļo̧k, em̧ool āinwōt aiboojoj eo an iju ko eoktak jān aiboojoj eo an allōn̄ ilo lan̄."
                },
                {
                    "number": 82,
                    "text": "Errein rej ro rekar jab bōk gospel eo an Kraist, im jab bōk naan in kam̧ool kōn Jisōs."
                },
                {
                    "number": 83,
                    "text": "Errein rej ro rekar jab kaarmejjete Jetōb Kwōjarjar."
                },
                {
                    "number": 84,
                    "text": "Errein rej ro kar jolaļļo̧k er n̄an hell."
                },
                {
                    "number": 85,
                    "text": "Errein rej ro reban lo̧mo̧o̧ren er jān devil m̧ae jerkakpeje eo āliktata, m̧ae Irooj, em̧ool Kraist Lamb eo, enaaj kar kadedeļo̧k jerbal eo An."
                },
                {
                    "number": 86,
                    "text": "Errein rej ro rej jab bōk jān dipiio eo An ilo laļ ko ejjeļo̧k jem̧ļo̧kier, ak jān Jetōb Kwōjarjar kōn jipjipan̄ an terrestrial;"
                },
                {
                    "number": 87,
                    "text": "Im terrestrial kōn jipjipan̄ an selestial."
                },
                {
                    "number": 88,
                    "text": "Im barāinwōt telestial ej bōke jān jipan̄ an enjeļ ro kar jitōn̄ er n̄an jipan̄ e er, ak ro kar jitōn̄ er n̄an jetōb ko rej jipan̄ er; bwe renaaj rijolōte lo̧mo̧o̧r."
                },
                {
                    "number": 89,
                    "text": "Im āindein kōmar lo, ilo visōn eo jān lan̄, aiboojoj eo an telestial, eo eaar eļļāļo̧k jān aolep jeļā;"
                },
                {
                    "number": 90,
                    "text": "Im ejjeļo̧k armej ejeļā kake ijello̧kun e eo n̄an e Anij eaar kwaļo̧k e."
                },
                {
                    "number": 91,
                    "text": "Im āindein kōm ar lo aiboojoj eo an terrestrial eo eaar ļapļo̧k ilo aolep men jān aiboojoj eo an telestial, em̧ool ilo aiboojoj, im ilo kajoor, im ilo maron̄, im ilo tōln̄an."
                },
                {
                    "number": 92,
                    "text": "Im āindein kōm ar lo aiboojoj eo an selestial, eo eļapļo̧k ilo aolep men otemjeļo̧k—ijo Anij, em̧ool Jemān, ej irooj ioon tūroon eo An indeeo im indeeo;"
                },
                {
                    "number": 93,
                    "text": "Eo im̧aan tūroon eo An aolep men otemjeļo̧k rej bun̄badik ilo ettā im kautiej, im leļo̧k n̄an e aiboojoj indeeo im indeeo."
                },
                {
                    "number": 94,
                    "text": "Er ro rej jokwe ilo m̧aan Mejān rej kabun̄ eo an M̧aanje eo; im rej lo āinwōt rekar loe, im jeļā āinwōt rekar jeļā, kōnke rekar bōk jān dipiio eo An im jouj eo An;"
                },
                {
                    "number": 95,
                    "text": "Im Ej kōm̧m̧an er ren juon wōt ilo kajoor, im ilo maron̄, im ilo tōln̄an."
                },
                {
                    "number": 96,
                    "text": "Im aiboojoj eo an selestial ej juon, em̧ool āinwōt aiboojoj eo an aļ ej juon."
                },
                {
                    "number": 97,
                    "text": "Im aiboojoj eo an terrestrial ej juon, em̧ool āinwōt aiboojoj eo an allōn̄ ej juon."
                },
                {
                    "number": 98,
                    "text": "Im aiboojoj eo an telestial ej juon, em̧ool āinwōt aiboojoj eo an iju ko ej juon; bwe āinwōt juon iju eoktak jān bar juon iju ilo aiboojoj, em̧ool āindein eoktak juon jān bar juon ilo aiboojoj ilo laļ telestial."
                },
                {
                    "number": 99,
                    "text": "Bwe errein er ro doon Paul, im doon Apollōs, im doon Sipas."
                },
                {
                    "number": 100,
                    "text": "Errein er ro rej ba rej jet doon juon im jet doon bar juon—jet doon Kraist im jet doon Jon, im jet doon Moses, im jet doon Elias, im jet doon Esaias, im jet doon Aiseia, im jet doon Inok;"
                },
                {
                    "number": 101,
                    "text": "Ak raar jab bōk gospel eo, ak jab naan in kam̧ool eo an Jisōs, im jab rikanaan ro, im jab bujen eo ejjeļo̧k jem̧ļo̧kin."
                },
                {
                    "number": 102,
                    "text": "Āliktata in aolep, errein aolep er ro reban kobatok ippān ro rekwōjarjar, n̄an weaakļo̧k n̄an kabun̄ eo an M̧aanje eo, im bōkļo̧k er ilo kōdo̧ eo."
                },
                {
                    "number": 103,
                    "text": "Errein er ro rej ririab, im rianijnij, im rilōn̄, im rijuwaļōn̄ļōn̄, im jabdewōt eo ej iakwe im ej kōm̧m̧ane juon riab."
                },
                {
                    "number": 104,
                    "text": "Errein er ro rej en̄taan kōn libabne an Anij ioon laļ."
                },
                {
                    "number": 105,
                    "text": "Errein er ro im rej en̄taan kōn idenoņe an kijeek ejjeļo̧k jem̧ļo̧kin."
                },
                {
                    "number": 106,
                    "text": "Errein er ro kar jolaļļo̧k er n̄an hell im rej en̄taan kōn libabne an Anij Ekajoor Bōtata, m̧ae jejjet in iien ko, n̄e Kraist enaaj kar likūt aolep rikōjdat ro an ium̧win neen, im naaj kar kōweeppān jerbal eo An;"
                },
                {
                    "number": 107,
                    "text": "N̄e Enaaj leļo̧k aelōn̄ eo, im jakeļo̧k e n̄an Jemān, ejjeļo̧k libbijinjin, im ba: Iaar anjo̧ im kar jujuri kōn jooniak wain eo make, em̧ool jikin jooniak wain eo an bwil in illu an Anij Ekajoor Bōtata."
                },
                {
                    "number": 108,
                    "text": "Innām E naaj pālpel kōn kūrawūn in aiboojoj eo An, n̄an jijet ioon tūroon in An kajoor n̄an irooj indeeo im indeeo."
                },
                {
                    "number": 109,
                    "text": "Ak lo, im lo, kōmar lo aiboojoj eo im ro rej pād ilo laļ eo telestial, bwe rekar ban bwine er āinwōt iju ko ilo mejatoto in lan̄, ak āinwōt bok ioon parijet;"
                },
                {
                    "number": 110,
                    "text": "Im kar ron̄ ainikien Irooj ej ba: Rein aolep renaaj bun̄badik ilo bukwier, im lo otemjej naaj kwaļo̧k n̄an E eo ej jijet ioon tūroon eo indeeo im indeeo;"
                },
                {
                    "number": 111,
                    "text": "Bwe renaaj ekajet ekkar n̄an jerbal ko aer, im aolep armej otemjej enaaj bōk ekkar n̄an jerbal ko an make, tōln̄an eo an make, ilo m̧ōko im̧ōn irooj ko repojak;"
                },
                {
                    "number": 112,
                    "text": "Im renaaj ro rikarejeran eo Eutiejtata; ak ijo Anij im Kraist rej jokwe reban itok, laļ ko ejjeļo̧k jem̧ļo̧kier."
                },
                {
                    "number": 113,
                    "text": "En̄in ej jem̧ļo̧k in visōn eo kōm ar loe, eo kar jiron̄ kōm n̄an jeje ke kōm ar pād wōt ilo Jetōb eo."
                },
                {
                    "number": 114,
                    "text": "Ak reļļap im kabwilōn̄lōn̄ jerbal ko an Irooj, im mennin ittino ko an aelōn̄ eo An ko Eaar kwaļo̧ki n̄an kōm, ko rellāļo̧k jān aolep meļeļe ilo aiboojoj, im ilo maron̄, im ilo tōln̄an;"
                },
                {
                    "number": 115,
                    "text": "Eo Eaar jiron̄ kōm bwe kōmin jab jeje ke kōm ar pād wōt ilo Jetōb eo, im rej jab jim̧we ium̧win kakien n̄an an armej kōnono;"
                },
                {
                    "number": 116,
                    "text": "Barāinwōt armej ej jab kapeel n̄an unujiļo̧k, bwe rej wōt n̄an lo im meļeļe jān kajoor eo an Jetōb Kwōjarjar, eo Anij ej door ioon ro rej iakwe E, im karreoik er make Im̧aan;"
                },
                {
                    "number": 117,
                    "text": "N̄an er Ej kōtļo̧k utiej eo n̄an loi im jeļā kaki n̄an er make;"
                },
                {
                    "number": 118,
                    "text": "Bwe kōn kajoor eo im kaalikkar eo an Jetōb, ke ej ilo kanniōk wōt, ren maron̄ mour ilo Im̧aan Mejān ilo laļ in aiboojoj eo."
                },
                {
                    "number": 119,
                    "text": "Im n̄an Anij im Lamb eo ej ilo̧k aiboojoj, im utiej, im tōln̄an indeeo im indeeo. Amen."
                }
            ]
        },
        "/study/scriptures/dc-testament/dc/77": {
            "uri": "/study/scriptures/dc-testament/dc/77",
            "title": "Katak im Bujen Ko 77",
            "data_type": "chapter",
            "chapter_name": "Jekjōn 77",
            "chapter_summary": [
                "1–4, Mennin mour ko ewōr aer jetōb im renaaj jokwe ilo lo̧udin̄din̄ indeeo; 5–7, Laļ in ewōr jon̄an toun an pād in 7,000 iiō ko; 8–10, Eoktak enjeļ ro rej kōjepļaaktok gospel eo im jipan̄ ioon laļ; 11, sil eo an 144,000; 12–14, Kraist enaaj bar itok ilo jinoin kajiljilimjuon to̧ujin iiō ko; 15, Ruo rikanaan renaaj jerkaktok n̄an laļ eo an riJu."
            ],
            "verses": [
                {
                    "number": 1,
                    "text": "K. Ta lo̧jet in glass eo Jon eaar kōnono kake, jebta 4, im eoon eo kein kajiljino in Revelesōn?U. Ej laļ in, ilo jekjek eo an em̧ōj kokwōjarjare, ej jamin wabanban, im ejjeļo̧k jem̧ļo̧kin."
                },
                {
                    "number": 2,
                    "text": "K. Ta eo kōmin meļeļe jān mennin mour ko emān, kōnono kaki ilo ejja eoon in wōt?U. Rej wāween ekkōnono, kar kōjerbali jān Rikkwaļo̧k revelesōn eo, Jon, ilo kōmmeļeļeiki lan̄, paredais eo an Anij, m̧ōņōņō an armej, im an mennin mour awiia ko, im an mennin tōbalbal ko, im an bao ko in mejatoto; men eo me ej kanniōk ej āinwōt men eo ej jetōb; jitōbōn armej ej āinwōt ānbwin eo an armej eo, ej āinwōt barāinwōt jitōbōn mennin mour, im mennin mour otemjej ko Anij eaar kōm̧anm̧ani."
                },
                {
                    "number": 3,
                    "text": "K. Mennin mour awiia ko emān rej kajjojo bōk jikin juon wōt mennin mour ke, ak rej ke bōk jikin ļamļam ko ak ellaajrak ko?U. Rej emān mennin mour kajjojo wōt, ko me kar kwaļo̧ki n̄an Jon, n̄an bōk jikin aiboojoj eo an ļamļam ko an mennin mour ko ilo ellaajrak ak jekjek eo kar kōm̧anm̧an n̄an er, ilo lem̧ōņōņō kōn aer lo̧udin̄din̄ indeeo."
                },
                {
                    "number": 4,
                    "text": "K. Ta eo kōmin meļeļe jān māj ko im pein bao ko, ko ewōr ippān mennin mour ko?U. Māj ko mājeer ej bōk jikin meram im jeļāļo̧kjeņ, meļeļein, er reobrak kōn jeļāļo̧kjeņ; im pein bao ko peier rej bōk jikin kajoor, n̄an kōm̧akūt, n̄an kōm̧m̧an, im men ko āierļo̧k wōt."
                },
                {
                    "number": 5,
                    "text": "K. Ta eo kōmin meļeļe kōn emān im ron̄oul elder, ro kōnono kake jān Jon?U. Jen meļeļe bwe elder rein im Jon eaar lo er, rekar elder ro rekar tiljek ilo jerbal eo an jerbal in im rekar mej; ro rej an ra ko jiljilimjuon an eklejia ko, im rekar ālikin iien eo pād ilo paredais eo an Anij."
                },
                {
                    "number": 6,
                    "text": "K. Ta eo kōmin meļeļe kōn bok eo Jon eaar loe, eo kar sili itulikin kōn jiljilimjuon sil ko?U. Jen meļeļe bwe ewōr ie ankilaan em̧ōj kar kwaļo̧ke, mennin ittino ko, im jerbal ko an Anij kar kwaļo̧ki; mennin ņojak ko kōn wāween An kōm̧akūtkūt laļ ilo iien eo jiljilimjuon to̧ujin iiō ko ilo an wōnm̧aanļo̧k ak ilo ļamļam in wabanban eo an."
                },
                {
                    "number": 7,
                    "text": "K. Ta eo kōmin meļeļe kōn jiljilimjuon sil ko me ej sil kaki?U. Jen meļeļe bwe sil eo kein kajuon ewōr ie men ko an juon to̧ujin iiō ko m̧oktata, im barāinwōt to̧ujin iiō ko kein karuo, im āindein m̧aanļo̧k m̧ae eo kein kajiljilimjuon."
                },
                {
                    "number": 8,
                    "text": "K. Ta kōmin meļeļe kake enjeļ ro emān, kōnono kaki er ilo jebta eo kein kajiljilimjuon im eoon eo kein kajuon ilo Revelesōn?U. Jen meļeļe bwe rein emān rej enjeļ ro jilkinļo̧k jān Anij, ro em̧ōj leļo̧k kajoor n̄an er ioon m̧ōttan ko emān in laļ, n̄an lo̧mo̧o̧ren mour im n̄an ko̧kkure; errein ro ewōr ippāer gospel eo ejjeļo̧k jem̧ļo̧kin n̄an leļo̧k n̄an aolep laļ, bwij, lo, im armej; ewōr ippāer kajoor n̄an kili lan̄ ko, n̄an sili n̄an mour ak n̄an jolaļļo̧k n̄an ijoko ilo kapin marok."
                },
                {
                    "number": 9,
                    "text": "K. Ta kōmin meļeļe kōn enjeļ eo ej wanlaļtak jān rear, Revelesōn jebta jiljilimjuon im eoon eo kein karuo?U. Jen meļeļe bwe enjeļ eo ej wanlaļtak jān rear ej e eo me kar leļo̧k sil eo an Anij emour ioon bwij ko jon̄oulruo an Israel; kōn menin, ej kūr n̄an enjeļ ro emān ewōr ippāer gospel eo ejjeļo̧k jem̧ļo̧kin, im ba: Jab kōmetak laļ, im jab lo̧jet, im jab wōjke ko, m̧ae em̧oj ad kar sili ro karejeran Anij ilo dam̧aer. Im, eļan̄n̄e kom̧ naaj bōk e, en̄in ej Elias eo en kar itok n̄an aini ippān doon bwij ko an Israel im kōjepļaaktok aolep men ko otemjeļo̧k."
                },
                {
                    "number": 10,
                    "text": "K. Iien ta eo men kein kōnono kaki ilo jebta in renaaj dedeļo̧k?U. Renaaj dedeļo̧k ilo to̧ujin iiō ko kein kajiljino, ak ilo peļļo̧k in sil eo kein kajiljino."
                },
                {
                    "number": 11,
                    "text": "K. Ta eo kōmin meļeļe jān sili jibukwi im en̄oulemān to̧ujin, jān aolep bwij ko an Israel—jon̄oulruo to̧ujin jān kajjojo bwij?U. Jen meļeļe bwe ro rej sili er rej pris utiej ro, kar kapit er n̄an laajrak ekwōjarjar eo an Anij, n̄an kōm̧akūtkūt gospel eo ejjeļo̧k jem̧ļo̧kin; bwe er rej ro kar kapit jān aolep laļ, bwij, lo, im armej, jān enjeļ ro im n̄an er kar leļo̧k kajoor ioon aolep aelōn̄ ko ilo laļ, n̄an bōktok jon̄an wōt enaaj itok n̄an kabun̄ eo an M̧aanje eo."
                },
                {
                    "number": 12,
                    "text": "K. Ta eo kōmin meļeļe jān jan̄ in jilel ko, kar ba kaki ilo jebta eo kein karuwalitōkin Revelesōn?U. Jen meļeļe bwe āinwōt Anij eaar kōm̧anm̧an laļ in ilo jiljino raan ko, im ilo raan eo kein kajiljilimjuon Eaar kadedeļo̧k jerbal eo An, im kar kokwōjarjar e, im barāinwōt kar ejaake armej jān būn̄aln̄al in laļ em̧ool āindein, ilo jinoin kajiljilimjuon to̧ujin iiō ko Irooj Anij enaaj kokwōjarjare laļ, im kadedeļo̧k lo̧mo̧o̧r eo an armej, im ekajet aolep men ko otemjeļo̧k, im naaj wiaik aolep otemjeļo̧k, ijello̧kun wōt men eo Ekar jab likūt ilo kajoor eo An, n̄e E naaj sili aolep men otemjeļo̧k, n̄an jem̧ļo̧k eo an aolep men otemjeļo̧k; im jan̄ in jilel ko an enjeļ ro jiljilimjuon rej kōpoojak im kadedeļo̧k im jerbal eo An, ilo jinoin kajiljilimjuon to̧ujin iiō ko—kōpoojak eo an iaļ eo m̧okta jān iien itok eo An."
                },
                {
                    "number": 13,
                    "text": "K. N̄āāt eo men kein renaaj dedeļo̧k, ko rekar jeje ilo jebta eo kein karuwatimjuon in Revelesōn?U. Renaaj dedeļo̧k ālikin peļļo̧k eo an sil eo kein kajiljilimjuon, m̧okta jān itok eo an Kraist."
                },
                {
                    "number": 14,
                    "text": "K. Ta eo kōmin meļeļe jān bok eo edik me Jon eaar kan̄e, āinwōt kar ba kake ilo jebta eo kein kajon̄oul in Revelesōn?U. Jen meļeļe bwe ekar juon mijen, im juon kain̄i, n̄an e n̄an ainitok bwij ko an Israel; lo en̄n ej Elias, eo, āinwōt e ekar jeje, eaikuj itok im kōjepļaaktok aolep men otemjeļo̧k."
                },
                {
                    "number": 15,
                    "text": "K. Ta meļeļe eo kōn rikam̧ool ro ruo, ilo jebta eo kein kajon̄ouljuon in Revelesōn?U. Rej ruo rikanaan ro renaaj kar jerkaktok n̄an laļ eo an riJu ilo raan ko āliktata, ilo iien ōjepļaaktok eo, im n̄an kanaan n̄an riJu ro ālikin aer kar kuktok im kar kalōk jikin kwelo̧k in Jerusalem ilo āneo āneen ro jemāer."
                }
            ]
        },
        "/study/scriptures/dc-testament/dc/78": {
            "uri": "/study/scriptures/dc-testament/dc/78",
            "title": "Katak im Bujen Ko 78",
            "data_type": "chapter",
            "chapter_name": "Jekjōn 78",
            "chapter_summary": [
                "1–4, Ro Rekwōjarjar reaikuj karōke im kajutak juon im̧ōn ko̧koņ; 5–12, Mālōtlōt ilo wāween kōjerbali men ko m̧weiier enaaj tōlļo̧k n̄an lo̧mo̧o̧r; 13–14, Kabun̄ ej eaikuj in jutakļo̧k make ian jān kajoor ko an laļ; 15–16, Maikeel (Adam) ej jerbal ium̧win tōl an Eo Ekwōjarjar (Kraist); 17–22, Em̧ōņōņō ro rej lōke, bwe renaaj jolōte aolep men otemjeļo̧k."
            ],
            "verses": [
                {
                    "number": 1,
                    "text": "Irooj eaar kōnono n̄an Josep Smith, Jun., im ba: Kwōn eo̧ron̄e Eō, Irooj am Anij ej ba, ro kar kapit er n̄an priesthood eo eutiej an kabun̄ eo Aō, ro rekar kuktok ippān doon;"
                },
                {
                    "number": 2,
                    "text": "Im ron̄jake kapilōk an Eo eaar kapit kom̧ jān ijo eutiej, eo Enaaj kōnono ilo lo̧jiln̄ōmi naan ko in mālōtlōt, bwe lo̧mo̧o̧r en maron̄ n̄an kom̧ ilo men eo me kom̧ ar jakem̧aantak Im̧aō, Irooj Anij ej ba."
                },
                {
                    "number": 3,
                    "text": "Bwe em̧ool Ij ba n̄an kom̧, iien eo emoottok, im ej kiiō epaak; im lo, im lo, emennin aikuj bwe en wōr juon karkan armej ro Aō, ilo kajeikik im kajutaki jerbal ko an im̧ōn ko̧koņ eo n̄an ro rejeram̧ōl in armej ro Aō, jim̧or ilo jikin in im ilo āneen Zaion—"
                },
                {
                    "number": 4,
                    "text": "Kōn juon kajutak im koņ ban bar kōm̧akūti im ejjeļo̧k jem̧ļo̧kin n̄an kabun̄ in Aō, n̄an iuunm̧aanļo̧k jibadbad in, eo kom̧ ar atbo̧kwōje, n̄an lo̧mo̧o̧r eo an armej, im n̄an aiboojoj eo an Jemāmi eo ej pād ilan̄;"
                },
                {
                    "number": 5,
                    "text": "Bwe kom̧in maron̄ jon̄an wōt juon ilo lokjak ko an men ko an lan̄, aaet, im men ko an laļ barāinwōt, n̄an bōki men ko an lan̄."
                },
                {
                    "number": 6,
                    "text": "Bwe eļan̄n̄e kom̧ij jab jon̄an wōt juon ilo men ko an laļ kom̧ij jab maron̄ jon̄an wōt juon ilo bōki men ko an lan̄;"
                },
                {
                    "number": 7,
                    "text": "Bwe eļan̄n̄e kom̧ kōņaan bwe In lewōj n̄an kom̧ juon jikin ilo laļ eo selestial, kom̧ij aikuj kōpooj kom̧ jān kōm̧m̧ani men ko me Iaar jiron̄ kom̧ im aikuji jān kom̧."
                },
                {
                    "number": 8,
                    "text": "Im kiiō, em̧ool āindein Irooj ej ba, emennin aikuj bwe aolep men ko otemjeļo̧k ren kōm̧m̧an n̄an aiboojoj eo Aō, jān kom̧ ro rej koba ippān doon ilo koņ in;"
                },
                {
                    "number": 9,
                    "text": "Ak, ilo bar jet naan, rikarejera Newel K. Whitney im rikarejera Josep Smith, Jun., im rikarejera Sidney Rigdon ren jijet ilo ko̧o̧njeļ ippān ro rekwōjarjar rej pād ilo Zaion;"
                },
                {
                    "number": 10,
                    "text": "Eļan̄n̄e jaab Setan ej kappukot n̄an ukōt burueer ļo̧k jān m̧ool eo, bwe ren maron̄ pilo im jab meļeļe men ko me em̧ōj kōpooji n̄an er."
                },
                {
                    "number": 11,
                    "text": "Kōn menin, juon kien Ij lewōj n̄an kom̧, n̄an m̧aanjāppopo im karōke kom̧ make kōn juon koņ ak bujen ejjeļo̧k jem̧ļo̧kin im eban rup."
                },
                {
                    "number": 12,
                    "text": "Im eo ej rupe enaaj m̧wijkōk jān opij eo an im jekjek eo an ilo kabun̄ in, im naaj leļo̧k n̄an kaen̄tanaan ko an Setan m̧ae raan in lo̧mo̧o̧ren."
                },
                {
                    "number": 13,
                    "text": "Lo, en̄in ej m̧aanjāppopo eo Iaar kōpooje n̄an kom̧, im pedped eo, im waanjon̄ok eo me Ij lewōj n̄an kom̧, jān e kom̧ maron̄ kōtōpraki kien ko me kar liwōj n̄an kom̧;"
                },
                {
                    "number": 14,
                    "text": "Bwe kōn Aō lale, jekdo̧o̧n en̄taan ko me renaaj wanlaļtak ioomi, bwe kabun̄ eo en maron̄ jutak make ian ilōn̄in aolep mennin mour otemjeļo̧k ium̧win laļ selestial;"
                },
                {
                    "number": 15,
                    "text": "Bwe kom̧in maron̄ wanlōn̄tak n̄an kūrawūn eo kōpooje n̄an kom̧, im jitōn̄ kom̧ irooj ro ioon elōn̄ aelōn̄ in kiin̄ ko, Irooj Anij ej ba, Eo Ekwōjarjar in Zaion, eo Eaar kajutak pedped ko an Adam-ondai-Aman;"
                },
                {
                    "number": 16,
                    "text": "Eo Eaar jitōn̄e Maikeel ami bwidak, im kajutake neen, im likūt e ijo eutiej, im kar leļo̧k n̄an e ki ko an lo̧mo̧o̧r ium̧win kapilōk im tōl eo an Eo Ekwōjarjar, eo ejjeļo̧k jinoin raan ko an ak jem̧ļo̧kin an mour."
                },
                {
                    "number": 17,
                    "text": "Em̧ool, em̧ool, Ij ba n̄an kom̧, kom̧ ro ajri reddik, im kom̧ij jan̄in kar meļeļe ewi jon̄an ļap in kōjeraam̧m̧an ko ippān Jemān ilo Pein make im kar kōpooji n̄an kom̧;"
                },
                {
                    "number": 18,
                    "text": "Im kom̧ij jab maron̄ ineek aolep men otemjeļo̧k kiiō; mekarta, kom̧in m̧ōņōņō, bwe Inaaj tōlļo̧k kom̧. Aelōn̄ in kiin̄ eo ej ami im kōjeraam̧m̧an ko ie rej ami, im m̧weiie ko an indeeo rej ami."
                },
                {
                    "number": 19,
                    "text": "Im e eo ej bōk aolep men ko otemjeļo̧k kōn kam̧m̧oolol naaj kōm̧m̧an bwe en wōj; im men ko an laļ in renaaj kobaļo̧k n̄an e, em̧ool bukwi alen, aaet, eļapļo̧k."
                },
                {
                    "number": 20,
                    "text": "Kōn menin, kōm̧m̧ani men kein ko Iaar jiron̄ kom̧, ami Ripinmuur ej ba, em̧ool eo Nejin Aman, eo ej kōpooj aolep men ko otemjeļo̧k m̧okta jān An bōk kom̧;"
                },
                {
                    "number": 21,
                    "text": "Bwe kom̧ij kabun̄ eo an M̧aanje eo, im Enaaj bōk lōn̄ļo̧k kom̧ ilo kōdo̧ eo, im jitōn̄ armej otemjej kōj eo an."
                },
                {
                    "number": 22,
                    "text": "Im e eo ej rijerbal etiljek im mālōtlōt enaaj jolōte aolep men ko otemjeļo̧k. Amen."
                }
            ]
        },
        "/study/scriptures/dc-testament/dc/79": {
            "uri": "/study/scriptures/dc-testament/dc/79",
            "title": "Katak im Bujen Ko 79",
            "data_type": "chapter",
            "chapter_name": "Jekjōn 79",
            "chapter_summary": [
                "1–4, Jered Carter kar kūr e n̄an kwaļo̧k naan kōn gospel eo jān Rikaenōm̧m̧an."
            ],
            "verses": [
                {
                    "number": 1,
                    "text": "Em̧ool Ij ba n̄an eok, bwe ej ankilaō bwe rikarejera Jered Carter en bar ilo̧k ilo laļ ko iturear, jān jikin n̄an jikin, im jān jikin kwelo̧k n̄an jikin kwelo̧k, ilo kajoor in ekkapit eo im eaar kapit e kake, im kabun̄bun̄ļo̧k naan ko rem̧m̧an in lan̄lōn̄ eļap, em̧ool gospel eo ejjeļo̧k jem̧ļo̧kin."
                },
                {
                    "number": 2,
                    "text": "Im Inaaj jilkinļo̧k ioon Rikaenōm̧m̧an eo, eo enaaj katakin e m̧ool eo im iaļ eo enaaj etal ie;"
                },
                {
                    "number": 3,
                    "text": "Im toun wōt an tiljek, Inaaj kakūrawūn e bar juon alen kōn elōn̄ leen."
                },
                {
                    "number": 4,
                    "text": "Kōn menin, būruōm̧ en m̧ōņōņō, rikarejera Jered Carter, im jab mijak, am Irooj ej ba, em̧ool Jisōs Kraist. Amen."
                }
            ]
        },
        "/study/scriptures/dc-testament/dc/80": {
            "uri": "/study/scriptures/dc-testament/dc/80",
            "title": "Katak im Bujen Ko 80",
            "data_type": "chapter",
            "chapter_name": "Jekjōn 80",
            "chapter_summary": [
                "1–5, Stipen Burnett im Iden Smith kar kūr er n̄an kwaļo̧k naan ilo jabdewōt jikin rej kāālete."
            ],
            "verses": [
                {
                    "number": 1,
                    "text": "Em̧ool, āindein Irooj ej ba n̄an eok rikarejera Stipen Burnett: Kwōn ilo̧k, kwōn ilo̧k ilo laļ im kwaļo̧k naan kōn gospel eo Aō n̄an armej otemjej ej itok ium̧win n̄irļo̧k in ainikiōm."
                },
                {
                    "number": 2,
                    "text": "Im toun wōt am kōņaan juon m̧ōttam, Inaaj lewōj n̄an eok rikarejera Iden Smith."
                },
                {
                    "number": 3,
                    "text": "Kōn menin, kom̧in ilo̧k im kwaļo̧k naan kōn gospel eo Aō, jekdo̧o̧n n̄e n̄an iōn̄ ak n̄an rak, n̄an rear ak n̄an rilik, ej jab aorōk, bwe kom̧ jamin bōd."
                },
                {
                    "number": 4,
                    "text": "Kōn menin, kabun̄bun̄ļo̧k men ko me kom̧ ar ron̄, im em̧ool tōmaki, im jeļā ke rem̧ool."
                },
                {
                    "number": 5,
                    "text": "Lo, en̄in ej ankilaan E eo eaar kūr kom̧, ami Ripinmuur, em̧ool Jisōs Kraist. Amen."
                }
            ]
        },
        "/study/scriptures/dc-testament/dc/81": {
            "uri": "/study/scriptures/dc-testament/dc/81",
            "title": "Katak im Bujen Ko 81",
            "data_type": "chapter",
            "chapter_name": "Jekjōn 81",
            "chapter_summary": [
                "1–2, Ki ko an aelōn̄ eo aolep iien Presidency eo Kein Kajuon ej kabwijeri; 3–7, Eļan̄n̄e Frederick G. Williams ej tiljek ilo jerbal in an, enaaj an mour indeeo."
            ],
            "verses": [
                {
                    "number": 1,
                    "text": "Em̧ool, em̧ool, Ij ba n̄an eok rikarejera Frederick G. Williams: Ron̄jake ainikien E eo ej ekkōnono, n̄an naan eo an Irooj am Anij, im eo̧ron̄ kūr in kar kūr eo n̄an e, em̧ool n̄an juon pris eutiej ilo kabun̄ eo Aō, im juon rikōkapilōklōk n̄an rikarejera Josep Smith, Jun.;"
                },
                {
                    "number": 2,
                    "text": "Eo n̄an e Iaar liļo̧k ki ko an aelōn̄ eo, ko rej aolep iien an Presidency eo an Priesthood eo Eutiej:"
                },
                {
                    "number": 3,
                    "text": "Kōn menin, em̧ool Ij kile e im naaj kōjeraam̧m̧ane e, im barāinwōt kwe, toun wōt am tiljek ilo kapilōk, ilo opij eo Iaar jitōn̄ n̄an eok, ilo jar aolep iien, ilo ainikien im ilo būruōm̧, ilo im̧aan armej raņ im ilo make iaam, barāinwōt ilo jerbal eo am ilo kabun̄bun̄ļo̧k gospel eo ilo āneo ro remour, im ilubwiljin ro jeiūm̧ im jatūm."
                },
                {
                    "number": 4,
                    "text": "Im ilo kōm̧m̧ani men kein kwo naaj kōm̧m̧an eļap em̧m̧an n̄an armej ro am, im kwo naaj iuunm̧aanļo̧k aiboojoj E eo ej am Irooj."
                },
                {
                    "number": 5,
                    "text": "Kōn menin, kwōn niknik; jutak ilo opij eo me Iaar jitōn̄ n̄an eok; rie ro reban, kotak lōn̄ļo̧k pā ko rej allitoto, im kōkajoor bukwe ko rem̧ōjņo̧."
                },
                {
                    "number": 6,
                    "text": "Im eļan̄n̄e kwōj niknik n̄an jem̧ļo̧kin kwo naaj bōk juon kūrawūn in jab wabanban, im mour indeeo ilo im̧ōn irooj ko Iaar kōpooji ilo m̧weo im̧ōn Jema."
                },
                {
                    "number": 7,
                    "text": "Lo, im lo, Erkein rej naan ko an Alpa im Omega, em̧ool Jisōs Kraist."
                }
            ]
        },
        "/study/scriptures/dc-testament/dc/82": {
            "uri": "/study/scriptures/dc-testament/dc/82",
            "title": "Katak im Bujen Ko 82",
            "data_type": "chapter",
            "chapter_name": "Jekjōn 82",
            "chapter_summary": [
                "1–4, N̄e eļap ijo kar leļo̧k, eļap ijo aikuji; 5–7. Marok jilōn̄lōn̄ ej irooj ilo laļ; 8–13, Irooj ej lokjak n̄e jej kōm̧m̧ane ta Ej ba; 14–18, Zaion eaikuj ļapļo̧k ilo wōj im kwōjarjar; 19–24, Armej otemjej eaikuj kappukot ļapļo̧k ko an ro riturun."
            ],
            "verses": [
                {
                    "number": 1,
                    "text": "Em̧ool, em̧ool, Ij ba n̄an kom̧, ro rikarejera, bwe toun wōt ami jeorļo̧k bōd ko an doon, em̧ool barāinwōt N̄a, Irooj, Ij jeorļo̧k ami bōd."
                },
                {
                    "number": 2,
                    "text": "Mekarta, ewōr ro ilubwiljimi rekar jero̧wiwi otem jero̧wiwi; aaet, em̧ool aolep kom̧ kar jero̧wiwi; ak em̧ool Ij ba n̄an kom̧, kom̧in ekkōl jān iien in m̧aanļo̧k, im bōjrak jān jero̧wiwi, n̄e ekajet ekōmetak ab wōtlo̧k ioon bōrami."
                },
                {
                    "number": 3,
                    "text": "Bwe jān e eo n̄an e eļap kar leļo̧k eļap aikuji; im e eo ej jero̧wiwi ņae meram eo eļapļo̧k enaaj bōk eļapļo̧k liaakeļo̧k."
                },
                {
                    "number": 4,
                    "text": "Kom̧in kūr ioon Eta kōn revelesōn ko, im Ij liwōji n̄an kom̧; im toun wōt ami jab kōjparok ennaan ko Aō, ko Iaar liwōj n̄an kom̧, kom̧ij erom ro ribōd; im jim̧we im ekajet rej kaje eo ej ekkejel n̄an kien eo Aō."
                },
                {
                    "number": 5,
                    "text": "Kōn menin, ta eo Ij ba n̄an juon Ij ba n̄an aolep: Ekkōl, bwe rijum̧ae ej erakļo̧k tōln̄an ko an, im marok jilōn̄lōn̄ ej irooj;"
                },
                {
                    "number": 6,
                    "text": "Im illu eo an Anij ebwil ņae ro rej pād ioon laļ; im ejjeļo̧k ej kōm̧m̧an em̧m̧an, bwe aolep rekar etal n̄an iaļ eo."
                },
                {
                    "number": 7,
                    "text": "Im kiiō, em̧ool Ij ba n̄an kom̧, N̄a, Irooj, Ij jamin likūt jabdewōt jero̧wiwi n̄an ami eddo; ilo̧k ilo iaļ ko ami im jab bar jero̧wiwi; ak n̄an armej eo ej jero̧wiwi enaaj ro̧o̧l jero̧wiwi ko an m̧oktaļo̧k, Irooj ami Anij ej ba."
                },
                {
                    "number": 8,
                    "text": "Im bar juon alen, Ij ba n̄an kom̧, Ij lewōj n̄an kom̧ juon kien ekāāl, bwe kom̧in maron̄ meļeļe ankilaō kōn kom̧;"
                },
                {
                    "number": 9,
                    "text": "Ak, ilo bar jet naan, Ij lewōj n̄an kom̧ naan in tōl kōn wāween ami maron̄ m̧akūtkūt Im̧aō, bwe en maron̄ ro̧o̧l n̄an kom̧ n̄an ami lo̧mo̧o̧r."
                },
                {
                    "number": 10,
                    "text": "N̄a, Irooj, I lokjak n̄e kom̧ij kōm̧m̧ane ta Ij ba; ak n̄e kom̧ij jab kōm̧m̧ane ta Ij ba, kom̧ ejjeļo̧k ami kallim̧ur."
                },
                {
                    "number": 11,
                    "text": "Kōn menin, em̧ool Ij ba n̄an kom̧, bwe emennin aikuj bwe ro rikarejera Edward Partridge Im Newel K. Whitney, A. Sidney Gilbert im Sidney Rigdon, im rikarejera Josep Smith, im Jon Whitmer im Oliver Cowdery, im W. W. Phelps im Martin Harris bwe ren lokjak ippān doon ilo juon korak im bujen eo eban rup jān bōd, ijello̧kun in ekajet enaaj itok jidimkij, ilo elōn̄ eddo ko ami—"
                },
                {
                    "number": 12,
                    "text": "N̄an kajeikiki jerbal ko an ro rijeram̧ōl, im aolep men ko rej ekkejel n̄an bisoprik eo jim̧or ilo āneen Zaion im ilo āneen Kirtland;"
                },
                {
                    "number": 13,
                    "text": "Bwe Iaar kōjenolo̧k āneen Kirtland ilo iien eo Aō make n̄an em̧m̧anļo̧k eo an ro rekwōjarjar an Eo Eutiejtata, im n̄an juon stake n̄an Zaion."
                },
                {
                    "number": 14,
                    "text": "Bwe Zaion eaikuj ļapļo̧k ilo wūlio, im ilo ekwōjarjar; tōrerein ko an reaikuj kilepļo̧k; stake ko an reaikuj kajoorļo̧k; aaet, em̧ool Ij ba n̄an kom̧, Zaion eaikuj jerkak im kōņak nuknuk ko an rekarbōb."
                },
                {
                    "number": 15,
                    "text": "Kōn menin, Ij lewōj n̄an kom̧ kien in, bwe kom̧in lukwōj kom̧ kōn bujen in, im enaaj kōm̧m̧an ekkar n̄an kien ko an Irooj."
                },
                {
                    "number": 16,
                    "text": "Lo, en̄in ej mālōtlōt barāinwōt ilo N̄a n̄an em̧m̧an eo ami."
                },
                {
                    "number": 17,
                    "text": "Im kom̧ij aikuj jon̄an wōt juon, ak ilo bar jet naan, kom̧ aikuj in jon̄an wōt juon ilo ijo ami ilo men ko mweiōmi, n̄an em̧m̧an in kajeikik n̄irbōktak ko an jerbal ko ami, aolep armej ekkar n̄an kōņaan ko im aikuj ko an, toun wōt an jim̧we kōņaan ko an—"
                },
                {
                    "number": 18,
                    "text": "Im aolep men in n̄an em̧m̧an eo an kabun̄ eo an Anij emour, bwe aolep armej ren maron̄ em̧m̧anļo̧k ioon kapeel eo an, bwe aolep armej en maron̄ bōk kapeel ko jet, aaet, em̧ool bukwi alen, n̄an juļo̧k ilo im̧ōn ko̧koņ eo an Irooj, n̄an erom m̧weiien aolepān kabun̄ in—"
                },
                {
                    "number": 19,
                    "text": "Aolep armej ej kappukot ļapļo̧k eo an eo riturun, im kōm̧m̧an aolep men otemjeļo̧k kōn mejōkļo̧k wōt aiboojoj eo an Anij."
                },
                {
                    "number": 20,
                    "text": "Koņ in Iaar jitōn̄e bwe ej juon koņ ejjeļo̧k jem̧ļo̧kin n̄an kom̧, im n̄an ro ribōk jikūm̧i, toun wōt ami jab jero̧wiwi."
                },
                {
                    "number": 21,
                    "text": "Im armej eo ej jero̧wiwi ņae bujen in, im kapene būruōn ņae e, naaj jerbal ippān ekkar n̄an kien ko kabun̄ eo Aō, im naaj leļo̧k n̄an itok-limo ko an Setan m̧ae raan in lo̧mo̧o̧r."
                },
                {
                    "number": 22,
                    "text": "Im kiiō, em̧ool Ij ba n̄an kom̧, im en̄in ej mālōtlōt, kōm̧m̧an n̄an kom̧ jerami kōn m̧weiie in jab wānōk, im reban ko̧kkure kom̧."
                },
                {
                    "number": 23,
                    "text": "Door ekajet wōt Ippa, bwe e ej Aō im Inaaj bar ņa wōņāān. Aenōm̧m̧an en pād ippemi; Aō kōjeraam̧m̧an en wōnm̧aanļo̧k wōt ippemi."
                },
                {
                    "number": 24,
                    "text": "Bwe em̧ool aelōn̄ in kiin̄ eo ejjan̄in ami, im naaj ami indeeo, eļan̄n̄e kom̧ij wōtlo̧k jān ami likatōttōt. Em̧ool āindein. Amen."
                }
            ]
        },
        "/study/scriptures/dc-testament/dc/83": {
            "uri": "/study/scriptures/dc-testament/dc/83",
            "title": "Katak im Bujen Ko 83",
            "data_type": "chapter",
            "chapter_name": "Jekjōn 83",
            "chapter_summary": [
                "1–4, Kōrā ro im ajri ro ewōr aer ioon ļōm̧aro pālele im ro jemān n̄an oņaake eo aer; 5–6, Kōrā ro emej pāleer ak ajri ro ejjeļo̧k jemāer im jineer ewōr aer ioon Kabun̄ eo n̄an oņaake eo aer."
            ],
            "verses": [
                {
                    "number": 1,
                    "text": "Em̧ool, āindein Irooj ej ba, kobaļo̧k n̄an kien ko an kabun̄ in kōn kōrā ro im ajri ro, ro rej an kabun̄ in, ro em̧ōj an jako ļōm̧aro pāleer im ro jemāer:"
                },
                {
                    "number": 2,
                    "text": "Kōrā ro ewōr aer ioon ļōm̧aro pāleer n̄an kōjparok eo aer, m̧ae em̧ōj bōk ļōm̧aro pāleer; im eļan̄n̄e jab lo er rijero̧wiwi renaaj wōr aer maron̄ jemdoon ilo kabun̄ in."
                },
                {
                    "number": 3,
                    "text": "Im eļan̄n̄e rej jab tiljek renaaj ban jemdoon ilo kabun̄ in; ijoke remaron̄ pād wōt ioon jikin jolōt ko aer ekkar n̄an kien ko an āneo."
                },
                {
                    "number": 4,
                    "text": "Aolep ajri ro ewōr aer ioon ro jemāer im jineer n̄an oņaake eo aer m̧ae aer tōpar dettan eo."
                },
                {
                    "number": 5,
                    "text": "Im ālikin men in, ewōr aer ioon kabun̄ in, ak ilo bar jet naan ioon im̧ōn ko̧koņ eo an Irooj, eļan̄n̄e ro jemāer im jineer ejjeļo̧k aer n̄an leļo̧k n̄an er aer jolōt."
                },
                {
                    "number": 6,
                    "text": "Im im̧ōn ko̧koņ eo naaj kōjparok e n̄an wūjlepļo̧k ko an kabun̄ in; im kōrā ro emej pāleer im ajri ro ejjeļo̧k jemāer im jineer naaj kakke aer aikuj, āinwōt ro rijeram̧ōl barāinwōt. Amen."
                }
            ]
        },
        "/study/scriptures/dc-testament/dc/84": {
            "uri": "/study/scriptures/dc-testament/dc/84",
            "title": "Katak im Bujen Ko 84",
            "data_type": "chapter",
            "chapter_name": "Jekjōn 84",
            "chapter_summary": [
                "1–5, Jerusalem eo Ekāāl im tampeļ eo naaj ekkal ilo Missouri; 6–17, Lain eo an priesthood eo jān Moses n̄an Adam ej letok; 18–25, Priesthood eo eļapļo̧k ej kabwijer ki in jeļāļo̧kjeņ an Anij; 26–32, Priesthood eo edikļo̧k ej kabwijer ki in jipan̄ ko enjeļ raņ im ki in gospel in m̧aanjāppopo eo; 33–44, Armej rej bōk mour indeeo kōn kanejnej im bujen eo an priesthood eo; 45–53, Jitōbōn Kraist ej kōmeramļo̧k armej, im laļ ej pād ilo jero̧wiwi; 54–61, Ro Rekwōjarjar rej aikuj kam̧ool kōn men ko rekar bōki; 62–76, Rej aikuj kwaļo̧k naan kōn gospel eo, im kakōļļe ko renaaj ļoore; 77–91, Elder ro ren ilo̧k kōn ejjeļo̧k bōjo̧ ak jān, im Irooj enaaj kakke aikuj ko aer; 92–97, Mennin kaen̄tanaan ko im kalia ko rej kōttar ro rej jab bōk gospel eo; 98–102, Al eo ekāāl in lo̧mo̧o̧ren an Zaion ej letok; 103–110, Em̧m̧an otemjej en jutak ilo opij eo an im jerbal ilo kūr eo an make; 111–120, Ro rikarejeran Irooj ren kabun̄bun̄ļo̧k mennin jōjō in kōlo̧urō eo an raan ko āliktata."
            ],
            "verses": [
                {
                    "number": 1,
                    "text": "Juon revelesōn an Jisōs Kraist n̄an rikarejeran Josep Smith, Jun., im jiljino elder ro, ke rekar kobaik burueer im kar kotak ainikier n̄an ijo eutiej."
                },
                {
                    "number": 2,
                    "text": "Aaet, naan eo an Irooj kōn kabun̄ eo An, kajutake ilo raan ko āliktata n̄an jepļaaktok eo an armej ro An, āinwōt Eaar kōnono kōn lo̧n̄iin rikanaan ro An, im kōn ae tok eo an ro rekwōjarjar An n̄an jutak ioon Toļ Zaion, eo enaaj jikin kwelo̧k in Jerusalem Ekāāl."
                },
                {
                    "number": 3,
                    "text": "Jikin kwelo̧k eo me enaaj ekkal, ijjino ilo ijo jikin tampeļ eo, eo kar jitōn̄e jān akkiin pein Irooj, ilo tōrerein ko iturilik in Bukwōn in Missouri, im ajeļo̧k jān pein Josep Smith, Jun., im ro jet ro im Irooj ebun̄-būruōn ippāer."
                },
                {
                    "number": 4,
                    "text": "Em̧ool en̄in ej naan eo an Irooj, bwe jikin kwelo̧k Jerusalem Ekāāl enaaj ekkal jān ae tok eo an ro rekwōjarjar, ijjino ilo jikin in, em̧ool ijo jikin tampeļ eo, tampeļ eo me naaj kalōke ilo epepen in."
                },
                {
                    "number": 5,
                    "text": "Bwe em̧ool epepen in ejamin jako m̧ae iien eo juon em̧ naaj ekkal n̄an Irooj, im juon kōdo̧ enaaj pād ioon, kōdo̧ eo me enaaj m̧ool ke ej aiboojoj eo an Irooj, eo enaaj kobrak m̧weo."
                },
                {
                    "number": 6,
                    "text": "Im m̧aan ro nejin Moses, ekkar n̄an Priesthood eo Ekwōjarjar eo me eaar bōke ium̧win pein jelpān jemān, Jetro;"
                },
                {
                    "number": 7,
                    "text": "Im Jetro eaar bōk e ium̧win pein Kaleb;"
                },
                {
                    "number": 8,
                    "text": "Im Kaleb eaar bōk e ium̧win pein Eliu;"
                },
                {
                    "number": 9,
                    "text": "Im Eliu ium̧win pein Jeremy;"
                },
                {
                    "number": 10,
                    "text": "Im Jeremy ium̧win pein Gad;"
                },
                {
                    "number": 11,
                    "text": "Im Gad ium̧win pein Esaias;"
                },
                {
                    "number": 12,
                    "text": "Im Esaias eaar bōk e ium̧win pein Anij."
                },
                {
                    "number": 13,
                    "text": "Esaias barāinwōt eaar mour ilo raan ko an Ebream, im ar bōk kōjeraam̧m̧an jān e—"
                },
                {
                    "number": 14,
                    "text": "Ebream eo me eaar bōk priesthood eo jān Melkizedek, eo eaar bōk e kōn menmenbwij eo an ro jemān, em̧ool m̧ae Noa;"
                },
                {
                    "number": 15,
                    "text": "Im jān Noa m̧ae Inok, kōn menmenbwij eo an ro jemāer;"
                },
                {
                    "number": 16,
                    "text": "Im jān Inok n̄an Ebel, eo kar m̧ane jān karōk nana eo an ļeo jein, eo eaar bōk priesthood jān kien ko an Anij, jān pein jemān Adam, eo eaar m̧aan eo m̧oktata—"
                },
                {
                    "number": 17,
                    "text": "Priesthood eo me ej wōnm̧aanļo̧k ilo kabun̄ eo an Anij ilo aolep epepen ko, im ejjeļo̧k jinoin raan ko ak jem̧ļo̧kin iiō ko an."
                },
                {
                    "number": 18,
                    "text": "Im Irooj eaar kapen e priesthood eo barāinwōt ioon Aron im ineen, laļļo̧k ilo aolep epepen ko aer, priesthood eo barāinwōt ej wōnm̧aanļo̧k im pād indeeo ippān priesthood eo me ej ilo̧kan laajrak ekwōjarjar tata an Anij."
                },
                {
                    "number": 19,
                    "text": "Im priesthood in eļapļo̧k ej kōm̧akūtkūti gospel eo im kabwijer ki in men ko rettino an aelōn̄ eo, em̧ool ki in jeļāļo̧kjeņ an Anij."
                },
                {
                    "number": 20,
                    "text": "Kōn menin, ilo kain̄i ko ie, kajoor in āinwōt anij ej waļo̧k."
                },
                {
                    "number": 21,
                    "text": "Im ijello̧kun kain̄i ko ie, im maron̄ eo an priesthood eo, kajoor in āinwōt anij ej jab waļo̧k n̄an armej raņ ilo kanniōk;"
                },
                {
                    "number": 22,
                    "text": "Bwe ijello̧kun men in ejjeļo̧k armej emaron̄ lo turin mejān Anij, em̧ool Jemān, im mour."
                },
                {
                    "number": 23,
                    "text": "Kiiō men in Moses eaar kanooj alikkar ilo an katakin ro nejin Israel ilo āne jem̧aden, im niknik kappukot n̄an kokwōjarjar armej ro an bwe ren maron̄ lo turin mejān Anij;"
                },
                {
                    "number": 24,
                    "text": "Ak rekar kapen burueer im kar jab maron̄ pād ilo im̧aan Mejān; kōn menin, Irooj ilo An libabne, bwe An illu ar urur ņae er, Eaar kanejnej bwe reaikuj jab deļo̧n̄ ilo kakkije eo An ilo ke rekar pād ilo āne jem̧aden, kakkije eo me ej dipiio in aiboojoj eo An."
                },
                {
                    "number": 25,
                    "text": "Kōn menin, Eaar bōk Moses jān ilubwiljier, im Priesthood Ekwōjarjar eo barāinwōt;"
                },
                {
                    "number": 26,
                    "text": "Im priesthood eo edikļo̧k ar wōnm̧aanļo̧k, priesthood eo edikļo̧k me ej kabwijer ki in jipan̄ ko an enjeļ raņ im ki in gospel in m̧aanjāppopo eo;"
                },
                {
                    "number": 27,
                    "text": "Gospel eo me ej gospel in ukeļo̧k im in peptaij, im in jeorļo̧k in jero̧wiwi ko, im kien eo an naan in jiron̄ ko an kanniōk, ko Irooj ilo an libabne Eaar kōm̧m̧an bwe ren wōnm̧aanļo̧k wōt ippān im̧weo im̧ōn Aron ilubwiljin ro nejin Israel m̧ae Jon, eo Anij eaar kotake e, eo eaar obrak kōn Jetōb Kwōjarjar jān lo̧jeen jinen."
                },
                {
                    "number": 28,
                    "text": "Bwe e ekar peptaij ke eaar dik wōt, im kar kapit e jān enjeļ an Anij ilo iien ko ke eaar ruwalitōk raan rūttoun n̄an kajoor in, n̄an ukōjļo̧k aelōn̄ eo an riJu ro, im n̄an kōm̧m̧an bwe en jim̧we iaļ eo an Irooj im̧aan mejān armej ro An, n̄an kōpooj er n̄an itok eo an Irooj, eo ilo Pein em̧ōj leļo̧k aolep kajoor otemjeļo̧k."
                },
                {
                    "number": 29,
                    "text": "Im bar juon alen, opij ko an elder im bisop rej ekkejeltok ko aikuji an priesthood eo eutiej."
                },
                {
                    "number": 30,
                    "text": "Im bar juon alen, opij ko an rikaki im tikōn rej ekkejeltok ko aikuji an priesthood eo edikļo̧k, priesthood eo kar kapene ioon Aron im m̧aan ro nejin."
                },
                {
                    "number": 31,
                    "text": "Kōn menin, āinwōt Iaar ba kōn m̧aan ro nejin Moses—bwe m̧aan ro nejin Moses im barāinwōt m̧aan ro nejin Aron renaaj ajeļo̧k juon aje ekkar im katok ilo m̧weo im̧ōn Irooj, m̧weo me naaj kalōke n̄an Irooj ilo epepen in, ioon jikin eo em̧ōj kōjenolo̧ke āinwōt Iaar jitōn̄e—"
                },
                {
                    "number": 32,
                    "text": "Im m̧aan ro nejin Moses im nejin Aron renaaj obrak kōn aiboojoj eo an Irooj, ioon Toļ Zaion ilo m̧weo im̧ōn Irooj, ro m̧aan ro nejier ej kom̧; im barāinwōt elōn̄ ro Iaar kūri im kar jilkinļo̧k n̄an kalōkļo̧k kabun̄ eo Aō."
                },
                {
                    "number": 33,
                    "text": "Bwe jabdewōt eo ej tiljek n̄an bōki priesthood kein ruo ko me Iaar kōnono kaki, im kōļapļo̧k kūr eo aer, rej kokwōjarjar jān Jetōb n̄an kōkāāl in ānbwin ko ānbwinnier."
                },
                {
                    "number": 34,
                    "text": "Rej erom m̧aan ro nejin Moses im nejin Aron im ineen Ebream, im kabun̄ in im aelōn̄ in, im rikāālet an Anij."
                },
                {
                    "number": 35,
                    "text": "Im barāinwōt aolep ro rej bōk priesthood in rej bōk Eō, Irooj ej ba;"
                },
                {
                    "number": 36,
                    "text": "Bwe e eo ej bōk ro rikarejera ej bōk Eō;"
                },
                {
                    "number": 37,
                    "text": "Im e eo ej bōk Eō ej bōk Jema;"
                },
                {
                    "number": 38,
                    "text": "Im e eo ej bōk Jema ej bōk aelōn̄ eo an Jema; kōn menin aolep men ko an Jema naaj liļo̧k n̄an e."
                },
                {
                    "number": 39,
                    "text": "Im men in ekkar n̄an kanejnej im bujen eo me ej an priesthood eo."
                },
                {
                    "number": 40,
                    "text": "Kōn menin, aolep ro rej bōk priesthood eo, rej bōk kanejnej im bujen eo an Jema, eo Ej jab maron̄ rupe, im ej jab maron̄ em̧m̧akūt."
                },
                {
                    "number": 41,
                    "text": "Ak jabdewōt eo ej rupe bujen in ālikin an kar bōk e, im lukkuun oktakļo̧k jān e, naaj ban wōr jeorļo̧k in jero̧wiwi ko an ilo laļ in ak ilo laļ eo ej itok."
                },
                {
                    "number": 42,
                    "text": "Im wo n̄an aolep ro rej jab itok n̄an priesthood in eo me kom̧ ar bōk e, eo me N̄aij kiiō kapen ioomi ro repād ijin rainin, jān Ainikiō make jān ilo lan̄ ko; im em̧ool Iaar leļo̧k n̄an inelep ko ilan̄ im enjeļ ro Aō eddo kōn kom̧."
                },
                {
                    "number": 43,
                    "text": "Im kiiō Ij lewōj n̄an kom̧ juon kien n̄an ekkōl kōn kom̧ make, n̄an tiljek eo̧ron̄e naan ko an mour indeeo."
                },
                {
                    "number": 44,
                    "text": "Bwe kom̧ naaj mour ekkar n̄an naan otemjej ej diwōjtok jān lo̧n̄iin Anij."
                },
                {
                    "number": 45,
                    "text": "Bwe naan eo an Irooj ej m̧ool, im jabdewōt men eo ej m̧ool ej meram, im jabdewōt men eo ej meram ej Jetōb, em̧ool Jitōbōn Jisōs Kraist."
                },
                {
                    "number": 46,
                    "text": "Im Jetōb eo ej leļo̧k meram n̄an armej otemjej ej itok ilo laļ in; im Jetōb eo ej kōmeramļo̧k armej otemjej kōn laļ in, eo ej eo̧ron̄e ainikien Jetōb eo."
                },
                {
                    "number": 47,
                    "text": "Im jabdewōt eo ej eo̧ron̄e ainikien Jetōb eo ej itok n̄an Anij, em̧ool eo Jemān."
                },
                {
                    "number": 48,
                    "text": "Im Jemān ej katakin e kōn bujen eo me Eaar kōkāāle im kapene ioomi, eo me ej kapene ioomi kōn em̧m̧an eo ami, im jab kōn em̧m̧an eo ami wōt, ak kōn em̧m̧an eo an aolepān laļ."
                },
                {
                    "number": 49,
                    "text": "Im aolepān laļ ej babu ilo jero̧wiwi, im n̄irļo̧k ium̧win marok jilōn̄lōn̄ im ium̧win lokjak an jero̧wiwi."
                },
                {
                    "number": 50,
                    "text": "Im jān men in kom̧ maron̄ jeļā rej pād ium̧win lokjak an jero̧wiwi, kōnke rej jab itok n̄an Eō."
                },
                {
                    "number": 51,
                    "text": "Bwe jabdewōt eo ej jab itok n̄an Eō ej pād ium̧win lokjak an jero̧wiwi."
                },
                {
                    "number": 52,
                    "text": "Im jabdewōt eo ej jab bōk Ainikiō ej jab kile Ainikiō, im ej jab jān Eō."
                },
                {
                    "number": 53,
                    "text": "Im jān men in kom̧ maron̄ jeļā ro rem̧m̧an jān ro renana, im bwe aolepān laļ ej n̄irļo̧k ium̧win jero̧wiwi im marok jilōn̄lōn̄ em̧ool kiiō."
                },
                {
                    "number": 54,
                    "text": "Im ļōmņak ko ami ilo iien ko remootļo̧k rekar marok kōnke jab tōmak, im kōnke kom̧ ar watōk men bajjek men ko kom̧ ar bōki—"
                },
                {
                    "number": 55,
                    "text": "Juwa eo im jab tōmak eo rekar bōktok aolepān kabun̄ in ium̧win liaakeļo̧k."
                },
                {
                    "number": 56,
                    "text": "Im liaakeļo̧k in ej pād ioon ro nejin Zaion, em̧ool aolep."
                },
                {
                    "number": 57,
                    "text": "Im renaaj pād wōt ium̧win liaakeļo̧k in m̧ae rej ukeļo̧k im keememej bujen in ekāāl, em̧ool Bok in Mormon im kien ko m̧oktaļo̧k ko Iaar liļo̧k n̄an er, jab n̄an ba wōt, ak n̄an kōm̧m̧an ekkar n̄an men eo Iaar jeje—"
                },
                {
                    "number": 58,
                    "text": "Bwe ren maron̄ jebar kōn leen ko rekkar n̄an aelōn̄ eo an Jemāer; eļan̄n̄e jaab enaaj pād wōt kaen̄tanaan eo im ekajet eo n̄an lutōkleplepļo̧k ioon ro nejin Zaion."
                },
                {
                    "number": 59,
                    "text": "Bwe ro nejin aelōn̄ eo renaaj ke kattoone āne eo ekwōjarjar Aō? Em̧ool, Ij ba n̄an kom̧, Jaab."
                },
                {
                    "number": 60,
                    "text": "Em̧ool, em̧ool, Ij ba n̄an kom̧ ro rej kiiō ron̄jaki naan kein Aō, ko rej Ainikiō, em̧ōņōņō kom̧ toun wōt ami bōki men kein;"
                },
                {
                    "number": 61,
                    "text": "Bwe Inaaj jeorļo̧k jero̧wiwi ko ami jān kom̧ kōn kien in—bwe kom̧in dim wōt ilo ļōmņak ko ami ilo kejakļo̧kjeņ im ilo jitōbōn jar, ilo kwaļo̧k naan in kam̧ool n̄an aolepān laļ kōn men ko kar kōnono kaki n̄an kom̧."
                },
                {
                    "number": 62,
                    "text": "Kōn menin, kom̧in ilo̧k ilo aolepān laļ; im n̄an jabdewōt jikin kom̧ij jab maron̄ ilo̧k kom̧ naaj jilkinļo̧k, bwe naan in kam̧ool eo en maron̄ etal jān kom̧ ilo aolepān laļ n̄an armej otemjeļo̧k."
                },
                {
                    "number": 63,
                    "text": "Im āinwōt Iaar ba n̄an rijjilōk ro Aō, em̧ool āindein Ij ba n̄an kom̧, bwe kom̧ij rijjilōk ro Aō, em̧ool pris utiej ro an Anij; kom̧ij ro im Jema eaar letok n̄an Eō; kom̧ij ro jera;"
                },
                {
                    "number": 64,
                    "text": "Kōn menin, āinwōt Iaar ba n̄an rijjilōk ro Aō Ij ba n̄an kom̧ bar juon alen, bwe armej otemjej ej lōke ioon naan ko Aō, im ej peptaij jān dān kōn juļo̧k in jero̧wiwi ko, enaaj bōk Jetōb Kwōjarjar."
                },
                {
                    "number": 65,
                    "text": "Im kakōļļe kein renaaj ļoore er ro rej lōke—"
                },
                {
                    "number": 66,
                    "text": "Ilo Eta renaaj kōm̧m̧an elōn̄ jerbal ko rekabwilōn̄lōn̄;"
                },
                {
                    "number": 67,
                    "text": "Ilo Eta renaaj kadiwōjļo̧k jetōb ettoon ko;"
                },
                {
                    "number": 68,
                    "text": "Ilo Eta renaaj kōmour rinan̄inmej;"
                },
                {
                    "number": 69,
                    "text": "Ilo Eta renaaj kōpeļļo̧k māj ko mejān ripilo, im jojān boņ in lo̧jiln̄in ro rijarron̄ron̄;"
                },
                {
                    "number": 70,
                    "text": "Im loōn riwūdeakeak enaaj kōnono;"
                },
                {
                    "number": 71,
                    "text": "Im eļan̄n̄e jabdewōt armej enaaj leļo̧k baijin n̄an er ej jamin naaj kōmetak er;"
                },
                {
                    "number": 72,
                    "text": "Im baijin in juon jedpānit ejamin wōr an kajoor n̄an ko̧kkure er."
                },
                {
                    "number": 73,
                    "text": "Ak juon kien Ij leļo̧k n̄an er, bwe renaaj jab likōmjāje make kōn men kein, im jab ekkōnono kaki im̧aan laļ in; bwe men kein rej liwōj n̄an kom̧ n̄an ļapļo̧k eo ami im n̄an lo̧mo̧o̧r."
                },
                {
                    "number": 74,
                    "text": "Em̧ool, em̧ool, Ij ba n̄an kom̧, er ro rej jab lōke ioon naan ko ami, im rej jab peptaij ilo dān ilo Eta, n̄an juļo̧k in jero̧wiwi ko aer, bwe ren maron̄ bōk Jetōb Kwōjarjar, renaaj jako, im jamin naaj itok ilo aelōn̄ eo an Jema ijo Jema im N̄a kōmij pād ie."
                },
                {
                    "number": 75,
                    "text": "Im revelesōn in n̄an kom̧, im kien, ej jejjet kūtien jān lukkuun awa in ioon aolepān laļ, im gospel in ej n̄an aolep ro rejjan̄in kar bōk e."
                },
                {
                    "number": 76,
                    "text": "Ak, em̧ool Ij ba n̄an aolep ro im aelōn̄ eo em̧ōj leļo̧k n̄an er—jān kom̧ eaikuj kwaļo̧k naan kake n̄an er, bwe ren maron̄ ukeļo̧k jān jerbal nana ko aer m̧oktaļo̧k; bwe reaikuj bōk kauwe kōn bōro nana in jab tōmak ko aer, im ro jeiūm̧ im jatūm ilo Zaion kōn jum̧ae eo aer ņae kom̧ ilo iien eo Iaar jilkinļo̧k kom̧."
                },
                {
                    "number": 77,
                    "text": "Im bar juon alen Ij ba n̄an kom̧, ro jera, bwe jān iien in m̧aanļo̧k Inaaj kūr kom̧ ro jera, emennin aikuj bwe In lewōj n̄an kom̧ kien in, bwe kom̧in erom em̧ool āinwōt ro jera ilo raan ko ke Iaar pād ippāer, ito-itak n̄an kwaļo̧k naan kōn gospel eo ilo Aō kajoor."
                },
                {
                    "number": 78,
                    "text": "Bwe Iaar kōtļo̧k er n̄an jab bōk bōjo̧ ak jāān, im jab ruo kopā."
                },
                {
                    "number": 79,
                    "text": "Lo, Ij jilkinļo̧k kom̧ n̄an mālejjon̄e laļ, im rijerbal eo ej tōllo̧ke men eo wōņāān."
                },
                {
                    "number": 80,
                    "text": "Im jabdewōt em̧m̧aan eo enaaj ilo̧k im kwaļo̧k naan kōn gospel in an aelōn̄ eo, im jab likjab ilo wōnm̧aanļo̧k ilo tiljek ilo aolep men ko otemjeļo̧k, e ban kijeļo̧k ilo ļōmņak, im jab marok, jab ilo ānbwin, ra, im jab mo̧kwōj; im wūdin juon kooļan bōran ejamin wōtlo̧k n̄an laļ im jab jeļā kake. Im reban naaj kwōle, ak maro."
                },
                {
                    "number": 81,
                    "text": "Kōn menin, kom̧in bōk ejjeļo̧k ļōmņak kōn ilju, kōn ta kom̧ naaj m̧ōn̄ā, ak ta kom̧ naaj idaak, ak kōn ta kom̧ naaj balle."
                },
                {
                    "number": 82,
                    "text": "Bwe, watōki wūt lilly ko in meļaaj, ewi wāween aer eddek, rej jab jerbal, im rej jab irap; im aelōn̄ in kiin̄ ko an laļ, ilo aolep aer aiboojoj, rej jab pālpel āinwōt juon ian rein."
                },
                {
                    "number": 83,
                    "text": "Bwe Jemāmi, eo ej pād ilo lan̄, E jeļā bwe ewōr ami aikuj kōn aolep men kein."
                },
                {
                    "number": 84,
                    "text": "Kōn menin, kōtļo̧k ilju bwe en ļōmņak kōn men ko an make."
                },
                {
                    "number": 85,
                    "text": "Im kom̧in jab ļōmņak im̧aanļo̧k ta kom̧ naaj ba; ak ko̧koņi ilo ļōmņak ko ami iien otemjej naan ko in mour, im enaaj lewōj n̄an kom̧ ilo ejja awa eo wōt m̧ōttan eo naaj jon̄e n̄an armej otemjej."
                },
                {
                    "number": 86,
                    "text": "Kōn menin, en ejjeļo̧k armej ilubwiljimi, bwe kien in ej n̄an aolep ro rej tiljek im kar kūr er jān Anij ilo kabun̄ eo n̄an jerbal in, jān awa in bōk ejjeļo̧k bōjo̧ ak jāān, eo ej etal n̄an kabun̄bun̄ļo̧k gospel in an aelōn̄ eo."
                },
                {
                    "number": 87,
                    "text": "Lo, Ij jilkinļo̧k kom̧ n̄an kauweik laļ in n̄an aolep jerbal ko rebōd aer, im n̄an katakin er kōn juon ekajet eo me ej itok."
                },
                {
                    "number": 88,
                    "text": "Im jabdewōt eo ej bōk kom̧, Inaaj pād ijo barāinwōt, bwe Inaaj etal im̧aanļo̧k in mājāmi. Inaaj pād ianbwijmaron̄imi im ianmiin̄imi, im Aō Jetōb enaaj pād ibūruōmi, im enjeļ ro Aō ipeļaakimi, n̄an kotak kom̧."
                },
                {
                    "number": 89,
                    "text": "Jabdewōt eo ej bōk kom̧ ej bōk Eō; im ejja in wōt enaaj naajdik kom̧, im kanuknuk kom̧, im lewōj n̄an kom̧ m̧ani."
                },
                {
                    "number": 90,
                    "text": "Im e eo ej naajdik kom̧, ak kanuknuk kom̧, ak lewōj n̄an kom̧ m̧ani, naaj ilo ejja wāween in jamin m̧wijkōk jān jinōkjej eo an."
                },
                {
                    "number": 91,
                    "text": "Im e eo ej jab kōm̧m̧ani men kein ej jab rikaļoora; jān men in kom̧ maron̄ jeļā ro rikaļoora."
                },
                {
                    "number": 92,
                    "text": "E eo ej jab bōk kom̧, kom̧in etal jān e kom̧ make, im karreoik neemi em̧ool kōn aebōj, aebōj erreo, men̄e ilo māāņāņ ak ilo m̧ōļo, im kwaļo̧k naan in kam̧ool kake e n̄an Jemāmi eo ej pād ilan̄, im jab bar ro̧o̧l n̄an armej en."
                },
                {
                    "number": 93,
                    "text": "Im ilo jabdewōt jikin edik ak jikin kwelo̧k kom̧ij deļo̧n̄, kōm̧m̧an āinwōt."
                },
                {
                    "number": 94,
                    "text": "Mekarta, kanooj etale im jab jenlik; im wo n̄an m̧weo, ak jikin in edik ak jikin kwelo̧k eo ej jab bōk kom̧, ak naan ko ami, ak naan in kam̧ool eo ami kōn Eō."
                },
                {
                    "number": 95,
                    "text": "Wo, Ij ba bar juon alen, n̄an m̧weo, ak n̄an jikin in edik ak n̄an jikin kwelo̧k eo ej jab bōk kom̧, ak naan ko ami, ak naan in kam̧ool ko ami kōn Eō;"
                },
                {
                    "number": 96,
                    "text": "Bwe N̄a, eo Ekajoor Bōtata, Iaar likūt pā ko Peiū ioon laļ ko, n̄an kaen̄taan er kōn nana eo aer."
                },
                {
                    "number": 97,
                    "text": "Im mennin kaen̄tanaan ko naaj ilo̧k, im naaj jamin bōki jān laļ m̧ae Aō naaj kar kadedeļo̧k jerbal eo Aō, eo me naaj kōm̧ōkajļo̧k ilo wānōk—"
                },
                {
                    "number": 98,
                    "text": "M̧ae aolep naaj jeļā N̄a, ro rej pād wōt, em̧ool jān eo ediktata n̄an eo eļaptata, im naaj obrak kōn jeļāļo̧kjeņ kōn Irooj, im naaj lo māj n̄an māj, im naaj kotakļo̧k ainikier, im kōn ainikien eo ippān doon al al in ekāāl, im ba:"
                },
                {
                    "number": 99,
                    "text": "Irooj eaar kōro̧o̧ltok Zaion;Irooj eaar bar lo̧mo̧o̧ren armej ro An, Israel,Ekkar n̄an kāālet an jouj,Eo kar kajejjete jān tōmak eoIm bujen eo an ro jemāer."
                },
                {
                    "number": 100,
                    "text": "Im Irooj eaar lo̧mo̧o̧ren armej ro An;Im Setan ej lokjak im iien ej jab bar wōr.Irooj eaar aini aolep men ko ilo juon wōt.Irooj eaar bōklaļtak Zaion jān ijo ilan̄.Irooj eaar bōklōn̄tak Zaion jān ijo ilaļ."
                },
                {
                    "number": 101,
                    "text": "Laļ ar n̄irļo̧k kōlwan im keotak kajoor eo an;Im m̧ool ej jutak ilo ilujeen lio;Im lan̄ ko kar ettōn̄dikdik ioon lio;Im lio ej nuknuk kōn aiboojoj eo an Anij eo an;Bwe Ej jutak ilo ilubwiljin armej ro An."
                },
                {
                    "number": 102,
                    "text": "Aiboojoj, im wūjtak, im kajoor, im maron̄,Ren liļo̧k n̄an adwōj Anij; bwe E ej obrak kōn tūriam̧o,Jim̧we, jouj im m̧ool, im aenōm̧m̧an,Indeeo im indeeo, Amen."
                },
                {
                    "number": 103,
                    "text": "Im bar juon alen, em̧ool, em̧ool, Ij ba n̄an kom̧, emennin aikuj bwe em̧m̧aan otemjej ro rej ilo̧k n̄an kabun̄bun̄ļo̧k gospel eo ejjeļo̧k jem̧ļo̧kin Aō, bwe toun wōt an wōr aer baam̧le, im bōk m̧ani jān mennin leļo̧k, bwe ren jilkinļo̧k e n̄an er ak kōjerbale n̄an em̧m̧anļo̧k eo aer, āinwōt Irooj enaaj tōl er, bwe āindein ej em̧m̧an n̄an Eō."
                },
                {
                    "number": 104,
                    "text": "Im kōtļo̧k aolep ro ejjeļo̧k aer baam̧le, ro rej bōk m̧ani, bwe ren jilkinlōn̄ļo̧k n̄an bisop eo ilo Zaion, ak n̄an bisop eo ilo Ohio, bwe en maron̄ kōjenolo̧k e n̄an kadedeļo̧k revelesōn ko im likūti ilo bok, im n̄an kajutak eo an Zaion."
                },
                {
                    "number": 105,
                    "text": "Im eļan̄n̄e jabdewōt armej enaaj leļo̧k n̄an jabdewōt iaami juon liboror, ak juon kopā, bōk eo em̧or im jakeļo̧k n̄an eo ejeram̧ōl, im ilo̧k im lan̄lōn̄ ilo iaļ eo am."
                },
                {
                    "number": 106,
                    "text": "Im eļan̄n̄e jabdewōt armej ilubwiljimi ekajoor ilo Jetōb eo, kōtļo̧k bwe en bōk ippān e eo em̧ōjņo̧, bwe en maron̄ kōketake ilo aolep ettā, bwe en maron̄ kajoor barāinwōt."
                },
                {
                    "number": 107,
                    "text": "Kōn menin, bōk ippemi ro im em̧ōj kapit er n̄an priesthood eo edikļo̧k, im jilkinļo̧k er im̧aami n̄an kōm̧m̧an iien iioon doon ko, im n̄an kōpooje iaļ eo, im n̄an etal n̄an iien iioon doon ko kom̧ make kom̧ij jab maron̄ etal n̄an i."
                },
                {
                    "number": 108,
                    "text": "Lo, en̄in ej wāween eo rijjilōk ro Aō, ilo raan ko etto, rekar kalōkļo̧k kabun̄ eo Aō n̄an Eō."
                },
                {
                    "number": 109,
                    "text": "Kōn menin, kajjojo em̧m̧aan en jutak ilo opij eo an make, im jerbal ilo kūr eo an make; im jab kōtļo̧k bwe bar en ba n̄an ne ejjeļo̧k an aikuj n̄an ne ko; bwe ijello̧kun ne ko ekōjkan an naaj ānbwin eo maron̄ in jutak?"
                },
                {
                    "number": 110,
                    "text": "Barāinwōt ānbwin eo ewōr an aikuji kajjojo uwaan, bwe aolep ren maron̄ ketak ippān doon, bwe aolepān ānbwin eo en weeppān."
                },
                {
                    "number": 111,
                    "text": "Im lo, pris utiej ro ren ito-itak, im barāinwōt elder ro, im barāinwōt pris ro reddikļo̧k; ak tikōn ro im rikaki ro ren ijjitōn̄ n̄an lale kabun̄ in, n̄an minister ro n̄an kabun̄ in."
                },
                {
                    "number": 112,
                    "text": "Im bisop eo, Newel K. Whitney, barāinwōt en ito-itak ipeļaakin jikin kein im ilubwiljin jarlepju in rijar ko, im kappukot ro rijeram̧ōl n̄an lali kōņaan ko aer jān kōttāik ro rim̧weiie im rijuwa."
                },
                {
                    "number": 113,
                    "text": "En barāinwōt kōjerbale juon riņa ainikien n̄an bōk eddo im n̄an kōm̧m̧ani jerbal ko an ilo kanniōk āinwōt an naaj tōl e."
                },
                {
                    "number": 114,
                    "text": "Mekarta, bisop eo en etal n̄an jikin kwelo̧k in New York, barāinwōt n̄an jikin kwelo̧k in Albany, im barāinwōt n̄an jikin kwelo̧k in Boston, im kakkōl armej ro ilo jikin kwelo̧k kaņ kōn juon ainikien gospel eo, kōn juon ainikien eļļaaj, in kōlo̧urō im ko̧kkure otem ko̧kkure eo ej kōttar er eļan̄n̄e rej jab bōki men kein."
                },
                {
                    "number": 115,
                    "text": "Bwe eļan̄n̄e rej jab bōki men kein awa in ekajet eo aer ej epaak, im m̧weo im̧weer naaj likūt wōt n̄an er ilo kōlo̧urō."
                },
                {
                    "number": 116,
                    "text": "E en lōke Eō im naaj ban kapok e; im juon wūdin kooļan bōran ej jamin wōtlo̧k n̄an laļ im jab jeļā kake."
                },
                {
                    "number": 117,
                    "text": "Im em̧ool Ij ba n̄an kom̧, bwe eo in ro rikarejera, kom̧in ilo̧k āinwōt jekjek ko kom̧ij pād ie renaaj kōtļo̧k, ilo kūr ko wōj ami, n̄an jikin kwelo̧k ko reļļap im rebun̄bun̄ im jikin jidik ko, im kauweik laļ in ilo wānōk kōn aolep kōm̧m̧an ko aer rebōd im rej jab jim̧we, im jakem̧aanļo̧k ilo alikkar im meļeļe kōlo̧urō in mennin kajjōjō eo ilo raan ko āliktata."
                },
                {
                    "number": 118,
                    "text": "Bwe, ippemi Irooj Ekajoor Bōtata ej ba, Inaaj kekōl aelōn̄ in kiin̄ ko aer; Ij jamin kōm̧akūtkūt laļ wōt, ak lan̄ ko reijuju renaaj wūdiddid."
                },
                {
                    "number": 119,
                    "text": "Bwe N̄a, Irooj, em̧ōj Aō likūt Peiū n̄an kōjādeik kajoor ko an lan̄; kom̧ jab maron̄ lo e kiiō, ijoke jidik iien im kom̧ naaj lo e, im jeļā bwe N̄aij mour, im bwe Inaaj itok im irooj ippān armej ro Aō."
                },
                {
                    "number": 120,
                    "text": "N̄aij Alpa im Omega, jinoin im jem̧ļo̧kin. Amen."
                }
            ]
        },
        "/study/scriptures/dc-testament/dc/85": {
            "uri": "/study/scriptures/dc-testament/dc/85",
            "title": "Katak im Bujen Ko 85",
            "data_type": "chapter",
            "chapter_name": "Jekjōn 85",
            "chapter_summary": [
                "1–5, Jolōt ko ilo Zaion rej aikuj bōki kōn wūjlepļo̧k; 6–12, Juon ekajoor im maron̄ enaaj leļo̧k n̄an Ro Rekwōjarjar jolōt eo aer ilo Zaion."
            ],
            "verses": [
                {
                    "number": 1,
                    "text": "E ej jerbal an clerk eo an Irooj, eo Eaar jitōn̄e, n̄an kōjparok juon bwebwenato, im juon ļo̧o̧k an aolepān kabun̄ kōn aolep men ko rej bōk jikier ilo Zaion, im kōn aolep ro rej wūjlepļo̧k men ko m̧weiier, im bōk jolōt ko ekkar n̄an kakien jān bisop eo;"
                },
                {
                    "number": 2,
                    "text": "Im barāinwōt jekjekin mour ko aer, tōmak ko aer, im jerbal ko aer; im barāinwōt an rijālbōro ro rej eļļo̧k ālikin bōki jolōt ko aer."
                },
                {
                    "number": 3,
                    "text": "E ej āinjuon n̄an ankilaan im kien an Anij bwe ro rej jab bōk jolōt ko aer jān wūjlepļo̧k, ilo errā n̄an kien eo An, eo Eaar leļo̧k, bwe En maron̄ m̧ōttan jon̄ouli armej ro An, n̄an kōpooj er ņae raan in idenoņe im bwil, etaer ren ļo̧o̧ki ippān armej ro an Anij."
                },
                {
                    "number": 4,
                    "text": "Barāinwōt en jab kōjparok menmenbwij eo aer, ak en jab wōr ijo maron̄ in loe ioon jabdewōt ļo̧o̧k ko ak bwebwenato an kabun̄ in."
                },
                {
                    "number": 5,
                    "text": "Āt ko etaer naaj ban loi, im jab āt ko etan ro jemāer, im jab āt ko etan ro nejier jeje ilo bok in kien an Anij, Irooj in Inelep eo ej ba."
                },
                {
                    "number": 6,
                    "text": "Aaet, āindein ainikien elur im mera ej ba, eo ej unoojdikdik im deblo̧ke im wākar men ko otemjeļo̧k, im ekkā an kōm̧m̧an bwe di ko diiū ren wūdiddid ilo an kwaļo̧k e make, im ba:"
                },
                {
                    "number": 7,
                    "text": "Im enaaj waļo̧k bwe N̄a, Irooj Anij, Inaaj jilkinļo̧k juon ekajoor im maron̄, eo ej jibwe jokoņ in kajoor ilo pein, kanuknuk kōn meram n̄an libobo, eo lo̧n̄iin enaaj kōnono naan ko, naan ko ejjeļo̧k jem̧ļo̧kier; im lo̧jeen enaaj juon kōtrāāk in m̧ool, n̄an likūt ilo koņ m̧weo im̧ōn Anij, im n̄an karōke kōn wāto jolōt ko an ro rekwōjarjar ro etaer kar loi, im āt ko etan ro jemāer, im etan ro nejier, kar ļo̧o̧ki ilo bok in kien an Anij."
                },
                {
                    "number": 8,
                    "text": "Ke ļeo, eo kar kūr jān Anij im jitōn̄e, eo ej lem̧aanļo̧k pein n̄an kajim̧we wa eo waan Anij, enaaj wōtlo̧k jān m̧ade in mej, āinwōt juon wōjke eo den̄ļo̧ke jān jurōn jarom eo ekanooj in toojlo̧k."
                },
                {
                    "number": 9,
                    "text": "Im aolep ro rej jab lo er jeje ilo bok in keememej naaj lo ejjeļo̧k jolōt ilo raan en, ak renaaj m̧wijm̧wij ijeņ im ijeņ, im kōj ko aer naaj jitōn̄i ilubwiljin ro rej jab tōmak, ijo rej lim̧ō im n̄i ļaļļaļ ie."
                },
                {
                    "number": 10,
                    "text": "Men kein Ij ba jaab kake Eō make; kōn menin, āinwōt Irooj ej kōnono, E naaj barāinwōt kakūrm̧ool."
                },
                {
                    "number": 11,
                    "text": "Im er ro rej an Priesthood eo Eutiej, ro etaer rej jab jeje ilo bok in kien eo, ak ro kar lo er em̧ōj aer erom rijālbōro, ak kar bukweļo̧k er jān kabun̄ in, im barāinwōt priesthood eo edikļo̧k, ak ro uwaan, ilo raan en renaaj ban lo juon jolōt ilubwiljin ro rekwōjarjar an eo Eutiej Tata;"
                },
                {
                    "number": 12,
                    "text": "Kōn menin, enaaj kōm̧m̧an n̄an er āinwōt n̄an ro nejin pris eo, āinwōt naaj lo an kar ļo̧o̧ke ilo jebta kein karuo im eoon ko jiljinon̄ouljuon im ruo in Ezra."
                }
            ]
        },
        "/study/scriptures/dc-testament/dc/86": {
            "uri": "/study/scriptures/dc-testament/dc/86",
            "title": "Katak im Bujen Ko 86",
            "data_type": "chapter",
            "chapter_name": "Jekjōn 86",
            "chapter_summary": [
                "1–7, Irooj ej letok meļeļein būrabōļ eo kōn wiit im tāō ko; 8–11, E ej kōmmeļeļeik kōjeraam̧m̧an ko an priesthood n̄an rijolōt ro kōmlet kake ekkar jān kanniōk."
            ],
            "verses": [
                {
                    "number": 1,
                    "text": "Em̧ool, āindein Irooj ej ba n̄an kom̧ ro rikarejera, ekkar n̄an būrabōļ eo kōn wiit ko im tāō ko:"
                },
                {
                    "number": 2,
                    "text": "Lo, em̧ool Ij ba, jikin kallib eo eaar laļ in, im rijjilōk ro rekar rikalbwin ine eo;"
                },
                {
                    "number": 3,
                    "text": "Im ālikin aer kar kiki riko̧kkure eo eļap an kabun̄ eo, rijālbōro eo, kōrā kijon̄ eo, em̧ool Babilon, eo ej kōm̧m̧an aolep laļ ko n̄an idaak jān kap eo an, ro ilo burueer rikōjdat eo, em̧ool Setan, ej jijet n̄an irooj—lo ej kalbwin tāō ko; kōn menin, tāō ko rej bauti im m̧anļo̧k wūt ko im ubaakeļo̧k kabun̄ eo ilo āne jem̧aden."
                },
                {
                    "number": 4,
                    "text": "Ak lo, ilo raan ko āliktata, em̧ool kiiō ke Irooj ej jino n̄an bōk m̧aantak naan eo, im juļ eo ej jebar im ej ub wōt—"
                },
                {
                    "number": 5,
                    "text": "Lo, em̧ool Ij ba n̄an kom̧, enjeļ ro rej akweļap n̄an Irooj raan im bon̄, ro repojak im rej kōttar n̄an an jilkinļo̧k er n̄an m̧adm̧ōde jikin kallib ko;"
                },
                {
                    "number": 6,
                    "text": "Ak Irooj ej ba n̄an er, jab totaki tāō ko ke juļ ko rej ub wōt (bwe em̧ool ami tōmak em̧ōjņo̧), n̄e kom̧ ab ko̧kkuri wiit barāinwōt."
                },
                {
                    "number": 7,
                    "text": "Kōn menin, kōtļo̧k bwe wiit ko im tāō ko ren eddekļo̧k ippān doon m̧ae m̧adm̧ōd eo ej lukkuun kalo; innām kom̧ naaj m̧okta aini wiit ko jān ilubwiljin tāō ko, im ālikin ainitok eo an wiit ko, lo im lo, tāō ko naaj lukwōji ilo tūrtūr ko, im meļaaj eo e pād n̄an an kattil."
                },
                {
                    "number": 8,
                    "text": "Kōn menin, āindein Irooj ej ba n̄an kom̧, ippān ro im priesthood eo ej wōnm̧aanļo̧k kōn bwij ko an ro jemāmi—"
                },
                {
                    "number": 9,
                    "text": "Bwe kom̧ij rijolōt ro kōmlet kake, ekkar n̄an kanniōk, im kar ņooj kom̧ jān laļ ippān Kraist ilo Anij—"
                },
                {
                    "number": 10,
                    "text": "Kōn menin ami mour im priesthood eo rekar pād wōt, im reaikuj in pād wōt kōn kom̧ im bwij eo ami m̧ae jepļaaktok eo an aolep men ko kōnono kaki jān lo̧n̄iin aolep rikanaan ro rekwōjarjar jān wōt kar jinoin laļ."
                },
                {
                    "number": 11,
                    "text": "Kōn menin, kom̧in m̧ōņōņō eļan̄n̄e kom̧ij wōnm̧aanļo̧k ilo em̧m̧an eo Aō, juon meram n̄an ro riAelōn̄ ko, im kōn priesthood in, juon rilo̧mo̧o̧r n̄an armej ro Aō Israel. Irooj eaar ba men in. Amen."
                }
            ]
        },
        "/study/scriptures/dc-testament/dc/87": {
            "uri": "/study/scriptures/dc-testament/dc/87",
            "title": "Katak im Bujen Ko 87",
            "data_type": "chapter",
            "chapter_name": "Jekjōn 87",
            "chapter_summary": [
                "1–4, Tariņae ej rikanij kake ikōtaan Bukwōn ko Ituiōn̄ im Bukwōn ko Iturōk; 5–8, Jorrāān ko reļļap renaaj wōtlo̧k ioon aolep ro rej pād ilaļ in."
            ],
            "verses": [
                {
                    "number": 1,
                    "text": "Em̧ool, āindein Irooj ej ba kōn tariņae ko ej jab to aer naaj waļo̧k, ijjino ilo jum̧ae an South Carolina, eo enaaj āliktata bōjrakļo̧k ilo mej im būrom̧ōj an elōn̄ armej;"
                },
                {
                    "number": 2,
                    "text": "Im iien eo enaaj itok n̄e tariņae eo enaaj lutōkleplepļo̧k ioon aolep laļ ko, ijjino ilo jikin in."
                },
                {
                    "number": 3,
                    "text": "Bwe lo, Bukwōn ko Iturōk renaaj ajej ņae Bukwōn ko Ituiōn̄, im Bukwōn ko Iturōk renaaj kūr ioon laļ ko jet, em̧ool laļ eo eļap an Great Britain, āinwōt jeļā kake etan, im renaaj barāinwōt kūr ioon laļ ko jet, n̄an aer maron̄ jojomar n̄an er make ņae laļ ko jet; innām tariņae eo enaaj lutōkleplep ļo̧k ioon aolep laļ ko."
                },
                {
                    "number": 4,
                    "text": "Im naaj ālikin men kein, ālikin elōn̄ raan ko, rikōm̧akoko ro renaaj wanlōn̄tak ņae karo ro aer, ro renaaj kōpopo im kōmālmel n̄an tariņae."
                },
                {
                    "number": 5,
                    "text": "Im enaaj waļo̧k barāinwōt bwe bwein ro rej pād wōt ioon āneo renaaj kōpopoik er make, im naaj kanooj illu otem illu, im naaj kajorrāān ro riAelōn̄ ko kōn juon kajorrāān eo ekanooj kōmetak."
                },
                {
                    "number": 6,
                    "text": "Im āindein, kōn jāje eo im jān kōto̧o̧rļo̧k bōtōktōk ro rej pād ilaļ renaaj būrom̧ōj; im kōn n̄ūta, im kaen̄taan, im m̧akūtkūt in laļ, im jourur in lan̄, im jarom ellu im toojlo̧k barāinwōt, naaj kōm̧m̧an bwe ro rej pād ilaļ n̄an en̄jake illu eo, im libabne eo, im pein kauwe an Anij Ekajoor Bōtata, m̧ae ko̧kkure kean̄ kake eaar kalikiioik jem̧ļo̧kin aolep laļ ko;"
                },
                {
                    "number": 7,
                    "text": "Bwe kūr an ro rekwōjarjar, im an bōtōktōkin ro rekwōjarjar, renaaj jem̧ļo̧k n̄an wanlōn̄tak n̄an lo̧jiln̄in Irooj in Sabaot, jān laļ, n̄an idenoņeik rikōjdat ro aer."
                },
                {
                    "number": 8,
                    "text": "Kōn menin, kom̧in jutak ilo jikin ko rekwōjarjar, im jab em̧m̧akūt, m̧ae raan in Irooj ej itok; bwe lo, e m̧ōkaj an itok, Irooj ej ba. Amen."
                }
            ]
        },
        "/study/scriptures/dc-testament/dc/88": {
            "uri": "/study/scriptures/dc-testament/dc/88",
            "title": "Katak im Bujen Ko 88",
            "data_type": "chapter",
            "chapter_name": "Jekjōn 88",
            "chapter_summary": [
                "1–5, Ro Rekwōjarjar retiljek rej bōk Rikaenōm̧m̧an, eo ej kallim̧ur kōn mour indeeo; 6–13, Aolep men otemjeļo̧k rej pād ium̧win kajeikik im oņaake jān Meram in Kraist; 14–16, Jerkakpeje eo ej itok kōn Lo̧mo̧o̧ren Eo; 17–31, Pokake kien selestial, terrestrial, im telestial ej kōpooj armej n̄an aelōn̄ in kiin̄ kein im aiboojoj kein kajjojo; 32–35, Ro renaaj mour wōt ilo jero̧wiwi renaaj pād wōt ilo ettoon; 36–41, Aolep aelōn̄ in kiin̄ ko rej oņaake jān kien; 42–45, Anij eaar letok kien n̄an aolep men otemjeļo̧k; 46–50, Armej enaaj meļeļe em̧ool Anij; 51–61, Būrabōļ eo kōn an armej jilkinļo̧k ro rikarejeran n̄an jikin kallib eo im loļo̧k er kajjojo iaer; 62–73, Kepaaktok Irooj, im kom̧ naaj lo turin Mejān; 74–80, Kokwōjarjar kom̧ im katakin doon pedped in katak ko an aelōn̄ eo; 81–85, Aolep armej em̧ōj kakkōl e en kakkōl eo riturun; 86–94, Kakōļļe ko, poktak ko an mennin bobo ko, im enjeļ raņ rej kōpooj iaļ eo n̄an itok eo an Irooj; 95–102, Jilel ko an enjeļ raņ rej kūrtok ro remej ilo ekkar eo aer; 103–116, Jilel ko an enjeļ raņ rej kabun̄bun̄ļo̧k jepļaaktok eo an gospel eo, jeepepļo̧k eo an Babilon, im pata eo an Anij eo eļap; 117–126, Kappukot jeļāļo̧kjeņ, kajutak m̧weo im̧ōn Anij (juon tampeļ), im ņa ballemi kōn korak an iakwe-em̧ool; 127–141, Ekkar eo an Jikuuļ eo an Rikanaan ro ej ellaajrak, ekitbuuj kain̄i in kwaļi ne ko."
            ],
            "verses": [
                {
                    "number": 1,
                    "text": "Em̧ool, āindein Irooj ej ba n̄an kom̧ ro rekar kuktok ippān doon n̄an bōk Ankilaan kake kom̧:"
                },
                {
                    "number": 2,
                    "text": "Lo, men in ekabun̄-būruōn ami Irooj, im enjeļ raņ rej m̧ōņōņō ioomi; jerbal in jouj ko ami jān jar ko ami em̧ōj aer wanlōn̄tak ilo lo̧jiln̄in Irooj in Sabaot, im rej jeje ilo bok in etan ro em̧ōj kokwōjarjar er, em̧ool er an laļ eo selestial."
                },
                {
                    "number": 3,
                    "text": "Kōn menin, Ij kiiō jilkinwaj ioomi bar juon Rikaenōm̧m̧an, em̧ool ioomi ro jera, bwe en maron̄ pād ilo būruōmi, em̧ool Jetōb Kwōjarjar in kallim̧ur; bar Rikaenōm̧m̧an eo ej ejja eo Iaar kallim̧ur kake n̄an ro rikaļoora, āinwōt kar je ilo naan in kam̧ool eo an Jon."
                },
                {
                    "number": 4,
                    "text": "Rikaenōm̧m̧an in ej kallim̧ur eo Ij lewōj n̄an kom̧ kōn mour indeeo, em̧ool aiboojoj eo an aelōn̄ selestial;"
                },
                {
                    "number": 5,
                    "text": "Aiboojoj eo me ej an kabun̄ eo an M̧aanje eo, em̧ool an Anij, Eo ekwōjarjar jān aolep, kōn Jisōs Kraist eo Nejin—"
                },
                {
                    "number": 6,
                    "text": "Eo ej wanlōn̄ļo̧k n̄an lan̄, āinwōt barāinwōt Eaar wanlaļtak ium̧win aolep men ko otemjeļo̧k, bwe En meļeļe aolep men ko otemjeļo̧k, bwe En maron̄ pād ilo aolep im kōn aolep men ko otemjeļo̧k, meram in m̧ool;"
                },
                {
                    "number": 7,
                    "text": "M̧ool eo ej romaak. En̄in ej meram in Kraist. Āinwōt barāinwōt E ej ilo al, im meram eo an al, im kajoor eo ie im jān e ekar kōm̧anm̧an e."
                },
                {
                    "number": 8,
                    "text": "Āinwōt barāinwōt E ej ilo allōn̄, im ej meram eo an allōn̄, im kajoor eo ie im jān e ekar kōm̧anm̧an e;"
                },
                {
                    "number": 9,
                    "text": "Āinwōt barāinwōt meram eo an iju ko, im kajoor eo ie im jān e kar kōm̧anm̧ani;"
                },
                {
                    "number": 10,
                    "text": "Im laļ in barāinwōt, im kajoor eo ie, em̧ool laļ in eo me kom̧ij jutak ioon."
                },
                {
                    "number": 11,
                    "text": "Im meram eo me ej romaak, eo ej lewōj n̄an kom̧ meram, ej kōn E eo ej kōmeramļo̧k mājāmi, eo ej ejja meram eo wōt me ej kōm̧ōkajļo̧k jeļā ko ami;"
                },
                {
                    "number": 12,
                    "text": "Meram eo ej erromaakļo̧k jān im̧aan mejān Anij n̄an kobrak ļap in lan̄—"
                },
                {
                    "number": 13,
                    "text": "Meram eo me ej ilo aolep men ko otemjeļo̧k, eo ej leļo̧k mour n̄an aolep men ko otemjeļo̧k, eo ej kien eo jān e aolep men ko otemjeļo̧k rej bōk oņaake, em̧ool kajoor eo an Anij eo ej jijet ioon An tūroon, eo ej ilo ubōn indeeo, eo ej ilo ilubwiljin aolep men ko otemjeļo̧k."
                },
                {
                    "number": 14,
                    "text": "Kiiō, em̧ool Ij ba n̄an kom̧, bwe kōn lo̧mo̧o̧r eo me ej kōm̧m̧an n̄an kom̧ ej bōktok jerkakpeje jān ro remej."
                },
                {
                    "number": 15,
                    "text": "Im jetōb im ānbwin rej ejaake an eo an armej."
                },
                {
                    "number": 16,
                    "text": "Im jerkakpeje jān ro remej ej lo̧mo̧o̧r eo an an."
                },
                {
                    "number": 17,
                    "text": "Im lo̧mo̧o̧r eo an an ej kōn E eo ej kōmour aolep men otemjeļo̧k, Eo ilo ubōn ej kean̄ bwe ro rijeram̧ōl im rittā an laļ renaaj jolōt e."
                },
                {
                    "number": 18,
                    "text": "Kōn menin, e mennin aikuj bwe en ekwōjarjar jān aolep jab wānōk, bwe en maron̄ pojak n̄an aiboojoj an selestial;"
                },
                {
                    "number": 19,
                    "text": "Bwe n̄e em̧ōj an kajejjet lukkuun unin kōm̧anm̧an eo an, e naaj kūrawūn kōn aiboojoj, em̧ool kōn pād im̧aan mejān Anij Jemān;"
                },
                {
                    "number": 20,
                    "text": "Bwe ānbwin ko rej jān aelōn̄ selestial ren maron̄ bōk e indeeo im indeeo; bwe, bwe en̄in kar jibadbad eo kar kōm̧m̧ane im ejaake kake, im kōn jibadbad in ej kokwōjarjar er."
                },
                {
                    "number": 21,
                    "text": "Im er ro jab kokwōjarjar er kōn kien eo me Iaar lewōj n̄an kom̧, em̧ool kien eo an Kraist, reaikuj jolōte bar juon aelōn̄ in kiin̄, em̧ool eo ej an aelōn̄ in terrestrial, ak eo ej an juon aelōn̄ telestial."
                },
                {
                    "number": 22,
                    "text": "Bwe e eo ej jab maron̄ pokake kien eo an aelōn̄ selestial ej jab maron̄ mour ilo aiboojoj in selestial."
                },
                {
                    "number": 23,
                    "text": "Im e eo ej jab maron̄ pokake kien eo an aelōn̄ in terrestrial eban mour ilo aiboojoj eo an terrestrial."
                },
                {
                    "number": 24,
                    "text": "Im e eo ej jab maron̄ pokake kien eo an aelōn̄ in telestial ej jab maron̄ mour ilo aiboojoj eo an telestial; kōn menin e ej jab tōllo̧ke juon aelōn̄ in aiboojoj. Kōn menin eaikuj mour ilo juon aelōn̄ eo me ej jab juon aelōn̄ in aiboojoj."
                },
                {
                    "number": 25,
                    "text": "Im bar juon alen, em̧ool Ij ba n̄an kom̧, laļ ej pokake kien eo an aelōn̄ selestial, bwe ej kajejjet unin kōm̧anm̧an eo an, im jab rupe kien eo—"
                },
                {
                    "number": 26,
                    "text": "Kōn menin, naaj kokwōjarjar e; aaet, men̄e enaaj mej, naaj kōmour e bar juon alen, im naaj maron̄ pād wōt ilo kajoor eo me kōn e ej kōmour e, im ro rewānōk renaaj jolōt e."
                },
                {
                    "number": 27,
                    "text": "Bwe jekdo̧o̧n n̄e remej, renaaj barāinwōt bar jerkak, juon ānbwinnin jetōb."
                },
                {
                    "number": 28,
                    "text": "Er ro rej jān jitōbōn selestial renaaj bōk ejja ānbwin eo eaar lukkuun ānbwinnin kanniōk; em̧ool kom̧ naaj bōk ānbwin ko ānbwinnōmi, im aiboojoj eo ami enaaj aiboojoj eo me naaj kōmour ānbwin ko ānbwinnōmi n̄an i."
                },
                {
                    "number": 29,
                    "text": "Kom̧ ro kōmour er jān m̧ōttan aiboojoj eo an selestial innām naaj bōk jān ejja in wōt, em̧ool likiion."
                },
                {
                    "number": 30,
                    "text": "Im ro rej kōmour er jān m̧ōttan aiboojoj eo an terrestrial innām naaj bōk jān ejja in wōt, em̧ool likiion."
                },
                {
                    "number": 31,
                    "text": "Im barāinwōt er ro kōmour er jān m̧ōttan aiboojoj eo an telestial innām naaj bōk jān ejja in wōt, em̧ool likiion."
                },
                {
                    "number": 32,
                    "text": "Im er ro repād wōt naaj barāinwōt kōmour er; mekarta, renaaj bar ro̧o̧l n̄an ijo jikier make, n̄an lan̄lōn̄ ilo men eo me rej m̧ōņōņō n̄an bōk e, kōnke rekar jab m̧ōņōņō n̄an lan̄lōn̄ ilo men eo me remaron̄ kar bōke."
                },
                {
                    "number": 33,
                    "text": "Bwe ta em̧m̧an eo n̄an juon armej eļan̄n̄e mennin leļo̧k eo likūti ioon, im e ej jab bōk mennin leļo̧k eo? Lo, e ej jab m̧ōņōņō ilo men eo kar leļo̧k n̄an e, im jab m̧ōņōņō ilo e eo rileļo̧k eo an mennin leļo̧k eo."
                },
                {
                    "number": 34,
                    "text": "Im bar juon alen, em̧ool Ij ba n̄an kom̧, bwe men eo oņaake jān kien eo ej barāinwōt bōk kōjparok jān kien im kōweeppān im kokwōjarjar jān ejja in wōt."
                },
                {
                    "number": 35,
                    "text": "Men eo ej rupe juon kein, im jab mour ekkar n̄an kien, ak kappukot n̄an erom juon kien n̄an e make, im kipel e n̄an mour ilo jero̧wiwi, im jim̧or aolep mour ilo jero̧wiwi, ej jab maron̄ kokwōjarjar e jān kien, im jab jān tūriam̧okake, jim̧we, ak ekajet. Kōn menin, reaikuj pād wōt ilo ettoon."
                },
                {
                    "number": 36,
                    "text": "Aolep aelōn̄ in kiin̄ ko em̧ōj leļo̧k n̄an er juon kien;"
                },
                {
                    "number": 37,
                    "text": "Im elōn̄ aelōn̄ in kiin̄ ko; bwe ejjeļo̧k to eo ijo ejjeļo̧k juon aelōn̄ in kiin̄ ie; im elōn̄ ejjeļo̧k aelōn̄ in kiin̄ ilo ijo ejjeļo̧k to ie, juon aelōn̄ in kiin̄ eo eļapļo̧k ak edikļo̧k."
                },
                {
                    "number": 38,
                    "text": "Im n̄an aolep aelōn̄ in kiin̄ em̧ōj leļo̧k juon kien; im n̄an kajjojo kien ewōr jon̄aer barāinwōt im koņ ko."
                },
                {
                    "number": 39,
                    "text": "Aolep ro rej jab mour ekkar n̄an koņ ko rej jab jim̧we."
                },
                {
                    "number": 40,
                    "text": "Bwe jeļāļo̧kjeņ ej eddāp n̄an jeļāļo̧kjeņ; mālōtlōt ej bōk mālōtlōt; m̧ool ej jiburlepe m̧ool; erreo ej iakwe erreo; meram ej eddāp n̄an meram; tūriam̧o ewōr an jouj ioon tūriam̧o im ej kappukot ro an; jim̧we ej wōnm̧aanļo̧k ilo iaļ eo an im kappukot ro an; ekajet ej ilo̧k im̧aan mejān E eo ej jijet ioon tūroon eo im oņaake im kōm̧akūtkūt aolep men ko otemjeļo̧k."
                },
                {
                    "number": 41,
                    "text": "E meļeļe aolep men otemjeļo̧k, im aolep men otemjeļo̧k rej pād Im̧aan, im aolep men otemjeļo̧k rej pād ipeļaakin; im E ej ilōn̄in aolep men otemjeļo̧k, im ilo aolep men, im ej deblo̧ke aolep men otemjeļo̧k, im ej jepooļe aolep men otemjeļo̧k; im aolep men otemjeļo̧k rej jān E, im kōn E, em̧ool Anij, indeeo im indeeo."
                },
                {
                    "number": 42,
                    "text": "Im bar juon alen, em̧ool Ij ba n̄an kom̧, E eaar leļo̧k juon kien n̄an aolep men otemjeļo̧k, jān e rej em̧m̧akūtkūt ilo iien ko aer im tōre ko aer;"
                },
                {
                    "number": 43,
                    "text": "Im kooj ko aer rej dedeļo̧k, em̧ool kooj ko an lan̄ ko im laļ in, ko rekitbuuj laļ im aolep planet ko."
                },
                {
                    "number": 44,
                    "text": "Im rej leļo̧k meram n̄an doon ilo iien ko aer im ilo tōre ko aer, ilo minit ko aer, ilo awa ko aer, ilo raan ko aer, ilo wiik ko aer, ilo allōn̄ ko aer, ilo iiō ko aer—aolep men kein rej juon iiō ippān Anij, ak jaab ippān armej."
                },
                {
                    "number": 45,
                    "text": "Laļ ej jabwilļo̧k ioon pein bao ko pein, im al ej leļo̧k an meram ilo raan, im allōn̄ ej leļo̧k an meram ilo bon̄, im iju ko barāinwōt rej leļo̧k meram ko aer, ke rej jabwilļo̧k ioon pein bao ko peier ilo aiboojoj eo aer, ilubwiljin kajoor eo an Anij."
                },
                {
                    "number": 46,
                    "text": "N̄a ta Inaaj keidi aelōn̄ in kiin̄ kein, bwe kom̧in maron̄ meļeļe?"
                },
                {
                    "number": 47,
                    "text": "Lo, aolep kein rej aelōn̄ in kiin̄, im jabdewōt armej eo em̧ōj an lo jabdewōt ak eo ediktata ian kein em̧ōj an lo an Anij em̧m̧akūtkūt ilo an utiej im kajoor."
                },
                {
                    "number": 48,
                    "text": "Ij ba n̄an kom̧, e eo em̧ōj an lo E; mekarta, E eo ar itok n̄an ro An rekar jab meļeļe."
                },
                {
                    "number": 49,
                    "text": "Meram eo ej romaak ilo marok, im marok ejjab meļeļe e; mekarta, raan eo enaaj itok n̄e kom̧ naaj meļeļe em̧ool Anij, kōnke kom̧ naaj kōmour ilo E im jān E."
                },
                {
                    "number": 50,
                    "text": "Innām kom̧ naaj jeļā bwe em̧ōj ami lo Eō, bwe N̄aij mour, im bwe N̄aij meram eo em̧ool ej pād ilo kom̧, im bwe kom̧ij pād ilo N̄a; eļan̄n̄e jaab kom̧ ban maron̄ tōprak."
                },
                {
                    "number": 51,
                    "text": "Lo, Inaaj keidi aelōn̄ in kiin̄ kein n̄an juon em̧m̧aan ewōr juon an meļaaj, im eaar jilkinļo̧k ro rikarejeran ilo meļaaj eo n̄an jukur ilo meļaaj eo."
                },
                {
                    "number": 52,
                    "text": "Im eaar ba n̄an eo m̧oktata: Kwōn ilo̧k im jerbal ilo jikin kallib eo, im ilo awa eo kein kajuon Inaaj itok n̄an ippam̧, im kwōnaaj lo m̧ōņōņō eo an baaktok eo Aō."
                },
                {
                    "number": 53,
                    "text": "Im eaar ba n̄an eo kein karuo: Kwōn ilo̧k barāinwōt ilo jikin kallib eo, im ilo awa eo kein karuo Inaaj lowaj eok kōn m̧ōņōņō in baaktok eo Aō."
                },
                {
                    "number": 54,
                    "text": "Im barāinwōt n̄an eo kein kajilu, im ba: Inaaj lowaj eok;"
                },
                {
                    "number": 55,
                    "text": "Im n̄an eo kein kāāmen, im āindein ļo̧k n̄an eo kein kajon̄oulruo."
                },
                {
                    "number": 56,
                    "text": "Im irooj eo an jikin kallib eo eaar etal n̄an eo m̧oktata ilo awa eo kein kajuon, im pād ippān aolep awa eo, im eaar m̧ōņōņō kōn meram in baaktok eo an irooj eo an."
                },
                {
                    "number": 57,
                    "text": "Innām eaar etal jān eo m̧oktata bwe en maron̄ loļo̧k eo kein karuo barāinwōt, im eo kein kajilu, im eo kein kāāmen, im āindein n̄an eo kein kajon̄oulruo."
                },
                {
                    "number": 58,
                    "text": "Im āindein raar aolep bōk meram in baaktok eo an irooj eo aer, kajjojo armej ilo awa eo an, im ilo iien eo an, im ilo tōre eo an—"
                },
                {
                    "number": 59,
                    "text": "Jinoe ippān eo m̧oktata, im āindein n̄an eo āliktata, im jān eo āliktata n̄an eo m̧oktata, im jān eo m̧oktata n̄an eo āliktata;"
                },
                {
                    "number": 60,
                    "text": "Kajjojo armej ilo ekkar eo an, m̧ae awa eo an ekar dedeļo̧k, em̧ool ekkar n̄an āinwōt irooj eo an eaar jiron̄ e, bwe irooj eo an en maron̄ aiboojoj ilo e, im e ilo irooj eo an, bwe ren aolep maron̄ in aiboojoj."
                },
                {
                    "number": 61,
                    "text": "Kōn menin, n̄an būrabōļ in Inaaj keidi aolep aelōn̄ in kiin̄ kein, im ro rej pād ie—kajjojo aelōn̄ in kiin̄ ilo awa eo an, im ilo iien eo an, im ilo tōre eo an, em̧ool ekkar n̄an kean̄ eo me Anij eaar kōm̧m̧ane."
                },
                {
                    "number": 62,
                    "text": "Im bar juon alen, em̧ool Ij ba n̄an kom̧, ro jera, Ij likūt ennaan kein ippemi n̄an koļmānļo̧kijeņ kaki ilo būruōmi, ippān kien in Ij lewōj n̄an kom̧, bwe kom̧ naaj kūr Ioō ke N̄aij epaak—"
                },
                {
                    "number": 63,
                    "text": "Kom̧in kepaaktok Eō im Inaaj kepaakwaj kom̧; niknik kappukot Eō im kom̧ naaj lo Eō; kajjitōk, im kom̧ naaj bōk; kaļļaļļaļ, im enaaj peļļo̧k n̄an kom̧."
                },
                {
                    "number": 64,
                    "text": "Jabdewōt kom̧ij kajjitōk ippān Jema ilo Eta enaaj lewōj n̄an kom̧, eo emennin aikuj n̄an kom̧;"
                },
                {
                    "number": 65,
                    "text": "Im eļan̄n̄e kom̧ij kajjitōk jabdewōt ej jab mennin aikuj n̄an kom̧, enaaj oktak n̄an ami liaakeļo̧k."
                },
                {
                    "number": 66,
                    "text": "Lo, men eo kom̧ij ron̄ ej āinwōt ainikien juon ej lam̧ōj ilo āne jem̧aden—ilo āne jem̧aden, kōnke kom̧ij jab maron̄ lo e—Ainikiō, kōnke Ainikiō ej Jetōb; Aō Jetōb ej m̧ool; m̧ool ej pād im ejjeļo̧k jem̧ļo̧kin; im eļan̄n̄e e ej pād ilo kom̧ enaaj lōn̄ļo̧k."
                },
                {
                    "number": 67,
                    "text": "Im eļan̄n̄e mājāmi rej reim̧aanļo̧k wōt n̄an aiboojoj eo Aō, aolepān ānbwinnōmi renaaj obrak kōn meram, im enaaj ejjeļo̧k marok ilo kom̧; im ānbwin eo eobrak kōn meram emeļeļe aolep men otemjeļo̧k."
                },
                {
                    "number": 68,
                    "text": "Kōn menin, kom̧in kokwōjarjar kom̧ bwe ļōmņak ko ami ren reilo̧k n̄an wōt Anij, im raan ko renaaj itok n̄e kom̧ naaj lo E; bwe Enaaj joļo̧k jān pinjān Mejān n̄an kom̧, im enaaj ilo iien eo An make, im ilo wāween eo An make, im ekkar n̄an Ankilaan make."
                },
                {
                    "number": 69,
                    "text": "Keememej kallim̧ur eo eļap im āliktata me em̧ōj Aō kōm̧m̧ane n̄an kom̧; juļo̧k ļōmņak waan ko ami im leea eļļaaj ko ami ettoļo̧k jān kom̧."
                },
                {
                    "number": 70,
                    "text": "Kom̧in pād, kom̧in pād ilo jikin in, im kūr juon kwelo̧k ekwōjarjar, em̧ool an ro rej rijerbal ko m̧oktata ilo aelōn̄ in kiin̄ in āliktata."
                },
                {
                    "number": 71,
                    "text": "Im ro kar kakkōl er ilo ito-itak ko aer ren kūr ioon Irooj, im koļmānļo̧kijeņ kōn kakkōl eo ilo burueer me rekar bōk e, ium̧win juon tōre ekadu."
                },
                {
                    "number": 72,
                    "text": "Lo, im lo, Inaaj oņaake bwijin in sip ko ami, im naaj kajutak elder ro im jilkinļo̧k n̄an er."
                },
                {
                    "number": 73,
                    "text": "Lo, Inaaj kōm̧ōkaj jerbal eo Aō ilo iien eo an."
                },
                {
                    "number": 74,
                    "text": "Im Ij lewōj n̄an kom̧, ro rej rijerbal ro m̧oktata ilo aelōn̄ in kiin̄ in āliktata, juon kien bwe kom̧in kuktok kom̧ make ippān doon, im karōk kom̧ make, im kōpooj kom̧ make, im kokwōjarjar kom̧ make; aaet, karreoik būruōmi, im kwaļ pā ko peimi im neemi Im̧aō, bwe In maron̄ karreoik kom̧;"
                },
                {
                    "number": 75,
                    "text": "Bwe In maron̄ kam̧ool n̄an Jemāmi, im ami Anij, im Aō Anij, bwe kom̧ij erreo jān bōtōktōkin epepen in enana; bwe In maron̄ kakūrm̧ool kallim̧ur in, kallim̧ur in eļap im āliktata, eo me Iaar kōm̧m̧ane n̄an kom̧, n̄e ej Ankilaō."
                },
                {
                    "number": 76,
                    "text": "Barāinwōt, Ij lewōj n̄an kom̧ juon kien bwe kom̧in wōnm̧aanļo̧k ilo jar im jitlo̧k jān iien in m̧aanļo̧k."
                },
                {
                    "number": 77,
                    "text": "Im Ij lewōj n̄an kom̧ juon kien bwe kom̧in katakin doon pedped in katak ko an aelōn̄ in kiin̄ eo."
                },
                {
                    "number": 78,
                    "text": "Kom̧in niknik katakin im Aō jouj enaaj pād ippemi, bwe kom̧in maron̄ bōk naan in tōl ilo eļapļo̧k weeppān ilo ļamļam, ilo pedped, ilo katak, ilo kien gospel eo, ilo aolep men ko rej ekkejeltok n̄an aelōn̄ in Anij, im rej mennin aikuj n̄an meļeļe;"
                },
                {
                    "number": 79,
                    "text": "Kōn men ko jim̧or ilo lan̄ im ilo laļ, im ium̧win laļ; men ko me rekar pād, men ko repād kiiō, men ko me ejjab etto an jejjet kūtier; men ko ilo laļ eo ami, men ko ilo laļ ko jet; tariņae ko im lim̧aajņoņo ko an laļ ko, im ekajet ko rej ioon āniin; im juon jeļāļo̧kjeņ eo barāinwōt kōn laļ ko im aelōn̄ in kiin̄ ko—"
                },
                {
                    "number": 80,
                    "text": "Bwe kom̧in maron̄ pojak ilo aolep men otemjeļo̧k n̄e Inaaj bar jilkinļo̧k kom̧ n̄an kōļapļo̧k kūr eo me Iaar kūr kom̧ n̄an e, im mijen eo me Iaar jitōn̄e n̄an kom̧."
                },
                {
                    "number": 81,
                    "text": "Lo, Iaar jilkinļo̧k kom̧ n̄an kam̧ool im kakkōl armej raņ, im ej an kajjojo armej eo kar kakkōl e n̄an kakkōl eo riturun."
                },
                {
                    "number": 82,
                    "text": "Kōn menin, epād n̄an er ejjeļo̧k jekpen, im jero̧wiwi ko aer repād ioon bōraer make."
                },
                {
                    "number": 83,
                    "text": "E eo ej kappukot Eō m̧ōkaj enaaj lo Eō, im naaj ban eļļo̧k jān e."
                },
                {
                    "number": 84,
                    "text": "Kōn menin, kom̧in pād, im jerbal ilo niknik, bwe kom̧in maron̄ weeppān ilo jerbal eo ami n̄an ilo̧k ilubwiljin ro riAelōn̄ ko n̄an iien in āliktata, jon̄an wōt lōn̄in ro lo̧n̄iin Irooj enaaj kūr, n̄an lukwōj kien eo im sili naan in kam̧ool eo, im n̄an kōpooj ro rekwōjarjar n̄an awa in ekajet eo me ej itok wōt;"
                },
                {
                    "number": 85,
                    "text": "Bwe jetōb ko aer ren maron̄ jo̧o̧r jān libabne an Anij, lo̧urō in mennin kajjōjō eo ej kōttar ro renana, jim̧or ilo laļ in im ilo laļ eo ej itok. Em̧ool, Ij ba n̄an kom̧, ro rej jab elder ro m̧oktata ren wōnm̧aanļo̧k wōt ilo jikin kallib grep in m̧ae lo̧n̄iin Irooj enaaj kūr er, bwe iien eo aer ej jan̄in itok; men ko ballier rej jab erreo jān bōtōktōkin epepen in."
                },
                {
                    "number": 86,
                    "text": "Kom̧in pād wōt ilo anemkwōj eo me kar kaanemkwōj kom̧ kake; kom̧in jab kōdapitōk kom̧ ilo jero̧wiwi, ak pā ko peimi ren erreo, m̧ae iien Irooj ej itok."
                },
                {
                    "number": 87,
                    "text": "Bwe ej jab lōn̄ raan ko jān kiiō im laļ enaaj wūdiddid im em̧m̧alm̧al ļo̧k im tok āinwōt juon em̧m̧aan ekadek; im al enaaj ņooj mejān, im enaaj m̧akoko in letok meram; im allōn̄ enaaj tutu ilo bōtōktōk; im iju ko renaaj illu otem illu, im naaj jolaļļo̧k er make āinwōt juon leen fig eo ewōtlo̧k jān wōjke fig eo."
                },
                {
                    "number": 88,
                    "text": "Im ālikin naan in kam̧ool eo ami ej itok illu im libabne ioon armej raņ."
                },
                {
                    "number": 89,
                    "text": "Bwe ālikin naan in kam̧ool eo ami ej itok naan in kam̧ool in m̧akūtkūt ko an laļ, ko renaaj kōm̧m̧an n̄irļo̧k ilujeen laļ, im armej raņ renaaj wōtlo̧k ioon bwidej im naaj ban maron̄ in jutak."
                },
                {
                    "number": 90,
                    "text": "Im barāinwōt ej itok naan in kam̧ool in ainikien jourur ko, im ainikien jarom ko, im ainikien kior ko, im ainikien ņo ko in lo̧meto rej ibebļo̧k make jān jon̄an ko aer em̧ōj kajejjeti."
                },
                {
                    "number": 91,
                    "text": "Im aolep men otemjeļo̧k renaaj poktak; im em̧ool, būruōn armej renaaj likjab jān er; bwe mijak enaaj itok ioon aolep armej."
                },
                {
                    "number": 92,
                    "text": "Im enjeļ raņ renaaj ekkāke ilujeen lan̄, im lam̧ōj kōn juon ainikien eļļaaj, im kōjan̄ jilel eo an Anij, im ba: Kom̧in pojak, kom̧in pojak, O ro rej pād ilaļ; bwe ekajet an ad Anij ej itok. Lo, im lo, Ļeo Pālele ej itok; kom̧in diwōjļo̧k n̄an iioon E."
                },
                {
                    "number": 93,
                    "text": "Im ilo jidimkij enaaj wōr juon kakōļļe eļap ilo lan̄, im aolep armej renaaj lo e ippān doon."
                },
                {
                    "number": 94,
                    "text": "Im bar juon enjeļ enaaj kōjan̄ jilel eo an, im ba: Kabun̄ en eļap, eo jinen mennin kajjōjō ko, eo eaar kōm̧m̧an aolep laļ ko n̄an idaak jān wain in illu in ejej eo an, eo ej ko̧kkure ro rekwōjarjar an Anij, eo ar kōto̧o̧rļo̧k bōtōktōkier—lio ej jijet ioon elōn̄ dān ko, im ioon āne ko ilo̧meto—lo, liin ej tāō ko an laļ in; liin ej lokjak ilo tūrtūr ko; to ko an em̧ōj kōm̧m̧ani bwe ren kajoor, ejjeļo̧k armej emaron̄ jeļati; kōn menin, lio epojak n̄an tile. Im e enaaj kōjan̄ jilel eo an jim̧or aetok im eļļaaj, im aolep laļ ko renaaj ron̄jake e."
                },
                {
                    "number": 95,
                    "text": "Im enaaj wōr ikōn̄ ilo lan̄ ium̧win tōrean eo jimattan awa; im ilo jidimkij ālikin enaaj erļo̧k katiin̄ in lan̄, āinwōt juon bok lemlem ej erļo̧k ālikin kar limi, im turun mejān Irooj naaj bōk jān penjān;"
                },
                {
                    "number": 96,
                    "text": "Im ro rekwōjarjar ro repād ioon laļ, ro rej mour, naaj kōmour er im renaaj weaakļo̧n̄ļo̧k n̄an iioon E."
                },
                {
                    "number": 97,
                    "text": "Im er ro rekar kiki ilo lōb ko aer renaaj jerkaktok, bwe lōb ko aer naaj kōpeļļo̧ki; im renaaj barāinwōt weaaklōn̄ļo̧k n̄an iioon E ilo ilubwiljin jurōn lan̄—"
                },
                {
                    "number": 98,
                    "text": "Er rej an Kraist, leen ko m̧oktata, er ro renaaj wanlaļtak Ippān m̧oktata, im er ro rej pād ioon laļ im ilo lōb ko aer, ro rej m̧oktata weaaklōn̄ļo̧k n̄an iioon E; im aolep men in jān ainikien eo kōjan̄ e jān jilel eo an enjeļ an Anij."
                },
                {
                    "number": 99,
                    "text": "Im ālikin men in bar juon enjeļ enaaj kōjan̄, eo ej jilel eo kein karuo; innām ej itok lo̧mo̧o̧r eo an ro rej an Kraist ilo itok eo An; ro rekar bōk kōj eo aer ilo kalbuuj eo me em̧ōj kar kōpooje n̄an er, bwe ren maron̄ bōk gospel eo, im ekajet ekkar n̄an armej raņ ilo kanniōk."
                },
                {
                    "number": 100,
                    "text": "Im bar juon alen, bar juon jilel enaaj jan̄, eo ej jilel eo kein kajilu; innām ej itok jetōb ko an armej raņ ro rej itōn ekajet, im ej lo er ium̧win liaakeļo̧k;"
                },
                {
                    "number": 101,
                    "text": "Im errein rej bwein ro remej; im rej jab bar mour m̧ae juon to̧ujin iiō ko rej jem̧ļo̧k, im jab bar juon alen, m̧ae jem̧ļo̧k in laļ in."
                },
                {
                    "number": 102,
                    "text": "Im bar juon jilel enaaj jan̄, eo ej jilel eo kein kāāmen, im ba: Ewōr rej lo ilubwiljin ro rej itōn pād wōt m̧ae raan eo eļap im āliktata, em̧ool jem̧ļo̧k eo, ro renaaj pād wōt ilo ettoon."
                },
                {
                    "number": 103,
                    "text": "Im bar juon jilel enaaj jan̄, eo ej jilel eo kein kaļalem, eo ej enjeļ eo kein kaļalem eo leļo̧k n̄an e gospel ejjeļo̧k jem̧ļo̧kin—ej ekkāke ilubwiljin lan̄, n̄an aolep laļ ko, bwij ko, lo ko, im armej;"
                },
                {
                    "number": 104,
                    "text": "Im men in enaaj ainikien jilel eo an, im ba n̄an aolep armej, jim̧or ilo lan̄ im ilo laļ, im ro rej ium̧win laļ—bwe kajjojo lo̧jiln̄i enaaj ron̄jake e, im kajjojo bukwe enaaj bukwelōlō, im kajjojo lo enaaj kwaļo̧k, ke rej ron̄ ainikien jilel eo, im ba: Mijak Anij, im leļo̧k n̄an E aiboojoj eo ej jijet ioon tūroon eo, indeeo im indeeo; bwe awa eo in An ekajet ej itok."
                },
                {
                    "number": 105,
                    "text": "Im bar juon alen, bar juon enjeļ enaaj kōjan̄ an jilel, eo ej enjeļ eo kein kajiljino, im ba: Lio e bun̄ eo eaar kōm̧m̧an bwe aolep laļ ko ren idaak jān wain in illu in ejej eo an; lio e bun̄, e bun̄!"
                },
                {
                    "number": 106,
                    "text": "Im bar juon alen, bar juon enjeļ enaaj kōjan̄ an jilel, eo ej enjeļ eo kein kajiljilimjuon, im ba: E ededeļo̧k; e ededeļo̧k! Lamb an Anij eaar anjo̧ im jujuri jikin jooniak grep ko e make, em̧ool jikin jooniak grep in rōkaammijak in libabne an Anij Ekajoor Bōtata."
                },
                {
                    "number": 107,
                    "text": "Innām enjeļ ro naaj kōpālpel er kōn aiboojoj in kajoor eo An, im ro rekwōjarjar renaaj obrak kōn aiboojoj eo An, im bōk aer jolōt im kōm̧m̧an jon̄an wōt juon Ippān."
                },
                {
                    "number": 108,
                    "text": "Innām enjeļ eo m̧oktata enaaj bar kōjan̄ jilel eo an ilo lo̧jiln̄in aolep ro remour, im kwaļo̧k jerbal ko rettino an armej raņ, im jerbal ko rekajoor an Anij ilo iiō ko to̧ujin m̧oktata."
                },
                {
                    "number": 109,
                    "text": "Innām enjeļ eo kein karuo enaaj kōjan̄ jilel eo an, im kwaļo̧k jerbal ko rettino an armej raņ, im ļōmņak ko im jibadbad ko an burueer, im jerbal ko rekajoor an Anij ilo iiō ko to̧ujin kein karuo—"
                },
                {
                    "number": 110,
                    "text": "Im āindein m̧aanļo̧k, m̧ae enjeļ eo kein kajiljilimjuon enaaj kōjan̄ jilel eo an; im enaaj jutak ioon āne im ioon lo̧jet, im kanejnej ilo etan E eo ej jijet ioon tūroon eo, bwe eban bar lōn̄ iien; im Setan enaaj lokjak, jedpānit eo etto, eo kūri e devil, im naaj jab kōtļo̧k e ium̧win tōrean in juon to̧ujin iiō ko."
                },
                {
                    "number": 111,
                    "text": "Innām naaj kōtļo̧k e ium̧win juon tōre ekadu, bwe en maron̄ ain ippān doon jarin tariņae ko an."
                },
                {
                    "number": 112,
                    "text": "Im Maikeel, enjeļ eo kein kajiljilimjuon, em̧ool arkenjeļ eo, enaaj ain ippān doon jarin tariņae ko an, em̧ool inelep ko in lan̄."
                },
                {
                    "number": 113,
                    "text": "Im devil enaaj ain ippān doon jarin tariņae ko an; em̧ool inelep ko in hell, im naaj itok n̄an kōpata ņae Maikeel im jarin tariņae ko an."
                },
                {
                    "number": 114,
                    "text": "Innām ej itok kōpata eo an Anij eļap eo; im devil im jarin tariņae ko an naaj joļo̧k er ilo ijo jikier, bwe enaaj ban wōr aer kajoor ioon ro rekwōjarjar ļo̧k wōt n̄an jidik."
                },
                {
                    "number": 115,
                    "text": "Bwe Maikeel enaaj ire ilo pata ko aer, im naaj anjo̧ ioon eo ej kappukot tūroon eo an Eo ej jijet ioon tūroon eo, em̧ool Lamb eo."
                },
                {
                    "number": 116,
                    "text": "En̄in ej aiboojoj an Anij, im ro kokwōjarjar er; im rej jamin naaj bar lo mej."
                },
                {
                    "number": 117,
                    "text": "Kōn menin, em̧ool Ij ba n̄an kom̧, ro jera, kūr kwelo̧k ekwōjarjar eo ami, āinwōt Iaar jiron̄ kom̧."
                },
                {
                    "number": 118,
                    "text": "Im kōnke aolep ej jab wōr aer tōmak, kom̧in kappukot ilo niknik im katakin doon naan ko in mālōtlōt; aaet, kom̧in kappukot jān bok ko rem̧m̧antata naan ko in mālōtlōt; kappukot jeļā, em̧ool jān katak im barāinwōt jān tōmak."
                },
                {
                    "number": 119,
                    "text": "Karōke kom̧ make; kōpooj kajjojo mennin aikuj; im kajutak juon em̧, em̧ool juon im̧ōn jar, juon im̧ōn jitlo̧k, juon im̧ōn tōmak, juon im̧ōn ekkatak, juon im̧ōn aiboojoj, juon im̧ōn koņ, juon im̧ōn Anij;"
                },
                {
                    "number": 120,
                    "text": "Bwe deļo̧n̄tok ko ami ren maron̄ ilo etan Irooj; bwe diwōjļo̧k ko ami ren maron̄ ilo etan Irooj; bwe aolep iakiakwe ko ami ren maron̄ ilo etan Irooj, kōn pā ko kotaki n̄an eo Eutiej Tata."
                },
                {
                    "number": 121,
                    "text": "Kōn menin, kom̧in bōjrak jān aolep ekkōnono waan ko ami, jān ami leea, jān aolep ikdeelel mejkaiie ko ami, jān aolep juwa im kōjak, im jān aolep kōm̧m̧an nana ko ami."
                },
                {
                    "number": 122,
                    "text": "Jitōn̄ ilubwiljimi juon rikaki, im aolep ren jab rikōnono ilo juon wōt iien; ak juon en ekkōnono ilo juon iien im aolep ren ron̄jake ennaan ko an, bwe n̄e em̧ōj an aolep kar kōnono aolep ren maron̄ ketak jān aolep, im bwe kajjojo armej en maron̄ wōr an iien utiej in ekkōnono."
                },
                {
                    "number": 123,
                    "text": "Lale bwe kom̧in iakwe doon; bōjrak jān ankoņak; jeļā ajej n̄an doon āinwōt gospel eo ej ba."
                },
                {
                    "number": 124,
                    "text": "Bōjrak jān jowan; bōjrak jān ettoonon; bōjrak jān lo bōd an doon; bōjrak jān kiki aetokļo̧k jān aikuji; etal n̄an jikin kiki ko ami m̧ōkaj, bwe kom̧in maron̄ jab mōk; jerkak m̧ōkaj, bwe ānbwinnōmi im ļōmņak ko ami ren maron̄ wāmourur."
                },
                {
                    "number": 125,
                    "text": "Im ilōn̄in aolep men kein, ņa ballemi kōn korak an iakwe-em̧ool, āinwōt ippān juon liboror, eo ej korak an wānōk im aenōm̧m̧an."
                },
                {
                    "number": 126,
                    "text": "Jar iien otemjej, bwe kom̧in maron̄ jab ļotļo̧k, m̧ae Aō itok. Lo, im lo, Inaaj itok m̧ōkaj, im bōk kom̧ n̄an Eō make. Amen."
                },
                {
                    "number": 127,
                    "text": "Im bar juon alen, ekkar eo an m̧weo eo kōpooje n̄an presidency eo an jikuuļ eo an rikanaan ro, eo kajutake n̄an aer bōk naan in tōl ilo aolep men otemjeļo̧k remennin aikuj n̄an er, em̧ool n̄an aolep opija ro an kabun̄ in, ak ilo bar jet naan, ro kūr er n̄an jerbal in ilo kabun̄ in, jino jān pris utiej ro, em̧ool laļļo̧k n̄an tikōn ro—"
                },
                {
                    "number": 128,
                    "text": "Im en̄in enaaj ekkar eo an m̧weo im̧ōn presidency eo an jikuuļ eo: E eo jitōn̄e n̄an president, ak rikaki, naaj lo e jutak ilo ijo jikin, ilo m̧weo me naaj kōpooje n̄an e."
                },
                {
                    "number": 129,
                    "text": "Kōn menin, enaaj pād m̧oktata ilo m̧weo im̧ōn Anij, ilo juon jikin ijo jarlepju in rijar eo ilo m̧weo emaron̄ ron̄ naan ko an ilo jim̧we im alikkar, jaab kōn ekkōnono eļļaaj."
                },
                {
                    "number": 130,
                    "text": "Im n̄e ej itok ilo m̧weo im̧ōn Anij, bwe en pād m̧oktata ilo m̧weo—lo, en̄in ej mejādik, bwe en maron̄ in juon waanjon̄ok—"
                },
                {
                    "number": 131,
                    "text": "E en ajeļo̧k e make ilo jar ioon bukwe ko bukien im̧aan Anij, ilo kakōļļeen un̄ūr ak ememeje an bujen eo ejjeļo̧k jem̧ļo̧kin."
                },
                {
                    "number": 132,
                    "text": "Im n̄e jabdewōt enaaj itok ālikin e, rikaki eo en jutak, im, kōn pā ko pein kotaki n̄an lan̄, aaet, em̧ool lukkuun jim̧we lōn̄ļo̧k, en iakiakwe eo jein im jatin ak ro jein im jatin kōn naan kein:"
                },
                {
                    "number": 133,
                    "text": "Kwe juon jeiū im jatū m̧aan ke ak kom̧ ro jeiū im jatū m̧aan ke? Ij iakiakwe eok ilo etan Irooj Jisōs Kraist, ilo kakōļļeen un̄ūr ak ememej eo an bujen eo ejjeļo̧k jem̧ļo̧kin, bujen eo me ilo e ij bōk eok n̄an jemdoon, ilo juon kōttōpar eo im epen, edim, im ejjab ukoktak, n̄an juon jeram̧ im jeiūm̧ im jatūm m̧aan kōn jouj an Anij ilo korak ko an iakiakwe, n̄an etetal ilo aolep kien ko an Anij ilo ejjeļo̧k ruō, ilo kam̧m̧oolol, indeeo im indeeo. Amen."
                },
                {
                    "number": 134,
                    "text": "Im e eo lo ej jab tōllo̧ke iakiakwe in ejjāmin wōr jikin ilubwiljimi; bwe kom̧ naaj jab kōtļo̧k bwe m̧weo Im̧ō en ettoonon jān e."
                },
                {
                    "number": 135,
                    "text": "Im e eo ej itok im ej tiljek Im̧aō, im ej juon jeiūm̧ im jatūm, ak eļan̄n̄e rej ro jeiūm̧ im jatūm, renaaj iakiakwe president eo ak rikaki eo kōn peier kotaki n̄an lan̄, kōn ejja jar im bujen in wōt, ak jān ba Amen, ilo kakōļļeen un̄ūr eo an ejja men in wōt."
                },
                {
                    "number": 136,
                    "text": "Lo, em̧ool, Ij ba n̄an kom̧, en̄in ej juon jon̄ok eo n̄an kom̧ n̄an juon iakiakwe doon ilo m̧weo im̧ōn Anij, ilo jikuuļ eo an rikanaan ro."
                },
                {
                    "number": 137,
                    "text": "Im ej kūr kom̧ n̄an kōm̧m̧ane men in jān jar im kam̧m̧oolol, āinwōt Jetōb enaaj lewōj ekkōnono ilo aolep kōm̧m̧an ko ami ilo m̧weo im̧ōn Irooj, ilo jikuuļ eo an rikanaan ro, bwe en maron̄ juon jikin koone, juon im̧ōn kōppād an Jetōb Kwōjarjar n̄an kōketak eo ami."
                },
                {
                    "number": 138,
                    "text": "Im kom̧ jamin bōktok jabdewōt ilubwiljimi n̄an jikuuļ in ijello̧kun wōt n̄e e ej erreo jān bōtōktōkin epepen in;"
                },
                {
                    "number": 139,
                    "text": "Im e naaj bōk e jān kain̄i in kwaļkoļ ne eo, bwe kōn un in kain̄i in kwaļkoļ ne eo kar kajutake."
                },
                {
                    "number": 140,
                    "text": "Im bar juon alen, kain̄i in kwaļkoļ ne eo ej eaikuj kōm̧m̧an jān president eo, ak elder eo ej ritōl an kabun̄ in."
                },
                {
                    "number": 141,
                    "text": "E ej aikuj ijjino kōn jar; im ālikin bōke pilawā im wain eo, e en kan̄ōrn̄ōre e make ekkar n̄an jon̄ok eo leļo̧k ilo jon̄ouljilu jebta in naan in kam̧ool eo an Jon kake Eō. Amen."
                }
            ]
        },
        "/study/scriptures/dc-testament/dc/89": {
            "uri": "/study/scriptures/dc-testament/dc/89",
            "title": "Katak im Bujen Ko 89",
            "data_type": "chapter",
            "chapter_name": "Jekjōn 89",
            "chapter_summary": [
                "1–9, Kōjerbale wain, dān ko rekajoor, tobakko, im dān ko rebwil ej kōmo̧iki; 10–17, Mar ko, leen wōjke ko, kanniōk, im grain rej kōmālim n̄an an armej im mennin mour kōjerbali; 18–21, Pokake kien gospel eo, ekobaik Naan in Mālōtlōt, ej bōktok kōjeraam̧m̧an ko an kanniōk im an jetōb."
            ],
            "verses": [
                {
                    "number": 1,
                    "text": "Juon Naan in Mālōtlōt, n̄an em̧m̧anļo̧k eo an ko̧o̧njeļ eo an pris utiej ro, rej kuk ilo Kirtland, im ilo kabun̄ in, im barāinwōt ro rekwōjarjar ilo Zaion—"
                },
                {
                    "number": 2,
                    "text": "Jilkinļo̧k āinwōt naan in iakiakwe; jaab jān kien ak kipel, ak jān revelesōn im naan in mālōtlōt eo, im kwaļo̧k ļo̧k koņ eo im ankilaan Anij ilo lo̧mo̧o̧r an kanniōk an aolep ro rekwōjarjar ilo raan ko āliktata—"
                },
                {
                    "number": 3,
                    "text": "Eo letoke kōn juon pedped ippān kallim̧ur, kakkoņkoņ tok n̄an maron̄ an rim̧ōjņo̧ im rim̧ōjņo̧tata in aolep ro rekwōjarjar, ro rej ak maron̄ kūr er ro rekwōjarjar."
                },
                {
                    "number": 4,
                    "text": "Lo, em̧ool, āindein Irooj ej ba n̄an kom̧: Ilo waļo̧kin nana ko im kōttōbalbal ko me kōm̧m̧ani im renaaj pād ilo būruōn armej ro renana ilo raan ko āliktata, Iaar kakkōl kom̧, im kakkōl kom̧ im̧aanļo̧k, jān lewōj n̄an kom̧ naan in mālōtlōt in jān revelesōn—"
                },
                {
                    "number": 5,
                    "text": "Bwe toun wōt an jabdewōt armej idaak wain ak dān kajoor ilubwiljimi, lo ej jab em̧m̧an, im jab jim̧we ilo im̧aan mejān Jemāmi, ilo wōt ami kuktok ippān doon n̄an ajeļo̧k kwōjkwōj ko ami Im̧aan."
                },
                {
                    "number": 6,
                    "text": "Im, lo, men in en wain, aaet, lukkuun wain in raan grep eo, jān ami make kōm̧m̧an."
                },
                {
                    "number": 7,
                    "text": "Im, bar juon alen, dān ko rekajoor rej jab n̄an lo̧je, ak n̄an kwaļe ānbwinnōmi."
                },
                {
                    "number": 8,
                    "text": "Im bar juon alen, tobakko ej jab n̄an ānbwin, im barāinwōt jab n̄an lo̧je, im ej jab em̧m̧an n̄an armej, ak ej juon mar n̄an mao ko im aolep kattle enan̄inmej, n̄an kōjerbale kōn ekajet im kapeel."
                },
                {
                    "number": 9,
                    "text": "Im bar juon alen, dān ko rebwil rej jab n̄an ānbwin ak lo̧je."
                },
                {
                    "number": 10,
                    "text": "Im bar juon alen, em̧ool Ij ba n̄an kom̧, aolep mar ko rej n̄an ājmour Anij eaar kōmālim n̄an ejaak, eddekļo̧k, im kōjerbal an armej—"
                },
                {
                    "number": 11,
                    "text": "Aolep mar ilo tōre eo an, im aolep leen ilo tōre eo an; aolep men kein n̄an kōjerbali ilo koļmānļo̧kijeņ im kam̧m̧oolol."
                },
                {
                    "number": 12,
                    "text": "Aaet, kanniōk barāinwōt in mennin mour ko im bao ko in mejatoto, N̄a, Irooj, Iaar kōmālim n̄an kōjerbal an armej kōn kam̧m̧oolol; mekarta reaikuj kōjerbali ejjab ļap;"
                },
                {
                    "number": 13,
                    "text": "Im ej em̧m̧an n̄an Eō bwe reaikuj jab kōjerbali, ilo iien wōt an̄ōnean̄ ko, ak iien m̧ōļo, ak n̄ūta."
                },
                {
                    "number": 14,
                    "text": "Aolep grain ej kōmālim n̄an kōjerbal an armej im an mennin mour kan, n̄an rejetake an mour, jab wōt n̄an armej ak n̄an mennin mour in meļaaj, im bao ko in lan̄, im aolep mennin mour ko reawiia rej ettōr ak tōbalbal ioon laļ;"
                },
                {
                    "number": 15,
                    "text": "Im men kein Anij eaar kōm̧m̧ani n̄an kōjerbal an armej ilo iien ko wōt an n̄ūta im kanooj ļap in kwōle."
                },
                {
                    "number": 16,
                    "text": "Aolep grain ej em̧m̧an n̄an kijen armej; āinwōt barāinwōt leen vine eo; eo ej kalle leen ko, men̄e ilo bwidej ak ilōn̄in bwidej—"
                },
                {
                    "number": 17,
                    "text": "Mekarta, wiit n̄an armej, im ko̧o̧n n̄an ox eo, im oat ko n̄an o̧o̧j eo, im rye n̄an bao ko imejatoto im n̄an piik, im n̄an aolep mennin mour ko imeļaaj, im barli n̄an aolep mennin mour ko kōjerbali, im n̄an dān in idaak ko rej jab bwil, āinwōt barāinwōt grain ko jet."
                },
                {
                    "number": 18,
                    "text": "Im aolep ro rekwōjarjar rej keememej n̄an kōjparok im kōm̧m̧an ennaan kein, im etetal ilo pokake kien ko, naaj bōk ājmour ilo bwijjier im ņoņņoņmeej n̄an di ko dier;"
                },
                {
                    "number": 19,
                    "text": "Im naaj lo mālōtlōt im eļap mennin aorōk ko an jeļāļo̧kjeņ, em̧ool mennin aorōk ko ņooji;"
                },
                {
                    "number": 20,
                    "text": "Im renaaj ettōr im jab mōk, im naaj etetal im jab parōk."
                },
                {
                    "number": 21,
                    "text": "Im N̄a, Irooj, ij leļo̧k n̄an er juon kallim̧ur, bwe enjeļ in ko̧kkure enaaj eļļāļo̧k jān er, āinwōt ro nejin Israel, im jab m̧ane er. Amen."
                }
            ]
        },
        "/study/scriptures/dc-testament/dc/90": {
            "uri": "/study/scriptures/dc-testament/dc/90",
            "title": "Katak im Bujen Ko 90",
            "data_type": "chapter",
            "chapter_name": "Jekjōn 90",
            "chapter_summary": [
                "1–5, Ki ko an aelōn̄ eo rej liļo̧k n̄an Josep Smith im kōn e n̄an kabun̄ in; 6–7, Sidney Rigdon im Frederick G. Williams rej itōn jerbal ilo Presidency eo Kein Kajuon; 8–11, Gospel eo ej itōn kwaļo̧k n̄an laļ ko an Israel, n̄an ro riAelōn̄ ko, im n̄an riJu, aolep armej ej ron̄ ilo kajin eo an make; 12–18, Josep Smith im rikōkapilōklōk ro an ren itōn ko̧koņ Kabun̄ in; 19–37, Elōn̄ kajjojo ro kar kapilōk er jān Irooj n̄an etetal jim̧we im jerbal ilo aelōn̄ eo An."
            ],
            "verses": [
                {
                    "number": 1,
                    "text": "Āindein Irooj ej ba, em̧ool, em̧ool Ij ba n̄an eok nejū m̧aan, jero̧wiwi ko am rejako jān eok, ekkar n̄an akweļap eo am, bwe jar ko am im jar ko an ro jeiūm̧ im jatūm rekar wanlōn̄tak ilo lo̧jiln̄ū."
                },
                {
                    "number": 2,
                    "text": "Kōn menin, kwo jeraam̧m̧an jān kiiō m̧aanļo̧k eo ej ineeki ki ko an aelōn̄ eo liwōj n̄an eok; aelōn̄ eo me ej waļo̧ktok ilo alen eo āliktata."
                },
                {
                    "number": 3,
                    "text": "Em̧ool Ij ba n̄an eok, ki ko an aelōn̄ in naaj jamin bōki jān eok, ilo iien in kwōj pād ilo laļ in, barāinwōt jab ilo laļ eo ej itok;"
                },
                {
                    "number": 4,
                    "text": "Mekarta, kōn kwe naaj aolep revelesōn ko liļo̧k n̄an bar juon, aaet, em̧ool n̄an kabun̄ in."
                },
                {
                    "number": 5,
                    "text": "Im aolep er ro rej bōk revelesōn ko an Anij, ren ekkōl kōn wāween aer watōki n̄e raab likūt er āinwōt juon men eļam waan, im rej bōktok er ium̧win liaakeļo̧k kake, im tipjek im wōtlo̧k n̄e lan̄ ko rej bun̄ļo̧k, im kōto ko rej letōn̄, im wōt ko rej bun̄ļo̧k, im im̧m̧ūņm̧ūņ ioon m̧ōko im̧weer."
                },
                {
                    "number": 6,
                    "text": "Im bar juon alen, em̧ool Ij ba n̄an ro jeiūm̧ im jatūm, Sidney Rigdon im Frederick G. Williams, bwe jero̧wiwi ko aer em̧ōj jeoriļo̧k jān er barāinwōt, im er jon̄aer wōt kwe ilo kabwijer ki ko an aelōn̄ in kiin̄ in āliktata;"
                },
                {
                    "number": 7,
                    "text": "Āinwōt barāinwōt kōn am kōm̧akūtkūt ki ko an jikuuļ eo an rikanaan ro, eo me Iaar jiron̄ eok n̄an kajutake;"
                },
                {
                    "number": 8,
                    "text": "Bwe jān e ren maron̄ in weeppānļo̧k ilo jerbal eo aer n̄an lo̧mo̧o̧r eo an Zaion, im an laļ ko an Israel, im an ro riAelōn̄ ko, jon̄an wōt an lōn̄ ro renaaj tōmak;"
                },
                {
                    "number": 9,
                    "text": "Bwe kōn am kōm̧akūtkūt ren maron̄ bōk naan eo, im kōn aer kōm̧akūtkūt naan eo en maron̄ ilo̧k n̄an jem̧ļo̧k ko in laļ, n̄an ro riAelōn̄ ko m̧okta, innām, lo, im lo, renaaj oktakļo̧k n̄an riJu ro."
                },
                {
                    "number": 10,
                    "text": "Innām ej itok raan eo n̄e pein Irooj naaj kwaļo̧ke ilo kajoor ilo karreel laļ ko, laļ ko an ripegan, m̧weo im̧ōn Josep, kōn gospel eo an lo̧mo̧o̧r eo aer."
                },
                {
                    "number": 11,
                    "text": "Bwe naaj waļo̧k ilo raan en, bwe kajjojo armej enaaj ron̄ tarlep in gospel eo ilo lo eo an make, im ilo kajin eo an make, kōn ro kapit er n̄an kajoor in, jān kōm̧akūtkūt in Rikaenōm̧m̧an eo, jilkinļo̧k ioer n̄an revelesōn eo kōn Jisōs Kraist."
                },
                {
                    "number": 12,
                    "text": "Im kiiō, em̧ool Ij ba n̄an kom̧, Ij lewōj n̄an kom̧ juon kien bwe kom̧in wōnm̧aanļo̧k ilo jerbal in im presidency in."
                },
                {
                    "number": 13,
                    "text": "Im n̄e em̧ōj ami kadedeļo̧k ukok eo an rikanaan ro, kom̧ naaj jān iien en m̧aanļo̧k lale jerbal ko an kabun̄ in im an jikuuļ eo;"
                },
                {
                    "number": 14,
                    "text": "Im jān iien n̄an iien, āinwōt naaj kaalikkar jān Rikaenōm̧m̧an eo, bōk revelesōn ko n̄an erļo̧ki mennin ittino ko an aelōn̄ eo;"
                },
                {
                    "number": 15,
                    "text": "Im ko̧koņ jarlepju in rijar ko, im ekkatak im jeļā, im kanooj jeļā kōn aolep bok ko rem̧m̧an, im kōn kajin ko, lo ko, im armej."
                },
                {
                    "number": 16,
                    "text": "Im men in enaaj ami jerbal im mijen ilo aolepān mour ko ami, n̄an tōl ilo ko̧o̧njeļ, im ko̧koņ aolep jerbal ko an kabun̄ im aelōn̄ in kiin̄ in."
                },
                {
                    "number": 17,
                    "text": "Kom̧in jab jook, barāinwōt jab pok; ak bōk kauwe ilo aolep kabbwil im juwa eo ami, bwe ej bōktok aujiid ioon jetōb ko ami."
                },
                {
                    "number": 18,
                    "text": "Ko̧koņ m̧ōko im̧ōmi; kōttoļo̧k jowan im ettoonon jān kom̧."
                },
                {
                    "number": 19,
                    "text": "Kiiō, em̧ool Ij ba n̄an eok, en wōr juon jikin eo kōpooje, ilo wōt iien eo em̧ōkajtata, n̄an baam̧le eo an rikōkapilōklōk im rijeje eo am, em̧ool Frederick G. Williams."
                },
                {
                    "number": 20,
                    "text": "Im rikarejera ebwijwoļā, Josep Smith, Sen., en wōnm̧aanļo̧k wōt ippān baam̧le eo an ioon jikin eo ej jokwe ie kiiō; im en jab wia kake m̧ae lo̧n̄iin Irooj enaaj ba."
                },
                {
                    "number": 21,
                    "text": "Im rikōkapilōklōk eo Aō, em̧ool Sidney Rigdon, en pād wōt ijo ej kiiō jokwe ie m̧ae lo̧n̄iin Irooj enaaj ba."
                },
                {
                    "number": 22,
                    "text": "Im bisop eo en niknik kappukot n̄an bōk juon riņa ainikien, im e en juon em̧m̧aan eo ewōr m̧weiie ko an ilo jikin ko̧koņ—juon armej in Anij, im in tōmak ekajoor—"
                },
                {
                    "number": 23,
                    "text": "Bwe jān jekjek in en maron̄ kōļļāik m̧uri otemjej; bwe im̧ōn ko̧koņ eo an Irooj en jab itok ilo āt eo enana im̧aan mejān armej raņ."
                },
                {
                    "number": 24,
                    "text": "Niknik kappukot, jar iien otemjej, im lōke, im aolep men ko naaj jerbal ippān doon n̄an em̧m̧an eo ami, eļan̄n̄e kom̧ij etetal jim̧we im keememej bujen eo me kom̧ ar kōm̧m̧ane juon ippān eo bar juon."
                },
                {
                    "number": 25,
                    "text": "Baam̧le ko ami ren iddik, eļaptata eo an rikarejera ebwijwoļā Josep Smith, Sen., āinwōt ikijjien ro rej jab jān baam̧le ko ami;"
                },
                {
                    "number": 26,
                    "text": "Bwe men ko bōkitok n̄an kom̧, n̄an kōtōprake jerbal eo Aō, ren jab bōki jān kom̧ im liļo̧k n̄an ro rej jab tōllo̧ke—"
                },
                {
                    "number": 27,
                    "text": "Im jān jekjek in kom̧ naaj kar apan̄ ilo kōtōpraki men ko me Iaar jiron̄ kom̧."
                },
                {
                    "number": 28,
                    "text": "Im bar juon alen, em̧ool Ij ba n̄an kom̧ijel, e ej Ankilaō bwe rikarejera kōrā Vienna Jaques en bōk m̧ani n̄an ineek ākōjpenses ko an, im wanlōn̄ļo̧k n̄an āneen Zaion;"
                },
                {
                    "number": 29,
                    "text": "Im bwe in m̧ani eo emaron̄ wūjleptok n̄an Eō, im liin naaj ņa wōņāān ilo iien eo Aō make."
                },
                {
                    "number": 30,
                    "text": "Em̧ool Ij ba n̄an kom̧ijel, bwe ej men ekkar ilo Meja bwe liin en wanlōn̄ļo̧k n̄an āneen Zaion, im bōk juon jolōt jān pein bisop eo;"
                },
                {
                    "number": 31,
                    "text": "Bwe liin en maron̄ jokwe ilo aenōm̧m̧an toun wōt an liin tiljek, im jab pād waan ilo raan ko an jān iien in m̧aanļo̧k."
                },
                {
                    "number": 32,
                    "text": "Im lo, em̧ool Ij ba n̄an kom̧ijel, bwe kom̧ijel naaj je kien in, im ba n̄an ro jeiūm̧i im jatūmi ilo Zaion, ilo iakiakwe, bwe Iaar kūr kom̧ijel barāinwōt n̄an tōl ioon Zaion ilo iien eo Aō make."
                },
                {
                    "number": 33,
                    "text": "Kōn menin, ren jab kaabņōņōik Eō kōn menin."
                },
                {
                    "number": 34,
                    "text": "Lo, Ij ba n̄an kom̧ijel bwe ro jeiūm̧i im jatūmi ilo Zaion rej jino n̄an ukeļo̧k, im enjeļ ro rej m̧ōņōņō ioer."
                },
                {
                    "number": 35,
                    "text": "Mekarta, Ij jab m̧ōņōņō kōn elōn̄ men ko; im Ij jab m̧ōņōņō ippān rikarejera William E. McLellin, barāinwōt jab ippān rikarejera Sidney Gilbert; im bisop eo barāinwōt, im ro jet elōn̄ men ko ewōr ippāer n̄an ukeļo̧k jāni."
                },
                {
                    "number": 36,
                    "text": "Ak em̧ool Ij ba n̄an kom̧ijel, bwe N̄a, Irooj, Inaaj akwāālel ņae Zaion, im akweļap ippān ro rekajoor an, im kauweik e m̧ae ej anjo̧ im ej erreo Im̧aō."
                },
                {
                    "number": 37,
                    "text": "Bwe ej jamin em̧m̧akūt jān ijo jikin. N̄a, Irooj, Iaar kōnono men in. Amen."
                }
            ]
        },
        "/study/scriptures/dc-testament/dc/91": {
            "uri": "/study/scriptures/dc-testament/dc/91",
            "title": "Katak im Bujen Ko 91",
            "data_type": "chapter",
            "chapter_name": "Jekjōn 91",
            "chapter_summary": [
                "1–3, Apocrypha eo enan̄in aolepān ejim̧we kar ukōte ak ewōr ie elōn̄ kakkobaba ko jān pā ko pein armej im rej jab m̧ool; 4–6, Ej em̧m̧an n̄an ro kōmeramļo̧k er jān Jetōb."
            ],
            "verses": [
                {
                    "number": 1,
                    "text": "Em̧ool, āindein Irooj ej ba n̄an kom̧ kōn Apocrypha eo—Ewōr men ko rellōn̄ ie rem̧ool, im e enan̄in aolepān ekar jim̧we ukōte;"
                },
                {
                    "number": 2,
                    "text": "Ewōr men ko rellōn̄ ie rej jab m̧ool, ko rej kakkobaba ko jān pā ko pein armej."
                },
                {
                    "number": 3,
                    "text": "Em̧ool, Ij ba n̄an kom̧, bwe ej jab mennin aikuj bwe Apocrypha en ukok."
                },
                {
                    "number": 4,
                    "text": "Kōn menin, eo ej kōnono jān e, e en meļeļe, bwe Jetōb ej kwaļo̧k m̧ool eo;"
                },
                {
                    "number": 5,
                    "text": "Im jabdewōt ej kōmeramļo̧k jān Jetōb enaaj bōk em̧m̧an jān e;"
                },
                {
                    "number": 6,
                    "text": "Im jabdewōt eo ej jab bōk jān Jetōb, ej jab maron̄ bōk em̧m̧an. Kōn menin ej jab mennin aikuj bwe en ukok. Amen."
                }
            ]
        },
        "/study/scriptures/dc-testament/dc/92": {
            "uri": "/study/scriptures/dc-testament/dc/92",
            "title": "Katak im Bujen Ko 92",
            "data_type": "chapter",
            "chapter_name": "Jekjōn 92",
            "chapter_summary": [
                "1–2, Irooj ej letok juon kien kōn kadelōn̄ tok n̄an koņ in bōrokuk eo."
            ],
            "verses": [
                {
                    "number": 1,
                    "text": "Em̧ool, āindein Irooj ej ba, Ij lewōj koņ in bōrokuk eo, kajutake ekkar n̄an kien eo kar lewōj m̧oktaļo̧k, juon revelesōn eo im kien kōn rikarejera Frederick G. Williams, bwe kom̧ naaj bōk e ilo koņ eo. Ta Ij ba n̄an juon Ij ba n̄an aolep."
                },
                {
                    "number": 2,
                    "text": "Im bar juon alen, Ij ba n̄an eok rikarejera Frederick G. Williams, kwo naaj juon uwaan ekākemo̧o̧j ilo koņ in; im toun wōt am tiljek ilo kōjparok aolep kien ko m̧oktaļo̧k kwo naaj jeraam̧m̧an indeeo. Amen."
                }
            ]
        },
        "/study/scriptures/dc-testament/dc/93": {
            "uri": "/study/scriptures/dc-testament/dc/93",
            "title": "Katak im Bujen Ko 93",
            "data_type": "chapter",
            "chapter_name": "Jekjōn 93",
            "chapter_summary": [
                "1–5, Aolep ro rej tiljek renaaj lo Irooj; 6–18, Jon eaar kam̧ool bwe eo Nejin Anij eaar ilo̧k jān jouj n̄an jouj m̧ae An kar bōk tarlep in aiboojoj eo an Jemān; 19–20, Armej ro retiljek, ilo̧k jān jouj n̄an jouj, renaaj barāinwōt bōk tarlep eo An; 21–22, Ro keotak er kōn Kraist rej Kabun̄ eo an M̧aanje eo; 23–28, Kraist eaar bōk tarlep in aolep m̧ool, im armej jān pokake emaron̄ kōm̧m̧an āinwōt; 29–32, Armej eaar pād jinoin ippān Anij; 33–35, Irinekkatak ko rej n̄an indeeo, im armej emaron̄ bōk tarlep in lan̄lōn̄ ilo Jerkakpeje eo; 36–37, Aiboojoj eo an Anij ej jeļāļo̧kjeņ; 38–40, ajri ejjeļo̧k ruweer im̧aan Anij kōnke lo̧mo̧o̧ren eo an Jisōs Kraist; 41–53, Em̧m̧aan ro rej tōl kar jiron̄ er n̄an kajim̧we baam̧le ko aer bwe ren koņ."
            ],
            "verses": [
                {
                    "number": 1,
                    "text": "Em̧ool, āindein Irooj ej ba: Enaaj ālikin men kein bwe jabdewōt armej eo ej eļļo̧k jān jero̧wiwi ko an im itok n̄an Eō, im kūr ioon Eta, im pokake Ainikiō, im kōjparok kien ko Aō, enaaj lo turun Meja im jeļā bwe N̄aij mour;"
                },
                {
                    "number": 2,
                    "text": "Im bwe N̄aij meram eo em̧ool eo ej kōmeram aolep armej ro rej itok ilo laļ in;"
                },
                {
                    "number": 3,
                    "text": "Im bwe N̄aij ilo Jema, im Jema ilo N̄a, im Jema im N̄a kōmij juon—"
                },
                {
                    "number": 4,
                    "text": "Jema kōnke Eaar letok n̄an Eō tarlep eo An, im Nejin kōnke Iaar pād ilo laļ im kar kōm̧m̧an bwe kanniōk en erom Ānbwinnū, im jokwe ilubwiljin ro nejin armej raņ."
                },
                {
                    "number": 5,
                    "text": "Iaar pād ilo laļ im kar bōk jān Jema, im jerbal ko An rekar kanooj in alikkar."
                },
                {
                    "number": 6,
                    "text": "Im Jon eaar lo im kam̧ool kōn tarlep in aiboojoj eo Aō, im tarlep in ļo̧o̧k eo an Jon naaj kwaļo̧ke e tokālik."
                },
                {
                    "number": 7,
                    "text": "Im eaar kam̧ool, im ba: Iaar lo aiboojoj eo An, bwe E ar ilo jinoin, m̧okta jān kar laļ;"
                },
                {
                    "number": 8,
                    "text": "Kōn menin, ilo jinoin ekar Naan eo, bwe E eaar Naan eo, em̧ool ribōktok lo̧mo̧o̧r—"
                },
                {
                    "number": 9,
                    "text": "Meram eo im Ripinmuur eo an laļ; Jitōbōn m̧ool eo, eo Eaar itok ilo laļ, kōnke laļ eaar kōm̧anm̧an jān E, im ilo E eaar mour eo an armej raņ im meram eo an armej raņ."
                },
                {
                    "number": 10,
                    "text": "Im laļ ko rekar kōm̧anm̧an jān E; armej raņ rekar kōm̧anm̧an jān E; aolep men otemjeļo̧k rekar kōm̧anm̧an jān E, im kōn E, im ilo E."
                },
                {
                    "number": 11,
                    "text": "Im N̄a, Jon, Ij kam̧ool bwe Iaar lo aiboojoj eo An, āinwōt aiboojoj eo an eo Nejin Emake Keotake in Jemān, obrak kōn jouj im m̧ool, em̧ool Jitōbōn m̧ool, Eo eaar itok im jokwe ilo kanniōk, im kar jokwe ilubwiljim."
                },
                {
                    "number": 12,
                    "text": "Im N̄a, Jon, iaar lo bwe Eaar jab bōk tarlep eo ilo jinoin, a Eaar bōk jouj kōn jouj;"
                },
                {
                    "number": 13,
                    "text": "Im Eaar jab bōk tarlep eo ilo jinoin, a ar wōnm̧aanļo̧k jān jouj n̄an jouj, m̧ae An kar bōk tarlep eo;"
                },
                {
                    "number": 14,
                    "text": "Im āindein kar kūr E eo Nejin Anij, kōnke Eaar jab bōk tarlep eo ilo jinoin."
                },
                {
                    "number": 15,
                    "text": "Im n̄a, Jon, ij kam̧ool, im lo, lan̄ ko rekar peļļo̧k, im Jetōb Kwōjarjar eaar wanlaļtak Ioon ilo jekjek in juon m̧uļe, im pād Ioon, im eaar itok juon ainikien jān ilo lan̄ eaar ba: En̄in ej Nejū Jitōnbōro."
                },
                {
                    "number": 16,
                    "text": "Im N̄a, Jon, ij kam̧ool bwe E eaar bōk tarlep in aiboojoj eo an Jemān;"
                },
                {
                    "number": 17,
                    "text": "Im E eaar bōk aolep kajoor, jim̧or ilo lan̄ im ioon laļ, im aiboojoj eo an Jemān eaar pād Ippān, bwe Eaar pād ilo E."
                },
                {
                    "number": 18,
                    "text": "Im naaj ālikin men kein, bwe eļan̄n̄e kom̧ij tiljek kom̧ naaj bōk tarlep in ļo̧o̧k eo an Jon."
                },
                {
                    "number": 19,
                    "text": "Ij lewōj n̄an kom̧ ennaan kein bwe kom̧in maron̄ meļeļe im jeļā ekōjkan kabun̄-jar, im jeļā ta kom̧ij kabun̄-jar n̄an e, bwe kom̧in maron̄ itok n̄an Jemān ilo Eta, im ilo iien eo ejim̧we bōk tarlep eo An."
                },
                {
                    "number": 20,
                    "text": "Bwe eļan̄n̄e kom̧ij kōjparok kien ko Aō kom̧ naaj bōk tarlep eo An, im aiboojoj ilo N̄a āinwōt N̄aij ilo Jemān; kōn menin, Ij ba n̄an kom̧, kom̧ naaj bōk jouj kōn jouj."
                },
                {
                    "number": 21,
                    "text": "Im kiiō, em̧ool Ij ba n̄an kom̧, Iaar pād ilo jinoin ippān Jemān, im ij M̧aanje eo;"
                },
                {
                    "number": 22,
                    "text": "Im aolep ro keotake er kōn Eō rej dien bōk jān aiboojoj eo an ejja in wōt, im rej kabun̄ eo an M̧aanje eo."
                },
                {
                    "number": 23,
                    "text": "Kom̧ ar barāinwōt ilo jinoin ippān Jemān; men eo ej Jetōb, em̧ool Jitōbōn m̧ool;"
                },
                {
                    "number": 24,
                    "text": "Im m̧ool ej jeļāļo̧kjeņ kōn men ko āinwōt aer kiiō, im āinwōt aer kar waļo̧k, im āinwōt aer naaj waļo̧k tokālik;"
                },
                {
                    "number": 25,
                    "text": "Im jabdewōt ej ļapļo̧k ak dikļo̧k jān in ej jitōbōn eo enana eo eaar juon ririab jān wōt jinoin."
                },
                {
                    "number": 26,
                    "text": "Im Jetōb in m̧ool ej jān Anij. N̄aij Jetōb in m̧ool, im Jon eaar kam̧ool kake Eō, im ba: Eaar bōk tarlep in m̧ool eo, aaet, em̧ool aolep m̧ool;"
                },
                {
                    "number": 27,
                    "text": "Im ejjeļo̧k armej ej bōk tarlep eo ijello̧kun wōt n̄e ej kōjparok kien ko An."
                },
                {
                    "number": 28,
                    "text": "E eo ej kōjparok kien ko An ej bōk m̧ool im meram, m̧ae e kaiboojoj e ilo m̧ool im ejeļā aolep men otemjeļo̧k."
                },
                {
                    "number": 29,
                    "text": "Armej eaar barāinwōt pād ilo jinoin ippān Anij. Jeļāļo̧kjeņ, ak meram in m̧ool, kar jab ejaake ak kōm̧anm̧ane, barāinwōt em̧ool ej jab maron̄."
                },
                {
                    "number": 30,
                    "text": "Aolep m̧ool ej jutakļo̧k make iaan ilo jekjek eo me Anij eaar likūti ie, n̄an m̧akūtkūt n̄an e make, āinwōt aolep jeļāļo̧kjeņ barāinwōt; eļan̄n̄e jaab ejjeļo̧k pād."
                },
                {
                    "number": 31,
                    "text": "Lo, en̄in ej anemkwōj in kāālet eo an armej, im en̄in ej liaakeļo̧k eo an armej; kōnke men eo ekar jān jinoin ej kanooj alikkar n̄an er, im rej jab bōk meram eo."
                },
                {
                    "number": 32,
                    "text": "Im armej otemjej eo jetōb eo an ej jab bōk meram eo ej pād ium̧win liaakeļo̧k."
                },
                {
                    "number": 33,
                    "text": "Bwe armej ej jetōb. Irinekkatak ko rej n̄an indeeo, im jetōb im irinekkatak, rej jamin tūm̧ jān aer ekkejel, rej bōk tarlep in lan̄lōn̄;"
                },
                {
                    "number": 34,
                    "text": "Im n̄e rejenolo̧k, armej ejjab maron̄ bōk tarlep in lan̄lōn̄."
                },
                {
                    "number": 35,
                    "text": "Irinekkatak ko rej jikin kōppād an Anij; aaet, armej ej jikin kōppād an Anij, em̧ool tampeļ ko; im jabdewōt tampeļ ej ettoon, Anij enaaj rupe tampeļ en."
                },
                {
                    "number": 36,
                    "text": "Aiboojoj eo an Anij ej jeļāļo̧kjeņ, ak, ilo bar jet naan, meram im m̧ool."
                },
                {
                    "number": 37,
                    "text": "Meram im m̧ool rej kaarmejjete e eo enana."
                },
                {
                    "number": 38,
                    "text": "Jabdewōt jitōbōn armej eaar ejjeļo̧k ruōn ilo jinoin; im kōnke Anij Eaar lo̧mo̧o̧ren armej jān wōtlo̧k eo, armej rekar bar juon alen erom, ilo iien inono eo aer, kar ejjeļo̧k ruweer im̧aan Anij."
                },
                {
                    "number": 39,
                    "text": "Im e eo enana ej itok im bōkļo̧k meram im m̧ool, kōn jab pokake, jān ro nejin armej raņ, im kōnke m̧anit ko an ro jemāer."
                },
                {
                    "number": 40,
                    "text": "A Iaar jiron̄ kom̧ n̄an kōkaajririk ro nejimi ilo meram im m̧ool."
                },
                {
                    "number": 41,
                    "text": "A em̧ool Ij ba n̄an eok, karejera Frederick G. Williams, kwaar wōnm̧aanļo̧k wōt ium̧win liaakeļo̧k in;"
                },
                {
                    "number": 42,
                    "text": "Kwōj jan̄in kar katakin ro nejūm̧ meram im m̧ool, ekkar n̄an kien ko; im bwe e eo enana eaar wōr an kajoor, tok n̄an kiiō, ioom, im en̄in ej unin am en̄taan."
                },
                {
                    "number": 43,
                    "text": "Im kiiō juon kien Ij lewōj n̄an eok—eļan̄n̄e kwo kōņaan jo̧o̧r kwo naaj ko̧koņe m̧weo im̧ōm make, bwe elōn̄ men ko rej jab jim̧we ilo m̧weo im̧ōm."
                },
                {
                    "number": 44,
                    "text": "Em̧ool, Ij ba n̄an karejera Sidney Rigdon, bwe ilo jet men eaar jab kōjparok kien ko kake ajri ro nejin; kōn menin, m̧okta ko̧koņe m̧weo im̧ōm."
                },
                {
                    "number": 45,
                    "text": "Em̧ool, Ij ba n̄an karejera Josep Smith, Jun., ak ilo bar jet naan, I naaj ān̄inn̄in kom̧ ro jera, bwe kom̧ij ro jera, im kom̧ naaj wōr ami jolōt Ippa—"
                },
                {
                    "number": 46,
                    "text": "Iaar kūr kom̧ rikarejera kōn em̧m̧an eo an laļ, im kom̧ij ro aer rijerbal kōn Eō."
                },
                {
                    "number": 47,
                    "text": "Im kiiō, em̧ool Ij ba n̄an Josep Smith, Jun.—Kwaar jab kōjparok kien ko, im emennin aikuj bwe en jutak n̄an bōk kauwe im̧aan Irooj;"
                },
                {
                    "number": 48,
                    "text": "Baam̧le eo am eaikuj ukeļo̧k im kaarmejjete jet men ko, im kanooj eo̧ron̄i ennaan ko am, eļan̄n̄e jaab naaj kōm̧akūt er jān ijo jikier."
                },
                {
                    "number": 49,
                    "text": "Ta eo ij ba n̄an juon Ij ba n̄an aolep; jar iien otemjej n̄e eo enana eab wōr an kajoor ilo kwe, im kōm̧akūt eok jān ijo jikūm̧."
                },
                {
                    "number": 50,
                    "text": "Karejera Newel K. Whitney barāinwōt, juon bisop ilo kabun̄ eo Aō, ewōr aikuj in kauweiki, im ko̧koņ baam̧le eo an, im lale bwe ren tiljekļo̧k im inepata im̧weo im̧weer, im jar iien otemjej, eļan̄n̄e jaab naaj kōm̧akūt er jān ijo jikier."
                },
                {
                    "number": 51,
                    "text": "Kiiō, Ij ba n̄an kom̧, ro jera, karejera Sidney Rigdon en ilo̧k ilo ito-itak eo an, im en kaiur, im barāinwōt kabun̄bun̄ļo̧k bwe iiō eo in ebun̄-būruōn Irooj kake, im gospel in lo̧mo̧o̧r eo, āinwōt Inaaj leļo̧k an ekkōnono; im jān jar in tōmak eo ami kōn juon wōt bōro Inaaj kajutak wōt e."
                },
                {
                    "number": 52,
                    "text": "Im ro karejera Josep Smith, Jun., im Frederick G. Williams ren kaiur barāinwōt, im naaj leļo̧k e n̄an er em̧ool ekkar n̄an jar in tōmak; im toun wōt ami kōjparok ennaan ko Aō kom̧ naaj jamin pok ilo laļ in, im jab ilo laļ eo ej itok."
                },
                {
                    "number": 53,
                    "text": "Im, em̧ool Ij ba n̄an kom̧, bwe in ej ankilaō bwe kom̧in kaiur n̄an ukōti jeje ko rekwōjarjar Aō, im n̄an bōk jeļāļo̧kjeņ kōn bwebwenato, im kōn laļ ko, im kōn aelōn̄ in kiin̄ ko, im kōn kakien ko an Anij im armej, im aolep men kein n̄an lo̧mo̧o̧r eo an Zaion. Amen."
                }
            ]
        },
        "/study/scriptures/dc-testament/dc/94": {
            "uri": "/study/scriptures/dc-testament/dc/94",
            "title": "Katak im Bujen Ko 94",
            "data_type": "chapter",
            "chapter_name": "Jekjōn 94",
            "chapter_summary": [
                "1–9, Irooj ej letok juon kien kake kajutake juon em̧ n̄an jerbal ko an Presidency eo; 10–12, Juon im̧ōn kōm̧m̧an bok ko ej itōn ekkal; 13–17, Jet ian jolōt ko rej kōjjemo̧o̧ji."
            ],
            "verses": [
                {
                    "number": 1,
                    "text": "Im bar juon alen, em̧ool Ij ba n̄an kom̧, ro jera, juon kien Ij lewōj n̄an kom̧, bwe kom̧in jinoe juon jerbal n̄an kōbabuik im kōpooje ijjino eo im pedped eo an jikin kwelo̧k eo an stake eo an Zaion, ijin ilo āneen Kirtland, ijjino jān m̧weo Im̧ō."
                },
                {
                    "number": 2,
                    "text": "Im lo, ej aikuj kōm̧m̧an ekkar n̄an jon̄ok eo me Iaar lewōj n̄an kom̧."
                },
                {
                    "number": 3,
                    "text": "Im wāto eo kein kajuon iturōk en jenolo̧k n̄an Eō n̄an ekkal eo an juon em̧ n̄an presidency eo, n̄an jerbal eo an presidency eo, ilo bōki revelesōn ko; im n̄an jerbal eo an presidency eo, ilo aolep men ko otemjeļo̧k rej ekkejel tok n̄an kabun̄ im aelōn̄ eo."
                },
                {
                    "number": 4,
                    "text": "Em̧ool Ij ba n̄an kom̧, bwe enaaj ekkal lemn̄oul ļalem kōn jiljinon̄oul ļalem ne ilo depakpak eo an im ilo aetok eo an, ilo wōrwōr eo ilowaan."
                },
                {
                    "number": 5,
                    "text": "Im enaaj wōr ilowaan juon wōrwōr ettā im juon eutiej, ekkar n̄an jon̄ok eo me naaj lewōj n̄an kom̧ ijin tokālik."
                },
                {
                    "number": 6,
                    "text": "Im naaj ajeļo̧k e n̄an Irooj jān pedped eo an, ekkar n̄an laajrak eo an priesthood eo, ekkar n̄an jon̄ok eo me naaj lewōj n̄an kom̧ ijin tokālik."
                },
                {
                    "number": 7,
                    "text": "Im e naaj aolepem ajeļo̧k n̄an Irooj n̄an jerbal eo an presidency eo."
                },
                {
                    "number": 8,
                    "text": "Im kom̧in jab naaj kōtļo̧k jabdewōt men ettoon n̄an itok n̄an ilo e; im Aō aiboojoj enaaj pād ijo, im I naaj pād ijo."
                },
                {
                    "number": 9,
                    "text": "A eļan̄n̄e enaaj itok ilowaan jabdewōt men ettoon, Aō aiboojoj eban pād ijo; im Ij jamin itok ilowaan."
                },
                {
                    "number": 10,
                    "text": "Im bar juon alen, em̧ool Ij ba n̄an kom̧, wāto eo kein karuo iturōk naaj ajetok n̄an Eō n̄an ekkal eo an juon em̧ n̄an Eō, n̄an jerbal in kōm̧m̧ani bok ko ukok in jeje ko rekwōjarjar Aō, im aolep men ko otemjeļo̧k I naaj jiron̄ kom̧."
                },
                {
                    "number": 11,
                    "text": "Im enaaj lemn̄oul ļalem kōn jiljinon̄oul ļalem ne ilo depakpak eo an im aetok eo an, ilo wōrwōr eo ilowaan; im enaaj wōr juon wōrwōr ettā im juon wōrwōr eutiej."
                },
                {
                    "number": 12,
                    "text": "Im m̧wiin enaaj aolepem ajeļo̧k n̄an Irooj jān pedped eo an, n̄an jerbal eo an kōm̧m̧ani bok ko, ilo aolep men ko otemjeļo̧k I naaj jiron̄ kom̧, n̄an ekwōjarjar, jab ettoon, ekkar n̄an jon̄ok eo ilo aolep men ko otemjeļo̧k āinwōt naaj lewōj e n̄an kom̧."
                },
                {
                    "number": 13,
                    "text": "Im ioon wāto eo kein kajilu karejera Hyrum Smith enaaj bōk jolōt eo an."
                },
                {
                    "number": 14,
                    "text": "Im ioon wāto eo kein kajuon im kein karuo ituiōn̄ ro karejera Reynolds Cahoon im Jered Carter naaj bōk jolōt ko aer—"
                },
                {
                    "number": 15,
                    "text": "Bwe ren maron̄ kōm̧m̧ane jerbal eo me Iaar jitōn̄e n̄an er, n̄an juon komiti n̄an kalōki m̧ōko Im̧ō, ekkar n̄an kien eo, me N̄a, Irooj Anij, Iaar lewōj n̄an kom̧."
                },
                {
                    "number": 16,
                    "text": "M̧ōkein ruo ren jab ekkal m̧ae Aō lewōj n̄an kom̧ juon kien kaki."
                },
                {
                    "number": 17,
                    "text": "Im kiiō Ij lewōj n̄an kom̧ ej jab ļapļo̧k wōt ilo iien in. Amen."
                }
            ]
        },
        "/study/scriptures/dc-testament/dc/95": {
            "uri": "/study/scriptures/dc-testament/dc/95",
            "title": "Katak im Bujen Ko 95",
            "data_type": "chapter",
            "chapter_name": "Jekjōn 95",
            "chapter_summary": [
                "1–6, Ro Rekwōjarjar ej kauweiki er kōn likjab ko aer n̄an kalōk m̧weo im̧ōn Irooj; 7–10, Irooj ekōņaan kōjerbal m̧weo Im̧ōn n̄an kōjeraam̧m̧an armej ro An kōn kajoor jān ijo eutiej; 11–17, M̧weo rej itōn ajeļo̧ke āinwōt juon jikin kabun̄-jar im n̄an jikuuļ eo an Rijjilōk ro."
            ],
            "verses": [
                {
                    "number": 1,
                    "text": "Em̧ool, āindein Irooj ej ba n̄an kom̧ ro Ij iakwe er, im kom̧ ro Ij iakwe er Ij barāinwōt kauweik er bwe jero̧wiwi ko aer ren maron̄ jeoriļo̧k, bwe kōn kauwe in In kōpooje juon iaļ n̄an lo̧mo̧o̧r eo aer ilo aolep men ko jān kapo, im Iaar iakwe kom̧—"
                },
                {
                    "number": 2,
                    "text": "Kōn menin, aikuj in kajim̧we kom̧ im aikuj kajutak kom̧ n̄an kauwe im̧aan Meja;"
                },
                {
                    "number": 3,
                    "text": "Bwe kom̧ ar jero̧wiwi ņae Eō juon jero̧wiwi eo ekanooj nana, ilo e kom̧ ar jab watōk kien eo eļap ilo aolep men ko otemjeļo̧k, ko Iaar liwōj n̄an kom̧ kōn ekkal eo an m̧weo Im̧ō;"
                },
                {
                    "number": 4,
                    "text": "Bwe pojak eo Iaar karōke n̄an kōpooje rijjilōk ro Aō n̄an jepi jikin kallib eo Aō n̄an iien in āliktata, bwe In maron̄ kakūrm̧ool jerbal in ekabwilōn̄lōn̄ Aō, bwe In maron̄ lutōkleplep Jetōb eo Aō ioon aolep kanniōk—"
                },
                {
                    "number": 5,
                    "text": "A lo, em̧ool Ij ba n̄an kom̧, bwe elōn̄ ro kar kapit er ilubwiljimi, ro Iaar kūr er a jet wōt iaer kar kāālete."
                },
                {
                    "number": 6,
                    "text": "Er ro jab kāālet er rekar jero̧wiwi juon jero̧wiwi ekanooj nana, ilo e rej etetal ilo marok jilōn̄lōn̄ ilo lukwolpān raelep."
                },
                {
                    "number": 7,
                    "text": "Im kōn un in Iaar lewōj n̄an kom̧ juon kien bwe kom̧in kūri kwelo̧k ekwōjarjar eo ami, bwe jitlo̧k ko ami im ami būrom̧ōj ren maron̄ wanlōn̄ļo̧k ilo lo̧jiln̄in Irooj in Sabaot, eo jān ukok eo an, ej rikōm̧anm̧an eo an raan eo m̧oktata, eo jinoin im jem̧ļo̧kin."
                },
                {
                    "number": 8,
                    "text": "Aaet, em̧ool Ij ba n̄an kom̧, Iaar lewōj n̄an kom̧ juon kien bwe kom̧in kalōk juon em̧, m̧weo ie Iaar karōk e n̄an kōjeraam̧m̧an ro im Iaar kāālet kōn kajoor jān ijo eutiej;"
                },
                {
                    "number": 9,
                    "text": "Bwe en̄in ej kallim̧ur eo an Jemān n̄an kom̧; kōn menin Ij jiron̄ kom̧ n̄an pād, em̧ool āinwōt rijjilōk ro Aō ilo Jerusalem."
                },
                {
                    "number": 10,
                    "text": "Mekarta, ro rikarejera raar jero̧wiwi juon jero̧wiwi ekanooj nana; im aitwerōk ko rekar jebartok ilo jikuuļ eo an rikanaan ro; eo ekar kanooj nana n̄an Eō, ami Irooj ej ba; kōn menin Iaar jilkinļo̧k er n̄an kauwe."
                },
                {
                    "number": 11,
                    "text": "Em̧ool Ij ba n̄an kom̧, in ej ankilaō bwe kom̧in kalōk juon em̧. Eļan̄n̄e kom̧ij kōjparok kien ko Aō enaaj wōr ami kajoor n̄an kalōk e."
                },
                {
                    "number": 12,
                    "text": "Eļan̄n̄e kom̧ij jab kōjparok kien ko Aō, iakwe eo an Jemān ejamin naaj wōnm̧aanļo̧k ippemi, kōn menin kom̧ naaj etetal ilo marok jilōn̄lōn̄."
                },
                {
                    "number": 13,
                    "text": "Kiiō en̄in ej mālōtlōt, im ļōmņak eo an Irooj—m̧weo en ekkal, jab ilo̧kan jekjek eo an laļ, bwe Ij lewōj jaab bwe kom̧in mour ilo̧kan jekjek eo an laļ;"
                },
                {
                    "number": 14,
                    "text": "Kōn menin, en ekkal ilo̧kan jekjek eo me Inaaj kwaļo̧k n̄an kom̧ijel jilu, ro naaj jitōn̄ im kapit er n̄an kajoor in."
                },
                {
                    "number": 15,
                    "text": "Im dettan enaaj lemn̄oul im ļalem ne ilo depakpakin, im en jiljinon̄oul ļalem ne ilo aetokan, ilo wōrwōr eo ijo ilowaan."
                },
                {
                    "number": 16,
                    "text": "Im m̧ōttan eo ettā ilo wōrwōr eo ilowaan en jenolo̧k n̄an Eō n̄an ajiļo̧k kwōjkwōj eo ami, im n̄an ami kwaļo̧k naan, im jitlo̧k eo ami, im ami jar, im ajitok n̄an Eō ikdeelel ko ami rekwōjarjartata, ami Irooj ej ba."
                },
                {
                    "number": 17,
                    "text": "Im m̧ōttan eo eutiej ilowaan wōrwōr eo ilowaan en jenolo̧k n̄an Eō n̄an jikuuļ eo an rijjilōk ro Aō, Nejin Aman ej ba; ak, ilo bar jet naan, Alphus; ak ilo bar jet naan, Omegus; em̧ool Jisōs Kraist ami Irooj. Amen."
                }
            ]
        },
        "/study/scriptures/dc-testament/dc/96": {
            "uri": "/study/scriptures/dc-testament/dc/96",
            "title": "Katak im Bujen Ko 96",
            "data_type": "chapter",
            "chapter_name": "Jekjōn 96",
            "chapter_summary": [
                "1, Kirtland Stake ilo Zaion ro uwaan ren kanooj kajoor e; 2–5, Bisop eo ej itōn ajeji jolōt ko n̄an Ro Rekwōjarjar; 6–9, Jon Johnson ej itōn juon uwaan koņ eo."
            ],
            "verses": [
                {
                    "number": 1,
                    "text": "Lo, Ij ba n̄an kom̧, en̄in ej mālōtlōt, jān e kom̧ maron̄ jeļā ewi wāween m̧akūtkūt kōn menin, bwe emennin aikuj ilo N̄a bwe stake in eo me Iaar likūti n̄an kajoor eo an Zaion en kajoorļo̧k."
                },
                {
                    "number": 2,
                    "text": "Kōn menin, karejera Newel K. Whitney en bōk eddo in jikin eo im ba kake ilubwiljimi, eo me ioon Ij karōk n̄an kalōke m̧weo Im̧ō ekwōjarjar."
                },
                {
                    "number": 3,
                    "text": "Im bar juon alen, en ajej ilo m̧ōttan ko, ekkar n̄an mālōtlōt, n̄an em̧m̧an eo an ro rej kappukot jikin jolōt ko, āinwōt naaj ko̧koņe ilo ko̧o̧njeļ ilubwiljimi."
                },
                {
                    "number": 4,
                    "text": "Kōn menin, kanooj kōjparok bwe kom̧in lale men in, im bwe m̧ōttan eo aikuji n̄an kōjeraam̧m̧an koņ eo Aō, kōn un in n̄an bōk m̧aantak naan eo Aō n̄an ro nejin armej raņ."
                },
                {
                    "number": 5,
                    "text": "Bwe lo, em̧ool Ij ba n̄an kom̧, en̄in ej men eo emennin aikuj tata ilo N̄a, bwe naan eo Aō en ilo̧k n̄an ro nejin armej raņ, kōn un in n̄an kameoeoik būruōn ro nejin armej raņ n̄an em̧m̧an eo ami. Em̧ool āindein. Amen."
                },
                {
                    "number": 6,
                    "text": "Im bar juon alen, em̧ool Ij ba n̄an kom̧, e ej mālōtlōt im mennin aikuj ilo N̄a, bwe karejera Jon Johnson eo joortak eo an Iaar bōke, im eo jar ko an Iaar ron̄, n̄an eo Ij leļo̧k kallim̧ur eo kōn mour indeeo toun wōt an kōjparok kien ko Aō jān iien in m̧aanļo̧k—"
                },
                {
                    "number": 7,
                    "text": "Bwe e ej juon bwijjin Josep im juon eo dien bōk kōjeraam̧m̧an ko an kallim̧ur eo kar kōm̧m̧ane n̄an ro jemān—"
                },
                {
                    "number": 8,
                    "text": "Em̧ool Ij ba n̄an kom̧, e mennin aikuj ilo N̄a bwe e en erom juon uwaan bōrokuk eo, bwe en maron̄ jipan̄ ilo bōk m̧aantak naan eo Aō n̄an ro nejin armej raņ."
                },
                {
                    "number": 9,
                    "text": "Kōn menin kom̧ naaj kapit e n̄an kōjeraam̧m̧an in, im enaaj kanooj kappukote n̄an bōkļo̧k m̧uri ko rej ioon m̧weo ba kake ilubwiljimi, bwe en maron̄ jokwe ie. Em̧ool āindein. Amen."
                }
            ]
        },
        "/study/scriptures/dc-testament/dc/97": {
            "uri": "/study/scriptures/dc-testament/dc/97",
            "title": "Katak im Bujen Ko 97",
            "data_type": "chapter",
            "chapter_name": "Jekjōn 97",
            "chapter_summary": [
                "1–2, Elōn̄ ian Ro Rekwōjarjar ilo Zaion (Jackson Kounty, Missouri) kar kōjeraam̧m̧an er kōn aer tiljek; 3–5, Parley P. Pratt kar nebar e kōn jerbal ko an ilo jikuuļ eo ilo Zaion; 6–9, Ro rej kōjparok bujen ko aer Irooj ej bōk er; 10–17, Juon em̧ ej itōn ekkal ilo Zaion eo ilo e ro erreo burueer renaaj lo Anij; 18–21, Zaion ej ro erreo burueer; 22–28, Zaion enaaj jo̧o̧r jān kaje an Irooj eļan̄n̄e ej tiljek."
            ],
            "verses": [
                {
                    "number": 1,
                    "text": "Em̧ool Ij ba n̄an kom̧ ro jera, Ij kōnono n̄an kom̧ kōn ainikiō, em̧ool ainikien Jetōb eo Aō, bwe In maron̄ kwaļo̧k n̄an kom̧ ankilaō kōn ro jeiūm̧i im jātimi ilo āneen Zaion, ro im elōn̄ iaer rekar lukkuun ettā im rej niknik kappukot n̄an jeļā mālōtlōt im n̄an pukot m̧ool."
                },
                {
                    "number": 2,
                    "text": "Em̧ool, em̧ool Ij ba n̄an kom̧, em̧ōņōņō ro eier wōt rein, bwe renaaj bōk; bwe N̄a, Irooj, Ij kwaļo̧k tūriam̧o n̄an aolep ro rettā, im ioon aolep jabdewōt I kōņaan, bwe In maron̄ jim̧we n̄e Inaaj bōktok er n̄an ekajet."
                },
                {
                    "number": 3,
                    "text": "Lo, Ij ba n̄an kom̧, kōn jikuuļ eo ilo Zaion, N̄a, Irooj, ebun̄-buruō bwe eaikuj wōr juon jikuuļ ilo Zaion, im barāinwōt ippān karejera Parley P. Pratt, bwe e ej pād wōt ilo N̄a."
                },
                {
                    "number": 4,
                    "text": "Im toun wōt an wōnm̧aanļo̧k n̄an pād wōt ilo N̄a enaaj wōnm̧aanļo̧k n̄an tōl ioon jikuuļ eo ilo āneen Zaion m̧ae Aō naaj leļo̧k n̄an e bar jet kien ko."
                },
                {
                    "number": 5,
                    "text": "Im Inaaj kōjeraam̧m̧an e kōn wōrļo̧k in kōjeraam̧m̧an ko, ilo tepiiake aolep jeje ko rekwōjarjar im mennin ittino n̄an kōketak eo an jikuuļ eo, im an kabun̄ eo ilo Zaion."
                },
                {
                    "number": 6,
                    "text": "Im n̄an ro bwe in jikuuļ eo, N̄a, Irooj, I m̧ōņōņō in kwaļo̧k tūriam̧o; mekarta, ewōr ro rej aikuj bōk kauwe, im jerbal ko aer naaj kōjedmatmati."
                },
                {
                    "number": 7,
                    "text": "Ūlūl eo em̧ōj likūt iturin okar ko okran wōjke ko; im wōjke otemjej ej jab jebar leen ko rem̧m̧an naaj juokwe im joļo̧k ilo kijeek eo. N̄a, Irooj, Iaar ba men in."
                },
                {
                    "number": 8,
                    "text": "Em̧ool Ij ba n̄an kom̧, aolep ro ilubwiljin ro rejeļā burueer rem̧ool, im rekar rup, im jetōb ko aer rettā, im rem̧ōņōņō in kōjparok bujen ko aer jān katok—aaet, katok otemjej me N̄a, Irooj, Inaaj jiron̄ er—rej kam̧ōņōņōik Eō."
                },
                {
                    "number": 9,
                    "text": "Bwe N̄a, Irooj, Inaaj kōm̧m̧an bwe ren jebarļo̧k āinwōt juon wōjke eo ekimuur eo me kar kalbwini ilo bwidej eo em̧m̧an, iturin wea erreo, eo ej kwaļo̧k eļap leen eaorōk."
                },
                {
                    "number": 10,
                    "text": "Em̧ool Ij ba n̄an kom̧, bwe ej ankilaō bwe juon em̧ en ekkal n̄an Eō ilo āneen Zaion, āinwōt jon̄ok eo me Iaar lewōj n̄an kom̧."
                },
                {
                    "number": 11,
                    "text": "Aaet, en m̧ōkaj im ekkal, jān juon-m̧ōttan-jon̄oul an armej ro Aō."
                },
                {
                    "number": 12,
                    "text": "Lo, en̄in ej juon-m̧ōttan-jon̄oul eo im katok eo me N̄a, Irooj, Ij aikuji jān peier, bwe en maron̄ wōr juon em̧ kalōke n̄an Eō kōn lo̧mo̧o̧r eo an Zaion—"
                },
                {
                    "number": 13,
                    "text": "N̄an juon jikin kam̧m̧oolol n̄an aolep ro rekwōjarjar, im n̄an juon jikin leļo̧k naan in tōl n̄an aolep ro kūr er n̄an kōm̧m̧ane jerbal in ilo aolep kūr im opij ko aer rellōn̄;"
                },
                {
                    "number": 14,
                    "text": "Bwe ren maron̄ weeppān ilo meļeļe kōn jerbal in aer, ilo ļamļamin, ilo pedped eo an, im ilo katak, ilo aolep men ko rej ekkejelļo̧k n̄an aelōn̄ in Anij ioon laļ, ki ko me rej an aelōn̄ eo likūti ioomi."
                },
                {
                    "number": 15,
                    "text": "Im toun wōt an armej ro Aō kalōk juon em̧ n̄an Eō ilo etan Irooj, im jab kōtļo̧k jabdewōt men ettoon n̄an itok n̄an e, bwe en jab ettoonon, Aō aiboojoj enaaj pād ioon;"
                },
                {
                    "number": 16,
                    "text": "Aaet, im Inaaj pād ijo, bwe Inaaj itok n̄an e, im aolep ro erreo burueer renaaj itok n̄an e naaj lo Anij."
                },
                {
                    "number": 17,
                    "text": "A eļan̄n̄e ej ettoonon I ban itok n̄an e, im Aō aiboojoj ejamin pād ijo; bwe Ij jamin itok ilo tampeļ ko rejjab kwōjarjar."
                },
                {
                    "number": 18,
                    "text": "Im, kiiō, lo, eļan̄n̄e Zaion ej kōm̧m̧ani men kein enaaj jeraam̧m̧an, im ererakļo̧k im kanooj aiboojoj, kanooj ļap, im kanooj kaammijak."
                },
                {
                    "number": 19,
                    "text": "Im laļ ko in laļ renaaj kautiej e, im naaj ba: Lukkuun m̧ool Zaion ej jikin kwelo̧k eo an ad Anij, im lukkuun m̧ool Zaion ej jamin wōtlo̧k, im jamin em̧m̧akūt jān ijo jikin, bwe Anij ej pād ijeņ, im pein Irooj ej pād ijeņ;"
                },
                {
                    "number": 20,
                    "text": "Im Eaar kanejnej jān kajoor in An maron̄ n̄an an lo̧mo̧o̧r im an im̧ōn bar eutiej."
                },
                {
                    "number": 21,
                    "text": "Kōn menin, em̧ool, āindein Irooj ej ba, Zaion en m̧ōņōņō, bwe en̄in ej Zaion—ro erreo burueer; kōn menin, Zaion en m̧ōņōņō, a aolep ro renana renaaj būrom̧ōj."
                },
                {
                    "number": 22,
                    "text": "Bwe lo, im lo, idenoņe em̧ōkaj an itok ioon ro renana āinwōt aire; im wōn enaaj jo̧o̧r jān e?"
                },
                {
                    "number": 23,
                    "text": "Kaen̄tanaan an Irooj enaaj eļļāļo̧k ilo bon̄ im ilo raan, im ennaan eo kake enaaj kakūtōtōik armej otemjej; aaet, e jamin naaj bōjrak m̧ae Irooj ej itok;"
                },
                {
                    "number": 24,
                    "text": "Bwe libabne eo an Irooj ej urur ņae mennin jōjō ko aer im aolep jerbal ko renana aer."
                },
                {
                    "number": 25,
                    "text": "Mekarta, Zaion enaaj jo̧o̧r eļan̄n̄e ej kōjparok n̄an kōm̧m̧ani aolep men ko jabdewōt Iaar jiron̄ e."
                },
                {
                    "number": 26,
                    "text": "A eļan̄n̄e ej jab kōjparok n̄an kōm̧m̧ani jabdewōt men ko Iaar jiron̄ e, Inaaj loļo̧k e ekkar n̄an jerbal ko otemjej an, kōn kaen̄tanaan ekōmetak, kōn nan̄inmej, kōn ko̧kkure, kōn jāje, kōn idenoņe, kōn kijeek in ko̧kkure."
                },
                {
                    "number": 27,
                    "text": "Mekarta, en kōnono kake alen in wōt n̄an lo̧jiln̄in, bwe N̄a, Irooj, Iaar bōk joortak eo an; im eļan̄n̄e ej jamin bar jero̧wiwi ejjeļo̧k ian men kein renaaj itok ioon;"
                },
                {
                    "number": 28,
                    "text": "Im Inaaj kōjeraam̧m̧an e kōn kōjeraam̧m̧an ko, im wōrļo̧k in koorļo̧k in kōjeraam̧m̧an ko ioon, im ioon epepen ko an indeeo im indeeo, Irooj ami Anij ej ba. Amen."
                }
            ]
        },
        "/study/scriptures/dc-testament/dc/98": {
            "uri": "/study/scriptures/dc-testament/dc/98",
            "title": "Katak im Bujen Ko 98",
            "data_type": "chapter",
            "chapter_name": "Jekjōn 98",
            "chapter_summary": [
                "1–3, En̄taan ko an Ro Rekwōjarjar rej n̄an em̧m̧an eo aer; 4–8, Ro Rekwōjarjar ren rie kien jemān-āe eo an āneo; 9–10, Armej ro rem̧ool, remālōtlōt, im rem̧m̧an reaikuj rejetake er n̄an kien eo; 11–15, Ro rej likūt mour ko aer ilo jerbal eo an Irooj renaaj bōk mour indeeo; 16–18, Bōbrae tariņae im kabun̄bun̄ļo̧k aenōm̧m̧an; 19–22, Ro Rekwōjarjar ilo Kirtland kar kauwe er im jiron̄ er n̄an ukeļo̧k; 23–32, Irooj ej kwaļo̧k kien ko An rej tōl kōn matōrtōr ko im en̄taan ko likūt ioon armej ro An; 33–38, Tariņae ej jejjet wōt n̄e Irooj ej jiron̄ n̄an kōm̧m̧ane; 39–48, Ro Rekwōjarjar ren jeorļo̧k bōd ko an rikōjdat ro aer, ro, eļan̄n̄e rej ukeļo̧k, renaaj jo̧o̧r jān idenoņe an Irooj."
            ],
            "verses": [
                {
                    "number": 1,
                    "text": "Em̧ool Ij ba n̄an kom̧ ro jera, jab mijak, būruōmi ren ineem̧m̧an; aaet, m̧ōņōņō iien otemjej, im ilo men otemjej leļo̧k kam̧m̧oolol;"
                },
                {
                    "number": 2,
                    "text": "Kom̧in kōttar Irooj ilo kijenmej, bwe jar ko ami rekar deļo̧n̄ ilo lo̧jiln̄in Irooj in Sabaot, im em̧ōj ļo̧o̧ki kōn sil im kam̧ool in—Irooj Eaar kallim̧ur im kean̄ bwe naaj leļo̧k uwaakier."
                },
                {
                    "number": 3,
                    "text": "Kōn menin, Ej lewōj kallim̧ur in n̄an kom̧, kōn juon bujen eo ej jamin oktak bwe renaaj kūrm̧ool; im aolep men ko kom̧ ar en̄taan kaki renaaj jerbal ippān doon n̄an em̧m̧an eo ami, im n̄an aiboojoj eo an Eta, Irooj ej ba."
                },
                {
                    "number": 4,
                    "text": "Im kiiō, em̧ool Ij ba n̄an kom̧ kōn kakien ko an āneo, in ej ankilaō bwe armej ro Aō ren kōjparok n̄an kōm̧m̧ane aolep men ko jabdewōt Ij jiron̄ er."
                },
                {
                    "number": 5,
                    "text": "Im kien eo an āneo me ej kōmlet ium̧win jemān-āe eo, im ej rejetake pedped in anemkwōj ilo dāpiji jim̧we ko im maron̄ ko, rej an aolep armej otemjej, im maron̄ rie Im̧aō."
                },
                {
                    "number": 6,
                    "text": "Kōn menin, N̄a, Irooj, Ij rie kom̧, im ro jeiūm̧i im jātimi an kabun̄ in Aō, ilo rie kien eo me ej jemān-āe eo an āneo;"
                },
                {
                    "number": 7,
                    "text": "Im āinwōt ke ejelōt kien ko an armej, jabdewōt men eo eļapļo̧k ak edikļo̧k jān in, ej itok jān nana."
                },
                {
                    "number": 8,
                    "text": "N̄a, Irooj Anij, Ij kaanemkwōj kom̧, kōn menin kom̧ij lukkuun anemkwōj; im kien eo ej barāinwōt kaanemkwōj kom̧."
                },
                {
                    "number": 9,
                    "text": "Mekarta, n̄e ro renana rej irooj armej ro rej liaajlo̧ļ."
                },
                {
                    "number": 10,
                    "text": "Kōn menin, armej ro rem̧ool im armej ro remālōtlōt kom̧in niknik pukot er, im armej ro rem̧m̧an im armej ro remālōtlōt kom̧in kōjparok n̄an rejetake er; eļan̄n̄e jaab jabdewōt edikļo̧k jān rein ej itok jān nana."
                },
                {
                    "number": 11,
                    "text": "Im Ij lewōj n̄an kom̧ juon kien, bwe kom̧ naaj eļļo̧k jān aolep nana im eddāp n̄an aolep em̧m̧an, bwe kom̧ naaj mour ekkar n̄an naan otemjej ej diwōjtok jān lo̧n̄iin Anij."
                },
                {
                    "number": 12,
                    "text": "Bwe E enaaj leļo̧k n̄an ro rej tiljek lain ioon lain, kain̄i ioon kain̄i; im I naaj mālejjon̄e kom̧ im idajon̄jon̄e kom̧ jān wāween in."
                },
                {
                    "number": 13,
                    "text": "Im jabdewōt eo ej likūt mour eo an ilo jibadbad eo Aō, kōn Eta, enaaj bar lo e, em̧ool mour indeeo."
                },
                {
                    "number": 14,
                    "text": "Kōn menin, jab mijak rikōjdat ro ami, bwe Iaar jeke ilo Buruō, Irooj ej ba, bwe Inaaj idajon̄jon̄e kom̧ ilo men otemjej, eļan̄n̄e kom̧ naaj pād wōt ilo bujen eo Aō, em̧ool n̄an mej, bwe maron̄ lo kom̧ ritōllo̧ke."
                },
                {
                    "number": 15,
                    "text": "Bwe eļan̄n̄e kom̧ jamin pād wōt ilo bujen eo Aō kom̧ij jab tōllo̧ke Eō."
                },
                {
                    "number": 16,
                    "text": "Kōn menin, unujiļo̧k tariņae im kabun̄bun̄ļo̧k aenōm̧m̧an, im kanooj kappukot n̄an ukōtļo̧k būruōn ajri raņ n̄an ro jemāer, im būruōn ro jemāer n̄an ro nejier;"
                },
                {
                    "number": 17,
                    "text": "Im bar juon alen, būruōn riJu raņ n̄an rikanaan ro, im rikanaan ro n̄an riJu raņ; n̄e Iab itok im den̄ļo̧ke aolepān laļ kōn juon lia, im kanniōk otemjej naaj kan̄ļo̧k er Im̧aō."
                },
                {
                    "number": 18,
                    "text": "En jab inepata būruōmi; bwe ilo m̧weo im̧ōn Jema elōn̄ jikin ko rem̧m̧an, im em̧ōj Aō kōpooj juon jikin n̄an kom̧; im ijo Jema im N̄a kōmij pād ie, ijo kom̧ naaj pād ie barāinwōt."
                },
                {
                    "number": 19,
                    "text": "Lo, N̄a, Irooj, Ij jab m̧ōņōņō ippān elōn̄ ro ilo kabun̄ in ilo Kirtland;"
                },
                {
                    "number": 20,
                    "text": "Bwe rej jab eļļo̧k jān jero̧wiwi ko aer, im iaļ ko renana aer, im juwa eo an burueer, im aer ankoņak, im aolep mennin jōjō ko aer otemjeļo̧k, im kōjparok naan ko in mālōtlōt im mour indeeo me Iaar liļo̧k n̄an er."
                },
                {
                    "number": 21,
                    "text": "Em̧ool Ij ba n̄an kom̧, bwe N̄a, Irooj, Inaaj kauweik er im naaj kōm̧m̧an jabdewōt Ij kōņaan, eļan̄n̄e rej jab ukeļo̧k im kōjparok aolep men ko otemjeļo̧k Iaar ba n̄an er."
                },
                {
                    "number": 22,
                    "text": "Im bar juon alen Ij ba n̄an kom̧, eļan̄n̄e kom̧ij kōjparok n̄an kōm̧m̧an jabdewōt Ij jiron̄ kom̧, N̄a, Irooj, Inaaj kajeorļo̧k aolep illu im libabne jān kom̧, im aor ko an hell rej jamin anjo̧ ņae kom̧."
                },
                {
                    "number": 23,
                    "text": "Kiiō, Ij kōnono n̄an kom̧ kōn baam̧le ko ami—eļan̄n̄e rej den̄ļo̧ke kom̧, ak baam̧le ko ami, juon alen, im kom̧ij ineeke ilo ineem̧m̧an im jab kōnono ņae er, im jab kappukot idenoņe, kom̧ naaj bōk woņeam̧i;"
                },
                {
                    "number": 24,
                    "text": "A eļan̄n̄e kom̧ij jab ineeke ilo ineem̧m̧an, enaaj bōnbōn n̄an kom̧ āinwōt jon̄ok eo ejim̧we n̄an kom̧."
                },
                {
                    "number": 25,
                    "text": "Im bar juon alen, eļan̄n̄e ami rikōjdat enaaj den̄ļo̧ke kom̧ alen kein karuo, im kom̧ij jab kōnono ņae rikōjdat eo ami, im ineeke ilo ineem̧m̧an, woņeam̧i enaaj bukwi alen an ļapļo̧k."
                },
                {
                    "number": 26,
                    "text": "Im bar juon alen, eļan̄n̄e enaaj den̄ļo̧ke kom̧ kein kajilu, im kom̧ij ineeke ilo ineem̧m̧an, woņeam̧i enaaj wōrļo̧k n̄an kom̧ emān alen;"
                },
                {
                    "number": 27,
                    "text": "Im naan in kam̧ool kein jilu renaaj jutak ņae rikōjdat eo ami eļan̄n̄e ej jab ukeļo̧k, im reban m̧aniļo̧k."
                },
                {
                    "number": 28,
                    "text": "Im kiiō, em̧ool Ij ba n̄an kom̧, eļan̄n̄e rikōjdat eo enaaj ko jān Aō idenoņe, bwe en jab itok ilo ekajet Im̧aō, innām kom̧ naaj lale bwe kom̧in kakkōl e ilo Eta, bwe en jab bar itok ioomi, im jab ioon baam̧le eo ami, em̧ool ioon ro nejin ro nejimi n̄an epepen eo kein kajilu im kein kāāmen."
                },
                {
                    "number": 29,
                    "text": "Innām, eļan̄n̄e enaaj itok ioomi ak ioon ro nejimi, ak ioon ro nejin ro nejimi n̄an epepen eo kein kajilu im kein kāāmen, em̧ōj Aō lewōj rikōjdat eo ami ilo peimi;"
                },
                {
                    "number": 30,
                    "text": "Innām eļan̄n̄e kwo naaj kōtļo̧k e, naaj ņa woņeam̧i kōn wānōk eo ami; im barāinwōt ro nejimi im ro nejin ro nejimi n̄an epepen eo kein kajilu im kein kāāmen."
                },
                {
                    "number": 31,
                    "text": "Mekarta, rikōjdat eo ami ej pād ilo peimi; im eļan̄n̄e kom̧ij ņa wōņāān ekkar n̄an jerbal ko an kom̧ jim̧we; eļan̄n̄e eaar kappukote mour eo am, im mour eo am ej pād ilo kauwōtata jān e, rikōjdat ej pād ilo peim im kwo jim̧we."
                },
                {
                    "number": 32,
                    "text": "Lo, en̄in ej kien eo Iaar leļo̧k n̄an karejera Nipai, im ro jemāmi, Josep, im Jekab, im Aisak, im Ebream, im aolep rikanaan im rijjilōk ro Aō etto."
                },
                {
                    "number": 33,
                    "text": "Im bar juon alen, en̄in ej kien eo Iaar leļo̧k n̄an ro doō etto, bwe ren maron̄ jab diwōjļo̧k n̄an tariņae ņae jabdewōt laļ, bwij, lo, ak armej, ijello̧kun n̄e N̄a, Irooj, Iaar jiron̄ er."
                },
                {
                    "number": 34,
                    "text": "Im eļan̄n̄e jabdewōt laļ, lo, ak armej rej itōn tariņae ņae er, ren m̧okta kotak kakōļļe in aenōm̧m̧an n̄an armej raņ, laļ en, ak lo;"
                },
                {
                    "number": 35,
                    "text": "Im eļan̄n̄e armej raņ reban kar bōk mennin leļo̧k eo am kōn aenōm̧m̧an, im jab bar alen kein karuo ak jab alen kein kajilu, ren bōktok naan in kam̧ool kein im̧aan Irooj;"
                },
                {
                    "number": 36,
                    "text": "Innām N̄a, Irooj, Inaaj kar leļo̧k n̄an er juon kien, im kajim̧we er ilo aer diwōjļo̧k n̄an pata ņae laļ en, lo ak armej en."
                },
                {
                    "number": 37,
                    "text": "Im N̄a, Irooj, Inaaj kar kōpata n̄an er ilo pata ko aer; im pata ko an ro nejier, im ro nejin ro nejier, m̧ae aer kar idenoņeik er ioon aolep rikōjdat aer, n̄an epepen eo kein kajilu im kāāmen."
                },
                {
                    "number": 38,
                    "text": "Lo, en̄in ej jon̄ok eo n̄an armej otemjej, Irooj ami Anij ej ba, n̄an lukkuun jejjet eo Im̧aō."
                },
                {
                    "number": 39,
                    "text": "Im bar juon alen, em̧ool Ij ba n̄an kom̧, eļan̄n̄e ālikin an kar ami rikōjdat itok ioomi alen kein kajuon, ej ukeļo̧k im itok n̄an ippemi im akweļap kōn ami jeorļo̧k bōd, kom̧ naaj jeorļo̧k an bōd, im naaj jab dāpiji wōt āinwōt juon naan in kam̧ool ņae rikōjdat eo ami—"
                },
                {
                    "number": 40,
                    "text": "Im āindein m̧aanļo̧k n̄an alen kein karuo im kajilu; im jon̄an wōt ekkutkut in an rikōjdat eo am ukeļo̧k jān bōd eo eaar bōd ņae eok, kwōn jeorļo̧k an bōd, m̧ae jiljilimjuonn̄oul alen jiljilimjuon."
                },
                {
                    "number": 41,
                    "text": "Im eļan̄n̄e ej bōd ņae eok im jab ukeļo̧k alen eo kein kajuon, mekarta kwōn jeorļo̧k an bōd."
                },
                {
                    "number": 42,
                    "text": "Im eļan̄n̄e ej bōd ņae eok alen kein karuo, im jab ukeļo̧k, mekarta kwōn jeorļo̧k an bōd."
                },
                {
                    "number": 43,
                    "text": "Im eļan̄n̄e ej bōd ņae eok alen kein kajilu, im jab ukeļo̧k, kwōn barāinwōt jeorļo̧k an bōd."
                },
                {
                    "number": 44,
                    "text": "A eļan̄n̄e ej bōd ņae eok alen kein kāāmen kwōn jab jeorļo̧k an bōd, a kwōn bōktok naan in kam̧ool kein im̧aan Irooj; im rejamin naaj m̧aniļo̧k m̧ae an ukeļo̧k im ņa woņeam̧ emān alen an ļapļo̧k ilo aolep men ko otemjeļo̧k eaar bōd ņae eok."
                },
                {
                    "number": 45,
                    "text": "Im eļan̄n̄e ej kōm̧m̧ane men in, kwōn jeorļo̧k an bōd kōn aolepān būruōm̧; im eļan̄n̄e ej jab kōm̧m̧ane men in, N̄a, Irooj, Inaaj idenoņeik rikōjdat eo am bukwi alen;"
                },
                {
                    "number": 46,
                    "text": "Im ioon ro nejin, im ioon ro nejin ro nejin in aolep er ro rej dike Eō, n̄an epepen eo kein kajilu im kein kāāmen."
                },
                {
                    "number": 47,
                    "text": "A eļan̄n̄e ro nejier renaaj ukeļo̧k, ak ro nejin ro nejier, im oktaktok n̄an Irooj aer Anij, kōn aolepān burueer im kōn aolepān aer maron̄, ļōmņak, im kajoor, im kōjepļaakļo̧k emān alen n̄an aolep bōd ko aer im rekar bōd, ak kōn ko me ro jemāer rekar bōd, ak ro jemān ro jemāer, innām Am̧ libabne en oktakļo̧k;"
                },
                {
                    "number": 48,
                    "text": "Im idenoņe e jamin naaj itok wōt ioer, Irooj am Anij ej ba, im bōd ko aer rej jamin naaj bōktok āinwōt juon naan in kam̧ool im̧aan Irooj ņae er. Amen."
                }
            ]
        },
        "/study/scriptures/dc-testament/dc/99": {
            "uri": "/study/scriptures/dc-testament/dc/99",
            "title": "Katak im Bujen Ko 99",
            "data_type": "chapter",
            "chapter_name": "Jekjōn 99",
            "chapter_summary": [
                "1–8, Jon Murdock kar kūri n̄an kabun̄bun̄ļo̧k gospel eo, im ro rej bōk e rej bōk Irooj im naaj bōk tūriam̧o."
            ],
            "verses": [
                {
                    "number": 1,
                    "text": "Lo, āindein Irooj ej ba n̄an karejera Jon Murdock—em̧ōj kūr eok n̄an ilo̧k ilo laļ ko iturear jān em̧ n̄an em̧, jān jikin edik n̄an jikin edik, im jān jikin kwelo̧k n̄an jikin kwelo̧k, n̄an kabun̄bun̄ļo̧k gospel eo Aō ejjeļo̧k jem̧ļo̧k n̄an ro ijeņ, ilo ilubwiljin matōrtōr im nana."
                },
                {
                    "number": 2,
                    "text": "Im eo ej bōk eok ej bōk eō; im kwe enaaj wōr am kajoor n̄an kwaļo̧k naan eo Aō ilo kōm̧akūtkūt ko an Aō Jetōb Kwōjarjar."
                },
                {
                    "number": 3,
                    "text": "Im ro rej bōk eok āinwōt ajri eo edik, ej bōk aelōn̄ eo Aō; im er ren m̧ōņōņō, bwe er renaaj bōk tūriam̧o."
                },
                {
                    "number": 4,
                    "text": "Im jabdewōt eo ej jab bōk eok Jema enaaj jab bōk e ilo m̧weo Im̧ōn; im kwo naaj pikpikūrļo̧k ne ko neem ilo jikin ko rettino ilo iaļ eo kōn juon naan in kam̧ool ņae er."
                },
                {
                    "number": 5,
                    "text": "Im lo, im lo, Ij itok m̧ōkaj n̄an ekajet, n̄an karreel būruōn aolep kōn jerbal nana ko aer me rekar kōm̧m̧ani ņae Eō, āinwōt ekar jeje jān Eō ilowaan bok eo."
                },
                {
                    "number": 6,
                    "text": "Im kiiō, em̧ool Ij ba n̄an eok, bwe ej jab mennin aikuj bwe kwōn etal m̧ae ajri ro nejim ej wōr ej kakke aer aikuj, im kar ilo jouj jilkinlōn̄ļo̧k er n̄an bisop eo an Zaion."
                },
                {
                    "number": 7,
                    "text": "Im ālikin jet iiō ko, eļan̄n̄e kwōj kōņaan jān Eō, kwo maron̄ wanlōn̄ļo̧k n̄an āne em̧m̧anmōn in, n̄an bōk jolōt eo am;"
                },
                {
                    "number": 8,
                    "text": "Eļan̄n̄e jaab kwo naaj wōnm̧aanļo̧k wōt im kabun̄bun̄ļo̧k gospel eo Aō m̧ae iien bōke eok. Amen."
                }
            ]
        },
        "/study/scriptures/dc-testament/dc/100": {
            "uri": "/study/scriptures/dc-testament/dc/100",
            "title": "Katak im Bujen Ko 100",
            "data_type": "chapter",
            "chapter_name": "Jekjōn 100",
            "chapter_summary": [
                "1–4, Josep im Sidney ren kwaļo̧k gospel eo n̄an lo̧mo̧o̧r an armej raņ; 5–8, Naaj leļo̧k n̄an erro ilo awa eo wōt ta reaikuj in ba; 9–12, Sidney enaaj rikōnono eo im Josep enaaj rikkwaļo̧k revelesōn eo im kajoor ilo kam̧ool; 13–17, Irooj enaaj kōjerkak juon armej rerreo, im ro repokake renaaj mour."
            ],
            "verses": [
                {
                    "number": 1,
                    "text": "Em̧ool, āindein Irooj ej ba n̄an kom̧ro, ro jera Sidney im Josep, baam̧le ko amiro em̧m̧an aer pād; er rej pād ilo Peiū, im Inaaj kōm̧m̧an n̄an er āinwōt ej em̧m̧an n̄an Eō; bwe ilo N̄a ewōr aolep kajoor."
                },
                {
                    "number": 2,
                    "text": "Kōn menin, ļoore Eō, im ron̄jake kapilōk eo me Inaaj lewōj n̄an kom̧ro."
                },
                {
                    "number": 3,
                    "text": "Lo, im lo, ekanooj lōn̄ armej Ippa ilo ijin, ilo ijoko ipeļaakin ijin; im juon kōjām em̧m̧an enaaj peļļo̧k ilo ijoko ipeļaakin ijin ilo jikin ko iturear."
                },
                {
                    "number": 4,
                    "text": "Kōn menin, N̄a, Irooj, Iaar kōtļo̧k bwe kom̧ro en itok n̄an jikin in; bwe āindein eaar mennin aikuj ilo N̄a kōn lo̧mo̧o̧r an armej raņ."
                },
                {
                    "number": 5,
                    "text": "Kōn menin, em̧ool Ij ba n̄an kom̧ro, kotak ainikiōmiro n̄an armej rein; ekkōnono ļōmņak ko Inaaj likūt ilo būruōmiro, im kom̧ ro jamin naaj pok im̧aan armej raņ;"
                },
                {
                    "number": 6,
                    "text": "Bwe naaj lewōj e n̄an kom̧ro ilo ejja awa eo wōt, aaet, ilo iien eo wōt, ta kom̧ro naaj ba."
                },
                {
                    "number": 7,
                    "text": "A juon kien Ij lewōj n̄an kom̧ro, bwe kom̧ro en kwaļo̧k jabdewōt men kom̧ro ej kwaļo̧k ilo Eta, ilo lukkuun m̧ool in bōro, ilo jitōbōn ettā, ilo aolep men ko otemjeļo̧k."
                },
                {
                    "number": 8,
                    "text": "Im Ij lewōj n̄an kom̧ro kallim̧ur in, bwe toun wōt amiro kōm̧m̧ane men in Jetōb Kwōjarjar enaaj ererakļo̧k ilo kwaļo̧k kam̧ool eo n̄an aolep men ko otemjej kom̧ro naaj ba."
                },
                {
                    "number": 9,
                    "text": "Im ej mennin aikuj ilo N̄a bwe kwe, rikarejera Sidney, en juon rikōnono n̄an armej rein; aaet, em̧ool, Inaaj kapit eok n̄an kūr in, em̧ool n̄an juon rikōnono n̄an rikarejera Josep."
                },
                {
                    "number": 10,
                    "text": "Im Inaaj leļo̧k n̄an e kajoor bwe en kanooj kajoor ilo naan in kam̧ool."
                },
                {
                    "number": 11,
                    "text": "Im Inaaj lewōj n̄an eok kajoor bwe kwōn kanooj kajoor ilo tepiiake aolep jeje ko rekwōjarjar, bwe kwōn maron̄ juon rikōnono n̄an e, im bwe enaaj juon rikkwaļo̧k revelesōn n̄an eok, bwe kwōn maron̄ jeļā m̧ool in aolep men ko rej ekkejelļo̧k n̄an men ko an aelōn̄ eo Aō ioon laļ."
                },
                {
                    "number": 12,
                    "text": "Kōn menin, wōnm̧aanļo̧k ilo ito-itak eo amiro im būruōmiro ren m̧ōņōņō; bwe lo, im lo, Ij pād ippemiro em̧ool n̄an jem̧ļo̧kin."
                },
                {
                    "number": 13,
                    "text": "Im kiiō Ij lewōj n̄an kom̧ ro juon ennaan kōn Zaion. Zaion naaj wiaiki, men̄e kauweiki ium̧win jidik tōrean."
                },
                {
                    "number": 14,
                    "text": "Ļōm̧aro jeiūm̧iro im jātimiro, ro karejera Orson Hyde im Jon Gould, rej pād ilo Peiū; im toun wōt aer kōjparok kien ko Aō renaaj mour."
                },
                {
                    "number": 15,
                    "text": "Kōn menin, būruōmiro ren ineem̧m̧an; bwe aolep men ko otemjeļo̧k renaaj jerbal ippān doon n̄an em̧m̧an eo n̄an ro rej etetal jim̧we, im n̄an kokwōjarjar eo an kabun̄ in."
                },
                {
                    "number": 16,
                    "text": "Bwe Inaaj kōjerkaktok n̄an Eō juon armej rerreo, bwe ren jerbal n̄an Eō ilo wānōk;"
                },
                {
                    "number": 17,
                    "text": "Im aolep ro rej kūr ioon etan Irooj, im kōjparok kien ko An, renaaj mour. Em̧ool āindein. Amen."
                }
            ]
        },
        "/study/scriptures/dc-testament/dc/101": {
            "uri": "/study/scriptures/dc-testament/dc/101",
            "title": "Katak im Bujen Ko 101",
            "data_type": "chapter",
            "chapter_name": "Jekjōn 101",
            "chapter_summary": [
                "1–8, Ro Rekwōjarjar rej bōk kauwe im en̄taan kōnke bōd ko aer; 9–15, Libabne eo an Irooj enaaj wōtlo̧k ioon laļ ko, a armej ro An naaj aini im kaenōm̧m̧an er; 16–21, Zaion im stake ko an renaaj jutak; 22–31, Jekjek in mour ilo Meļļenium ej ellaajrak; 32–42, Ro Rekwōjarjar naaj kōjeraam̧m̧an im ņa wōņāer ilo iien en; 43–62, Būrabōļ eo kōn ļeātōktōk eo im wōjke olive ko rej kakōļļeen ebelo̧n̄lo̧n̄ ko im āliktata lo̧mo̧o̧r an Zaion; 63–75, Ro Rekwōjarjar ren wōnm̧aanļo̧k im kuktok ippān doon; 76–80, Irooj eaar likūti Jemān-āe eo an United States; 81–101, Ro Rekwōjarjar ren akweļap kōn pukot mejļan nana ko ņae er, ekkar n̄an būrabōļ in kōrā eo im riekajet eo enana."
            ],
            "verses": [
                {
                    "number": 1,
                    "text": "Em̧ool Ij ba n̄an kom̧, kōn ro jeiūm̧i im jātimi im kar kaen̄taan er, im matōrtōre er, im kadiwōjļo̧k er jān āneen jolōt ko aer—"
                },
                {
                    "number": 2,
                    "text": "N̄a, Irooj, Iaar kōtļo̧k bwe en̄taan en itok ioer, ko im rekar en̄taan kaki, kōnke bōd ko aer;"
                },
                {
                    "number": 3,
                    "text": "Jekdo̧o̧n ak renaaj Aō, im renaaj Aō ilo raan eo n̄e Inaaj itok n̄an jokāāleti dekā ko reaorōk Aō."
                },
                {
                    "number": 4,
                    "text": "Kōn menin, emennin aikuj bwe ren bōk kauwe im mālejjon̄, em̧ool āinwōt Ebream, eo kar jiron̄ e n̄an katok kōn ļeo nejin emake."
                },
                {
                    "number": 5,
                    "text": "Bwe aolep ro rej jamin niknik ilo kauwe, ak kaarmejjete Eō, ejjab maron̄ kokwōjarjar er."
                },
                {
                    "number": 6,
                    "text": "Lo, Ij ba n̄an kom̧, ekar wōr ļatipn̄ōl ko, aitwerōk ko, ebbanban ko, im akwāālel ko, im ikdeelel ko rejuwaļōn̄ļōn̄ im reankoņak ilubwiljier; kōn menin jān men kein rekar kattoon jolōt ko aer."
                },
                {
                    "number": 7,
                    "text": "Rekar bat n̄an eo̧ron̄ ainikien Irooj aer Anij; kōn menin, Irooj aer Anij ej bat n̄an eo̧ron̄ jar ko aer, n̄an uwaaki ilo raan in aer apan̄."
                },
                {
                    "number": 8,
                    "text": "Ilo raan eo in aer aenōm̧m̧an rekar jab kaorōke kapilōk eo Aō; ak, ilo raan in aer apan̄, jān aikuj rekar pukpukote Eō."
                },
                {
                    "number": 9,
                    "text": "Em̧ool Ij ba n̄an kom̧, jekdo̧o̧n jero̧wiwi ko aer, en̄jake ko Aō reobrak kōn jouj n̄an er. Ij jamin joļo̧k otem joļo̧k er; im ilo raan in illu eo Inaaj keememej tūriam̧o."
                },
                {
                    "number": 10,
                    "text": "Em̧ōj Aō kar kanejnej, im kean̄ eo eaar ilo̧k m̧oktaļo̧k jān juon kien im̧aanļo̧k eo me Iaar lewōj n̄an kom̧, bwe Inaaj kar kōtļo̧k an jāje in Aō libabne wōtlo̧k ilo etan armej ro Aō; im em̧ool āinwōt Iaar ba, e naaj kūrm̧ool."
                },
                {
                    "number": 11,
                    "text": "Aō libabne ej epaak n̄an lutōkleplepļo̧k ilo ejjeļo̧k jon̄an ioon aolep laļ ko; im men in Inaaj kōm̧m̧ane n̄e kup in nana eo aer ej pooļ."
                },
                {
                    "number": 12,
                    "text": "Im ilo raan en aolep ro lo er ioon im̧ōn bar eo, ak ilo bar jet naan, aolep Aō Israel, naaj lo̧mo̧o̧ren."
                },
                {
                    "number": 13,
                    "text": "Im er ro rekar ejjeplōklōk naaj aintok er."
                },
                {
                    "number": 14,
                    "text": "Im aolep er ro rekar būrom̧ōj naaj kaenōm̧m̧an er."
                },
                {
                    "number": 15,
                    "text": "Im aolep ro rekar ajeļo̧k mour ko aer kōn wōt Eta renaaj bōk kūrawūn."
                },
                {
                    "number": 16,
                    "text": "Kōn menin, būruōmi ren aenōm̧m̧an kōn Zaion; bwe kanniōk otemjej ej pād ilo Peiū; ikōn̄ wōt im jeļā ke N̄a Anij."
                },
                {
                    "number": 17,
                    "text": "Zaion ejamin em̧m̧akūt jān ijo jikin, ijowōtke ro nejin renaaj ejjeplōklōk."
                },
                {
                    "number": 18,
                    "text": "Ro rej pād wōt, im ro rerreo ilo bōro, renaaj ro̧o̧ltok, im itok n̄an jolōt ko aer, er im ro nejier, kōn al ko in lan̄lōn̄ ejjeļo̧k jem̧ļo̧kin, n̄an kalōkļo̧k jikin ko relo̧urō an Zaion—"
                },
                {
                    "number": 19,
                    "text": "Im aolep men kein otemjeļo̧k bwe rikanaan ro ren maron̄ kūrm̧ool."
                },
                {
                    "number": 20,
                    "text": "Im, lo, ejjeļo̧k bar juon jikin jitōn̄e jān in me Iaar jitōn̄e; im ejjeļo̧k naaj jabdewōt bar jikin jitōn̄e jān in me Iaar jitōn̄e, n̄an jerbal in aintok eo an ro rekwōjarjar Aō—"
                },
                {
                    "number": 21,
                    "text": "M̧ae raan eo ej itok n̄e lo ejjeļo̧k jikin n̄an er; innām ebar wōr Ippa jikin ko me Inaaj jitōn̄ n̄an er, im renaaj ņa etaer stake ko, n̄an jālitak ko ak kajoor eo an Zaion."
                },
                {
                    "number": 22,
                    "text": "Lo, in ej ankilaō, bwe aolep ro rej kūr ioon Eta, im kabun̄-jar n̄an Eō ekkar n̄an gospel eo Aō ejjeļo̧k jem̧ļo̧kin, ren aetok ippān doon, im jutak ilo jikin ko rekwōjarjar;"
                },
                {
                    "number": 23,
                    "text": "Im m̧aanjāppopo n̄an revelesōn eo ej itok wōt, n̄e rōn̄el nuknuk in pinjān tampeļ eo Aō, ilo im̧ōn kōppād eo Aō, eo ej ņooje laļ, naaj bōkļo̧k e, im kanniōk otemjej renaaj lo Eō ippān doon."
                },
                {
                    "number": 24,
                    "text": "Im mennin ijurwewe otemjej, jim̧or jān armej, ak jān mennin mour ko jān meļaaj, ak jān bao ko in lan̄ ko, ak jān ek ko in lo̧jet, rej jokwe ioon aolepān mejān laļ, naaj ko̧kkure er;"
                },
                {
                    "number": 25,
                    "text": "Im barāinwōt bwe mennin bobo ko renaaj ōnļo̧k kōn kijeek ebwil; im aolep men otemjeļo̧k renaaj erom kāāl, bwe Aō jeļāļo̧kjeņ im aiboojoj ren maron̄ pād ioon aolepān laļ."
                },
                {
                    "number": 26,
                    "text": "Im ilo raan en kōjdat an armej, im kōjdat an mennin mour ko, aaet, im kōjdat an aolep kanniōk, naaj jakoļo̧k jān im̧aan Meja."
                },
                {
                    "number": 27,
                    "text": "Im ilo raan eo jekdo̧o̧n ta men eo jabdewōt armej enaaj kajjitōk, naaj leļo̧k e n̄an e."
                },
                {
                    "number": 28,
                    "text": "Im ilo raan en Setan eban wōr an kajoor n̄an kapo jabdewōt armej."
                },
                {
                    "number": 29,
                    "text": "Im ej jamin wōr būrom̧ōj kōnke ej jamin wōr mej."
                },
                {
                    "number": 30,
                    "text": "Ilo raan en nin̄nin̄ eo ej jamin mej m̧ae an rūtto; im mour eo an enaaj āinwōt dettan an juon wōjke;"
                },
                {
                    "number": 31,
                    "text": "Im n̄e ej mej enaaj ban kiki, āinwōt ba ilo laļ in, a enaaj oktak ilo būkkinkwōle ilo rom, im enaaj weaaklōn̄ļo̧k, im an kakkije enaaj aiboojoj."
                },
                {
                    "number": 32,
                    "text": "Aaet, em̧ool Ij ba n̄an kom̧, ilo raan en n̄e Irooj enaaj itok, E naaj kwaļo̧k men ko otemjeļo̧k—"
                },
                {
                    "number": 33,
                    "text": "Men ko me rekar mootļo̧k, im men ko rettino me ejjeļo̧k armej rekar jeļā, men ko an laļ in, ko kaki e kar kōm̧anm̧an, im kōttōpar eo im jem̧ļo̧k eo an—"
                },
                {
                    "number": 34,
                    "text": "Men ko rekanooj aorōk, men ko ijo ilōn̄, im men ko rej pād ium̧win, men ko rej pād ilo laļ, im ioon laļ, im ilo lan̄."
                },
                {
                    "number": 35,
                    "text": "Im aolep ro rej en̄taan kōn matōrtōr kōn Eta, im niknik ilo tōmak, men̄e kūr er n̄an likūt mour ko aer kōn Eō mekarta renaaj bōk jān aolepān aiboojoj in."
                },
                {
                    "number": 36,
                    "text": "Kōn menin, jab mijak em̧ool n̄an mej; bwe ilo laļ in ami lan̄lōn̄ ej jab dipiio, ak ilo N̄a ami lan̄lōn̄ ej dipiio."
                },
                {
                    "number": 37,
                    "text": "Kōn menin, jab ļōmņak kōn ānbwin eo, im jab mour eo an ānbwin eo; ak ļōmņak kōn jetōb eo, im kōn mour eo an jetōb eo."
                },
                {
                    "number": 38,
                    "text": "Im kappukot turun mejān Irooj iien otemjej, bwe ilo kōmmaanwa kom̧in maron̄ bōk jetōb ko ami, im kom̧ naaj bōk mour indeeo."
                },
                {
                    "number": 39,
                    "text": "N̄e kūr armej raņ n̄an gospel eo ejjeļo̧k jem̧ļo̧kin Aō, im kōm̧m̧an bujen kōn juon bujen ejjeļo̧k jem̧ļo̧kin, rej watōke er āinwōt jo̧o̧ļ in laļ im kōjatōk an armej raņ;"
                },
                {
                    "number": 40,
                    "text": "Kar kūr er n̄an kōjatōk an armej raņ; kōn menin, eļan̄n̄e jo̧o̧ļ in laļ ejako nemān, lo, ej jān wōt iien eo m̧aanļo̧k ejjeļo̧k men em̧m̧an n̄an e ijello̧kun wōt joļo̧k e im jujuri ium̧win neen armej raņ."
                },
                {
                    "number": 41,
                    "text": "Lo, en̄in ej mālōtlōt kōn ro nejin Zaion, em̧ool elōn̄, ak ejjab aolep; kar lo er ribōd, kōn menin reaikuj in kar bōk kauwe—"
                },
                {
                    "number": 42,
                    "text": "E eo ej kautiej e make enaaj kōttāik e, im e eo ej kōttāik e make enaaj kautiej e."
                },
                {
                    "number": 43,
                    "text": "Im kiiō, Inaaj kwaļo̧k n̄an kom̧ juon būrabōļ, bwe kom̧in maron̄ jeļā ankilaō kōn lo̧mo̧o̧ren eo an Zaion."
                },
                {
                    "number": 44,
                    "text": "Juon ļeātōktōk eaar wōr juon an wāto, ekanooj em̧m̧an; im e ar ba n̄an ro rikarejeran: Kom̧in ilo̧k n̄an jikin kallib eo aō, em̧ool ioon m̧ōttan bwidej em̧m̧anmōn in, im kalbwin jon̄oulruo wōjke olive ko;"
                },
                {
                    "number": 45,
                    "text": "Im likūt rikakkōl ro ipeļaakier, im kalōk juon im̧ōn bar, bwe juon en maron̄ reito-reitak ipeļaakin ijo, n̄an an juon rikakkōl ioon im̧ōn bar eo, bwe wōjke olive ko aō ren jab rujruji laļļo̧k n̄e rikōjdat enaaj itok n̄an ko̧kkuri im bōk ioer leen jikin kallib eo aō."
                },
                {
                    "number": 46,
                    "text": "Kiiō, ro rikarejeran ļeātōktōk eo raar etal im kōm̧m̧an āinwōt irooj eo aer eaar jiron̄ er, im kalbwini wōjke olive ko, im kalōk juon wōrwōr ipeļaakin ijo, im likūt rikakkōl ro, im kar jino n̄an kalōk juon im̧ōn bar."
                },
                {
                    "number": 47,
                    "text": "Im ke rekar likūt wōt pedped eo ijo, rekar jino ekkōnono ilubwiljier make: Im ta aikuj an irooj eo aō kōn im̧ōn bar in?"
                },
                {
                    "number": 48,
                    "text": "Im kar kapilōk kōn juon iien eaetok, im ba ilubwiljier: Ta aikuj an irooj eo aō kōn im̧ōn bar in, ke ej kiiō juon iien aenōm̧m̧an?"
                },
                {
                    "number": 49,
                    "text": "Eban kar leļo̧k m̧ani in n̄an riwia kōn m̧ani raņ ke? Bwe ejjeļo̧k unin aikuji men kein."
                },
                {
                    "number": 50,
                    "text": "Im ke rekar jab errā ippān doon rekar oktak im kanooj jowan, im rekar jab eo̧ron̄ kien ko an irooj eo aer."
                },
                {
                    "number": 51,
                    "text": "Im rikōjdat eo eaar itok ilo bon̄, im rupe wōrwōr eo; im ro rikarejeran ļeātōktōk eo rekar ruj im lōļn̄o̧n̄, im ko; im rikōjdat eo eaar ko̧kkurijerbal ko aer, im rujruji laļļo̧k wōjke olive ko."
                },
                {
                    "number": 52,
                    "text": "Kiiō, lo, ļeātōktōk eo, irooj eo an jikin kallib eo, eaar kūr ro rikarejeran, im ba n̄an er, Etke! ta ej unin nana in eļap?"
                },
                {
                    "number": 53,
                    "text": "Kom̧ kar jab kōm̧m̧an em̧ool āinwōt Iaar jiron̄ kom̧ ke, im—ālikin ami kar kalbwin jikin kallib eo, im kalōk wōrwōr eo ipeļaakin ijo, im likūt rikakkōl ro ioon wōrwōr eo ijo—kalōk im̧ōn bar eo barāinwōt, im likūt juon rikakkōl ioon im̧ōn bar eo, im lale jikin kallib eo Aō, im jab kar kiki, n̄e rikōjdat eab itok ioomi?"
                },
                {
                    "number": 54,
                    "text": "Im lo, rikakkōl eo ioon im̧ōn bar eo enaaj kar lo rikōjdat eo ke ej ettoļo̧k wōt; innām kom̧ maron̄ kar pojak im dāpij rikōjdat eo jān rupe wōrwōr eo, im lo̧mo̧o̧ren jikin kallib eo aō jān pā ko pein riko̧kkure eo."
                },
                {
                    "number": 55,
                    "text": "Im irooj eo an jikin kallib eo eaar ba n̄an juon ian ro rikarejeran: Etal im aintok ippān doon bwe in ro karejera, im bōk aolep kajoor ilo m̧weo im̧ō, ro rej ritariņae ro aō, likao ro Aō, im em̧m̧aan em̧m̧an ded ro barāinwōt ilubwiljin aolep ro karejera, ro rej kajoor eo an m̧weo im̧ō, ijello̧kun wōt ro Iaar jitōn̄ er n̄an pād wōt;"
                },
                {
                    "number": 56,
                    "text": "Im kom̧in etal kiiō kiiō wōt n̄an wāto eo jikin kallib eo aō ej pād, im lo̧mo̧o̧ren jikin kallib eo aō; bwe ej aō; Iaar wiaiki kōn m̧ani."
                },
                {
                    "number": 57,
                    "text": "Kōn menin, kom̧in etal kiiō kiiō n̄an wāto eo aō; rupi wōrwōr ko an rikōjdat ro aō; julaļļo̧k im̧ōn bar eo aer, im kajjeplōklōk rikakkōl ro aer."
                },
                {
                    "number": 58,
                    "text": "Im toun wōt aer kuk ippān doon ņae kom̧, idenoņeik eō kōn rikōjdat ro aō, bwe ej jab etto in maron̄ itok kōn bwe in ro im̧weo im̧ō im bōk bwidej eo."
                },
                {
                    "number": 59,
                    "text": "Im eo rikarejeran eba n̄an irooj eo an: N̄āāt men kein renaaj waļo̧k?"
                },
                {
                    "number": 60,
                    "text": "Im eaar ba n̄an eo rikarejeran: N̄e Ikōņaan; kwōn etal kiiō kiiō wōt, im kōm̧m̧ani aolep men ko otemjeļo̧k Iaar jiron̄ eok;"
                },
                {
                    "number": 61,
                    "text": "Im en̄in enaaj sil im kōjeraam̧m̧an eo Aō ioom—juon ribōk eddo etiljek im mālōtlōt ilubwiljen m̧weo im̧ō, juon ripepe ilo aelōn̄ in kiin̄ eo aō."
                },
                {
                    "number": 62,
                    "text": "Im eo rikarejeran eaar etal ilo iien eo wōt, im kar kōm̧m̧ani aolep men ko otemjeļo̧k irooj eo an eaar jiron̄ e; im ālikin elōn̄ raan ko aolep men kein rekar kūrm̧ool."
                },
                {
                    "number": 63,
                    "text": "Bar juon alen, em̧ool Ij ba n̄an kom̧, Inaaj kwaļo̧k n̄an kom̧ mālōtlōt ilo n̄a kake aolep jarlepju in rijar ko, toun wōt aer m̧ōņōņō in bōk tōl ilo juon iaļ eo ejim̧we im jejjet n̄an lo̧mo̧o̧ren eo aer—"
                },
                {
                    "number": 64,
                    "text": "Bwe jerbal eo in aintok ippān doon an ro rekwōjarjar Aō en maron̄ wōnm̧aanļo̧k wōt, bwe In maron̄ kalōkļo̧k er n̄an Eta ioon jikin ko rekwōjarjar; bwe iien jonikkan emoottok, im Aō innaan eaikuj in kūrm̧ool."
                },
                {
                    "number": 65,
                    "text": "Kōn menin, Iaikuj aintok ippān doon armej ro Aō, ekkar n̄an būrabōļ in wiit im tāō ko, bwe wiit ko ren maron̄ koņ ilo jikin ko̧koņ ko n̄an bōk aer mour indeeo, im kūrawūn kōn aiboojoj in selestial, n̄e Inaaj itok ilo aelōn̄ eo an Jema n̄an ņa wōņāān armej otemjej ekkar n̄an jekjek in naaj jerbal ko an;"
                },
                {
                    "number": 66,
                    "text": "Ak n̄e tāō ko renaaj lukwōji ilo tūrtūr ko, im korak ko koraeer rekajoor, bwe ren maron̄ bwil kōn kijeek ejamin kun."
                },
                {
                    "number": 67,
                    "text": "Kōn menin, juon kien Ij lewōj n̄an aolepān jarlepju in rijar ko, bwe ren wōnm̧aanļo̧k n̄an aintok doon n̄an jikin ko me Iaar jitōn̄i."
                },
                {
                    "number": 68,
                    "text": "Mekarta, āinwōt Iaar ba n̄an kom̧ ilo juon kien m̧oktaļo̧k, ae tok eo ami en jab ilo m̧ōkaj, im jab ilo kaiur; ak kōtļo̧k bwe aolep men otemjej ren pojak im̧aami."
                },
                {
                    "number": 69,
                    "text": "Im bwe aolep men ko otemjej ren pojak im̧aami, kōjparok kien eo me Iaar lewōj kōn men kein—"
                },
                {
                    "number": 70,
                    "text": "Eo me ej ba, ak katakin, n̄an wiaik aolep bwidej ko kōn m̧ani, ko me maron̄ wiaiki kōn m̧ani, ilo jikin eo ipeļaakin bukwōn eo me Iaar jitōn̄e bwe en āneen Zaion, n̄an jinoin aintok eo an ro rekwōjarjar Aō;"
                },
                {
                    "number": 71,
                    "text": "Aolep bwidej eo maron̄ wiaiki ilo Jackson Kounty, im kounty ko ipeļaakin ijo, im likūt bwe eo ilo Peiū."
                },
                {
                    "number": 72,
                    "text": "Kiiō, em̧ool Ij ba n̄an kom̧, aolep jarlepju in rijar ko ren aini ippān doon aolep m̧ani ko aer; men kein ren kōm̧m̧an ilo iien eo aer, a jab ilo kaiur; im kōjparok n̄an lale bwe aolep men otemjej ren pojak im̧aami."
                },
                {
                    "number": 73,
                    "text": "Im em̧m̧aan ro rem̧ool ren jitōn̄e er, em̧ool em̧m̧an ro remālōtlōt, im jilkinļo̧k er n̄an wiaiki bwidej kein."
                },
                {
                    "number": 74,
                    "text": "Im jarlepju in rijar ko ilo bukwōn ko iturear, n̄e rej ekeke, eļan̄n̄e renaaj eo̧ron̄ kapilōk in remaron̄ wiaiki bwidej ko im ainļo̧k doon ioer; im ilo wāween in remaron̄ kajutak Zaion."
                },
                {
                    "number": 75,
                    "text": "Em̧ool ewōr kiiō kadede ilo jikin ko̧koņ jon̄an ebwe, aaet, em̧ool ebun̄-pāļo̧k, n̄an wiaik Zaion, im kajutak jikin ko an relo̧urō, n̄an jab bar julaļļo̧k, eļan̄n̄e jarlepju in rijar ko, ro rej kūr er make n̄an etņake Eta, rekar m̧ōņōņō in eo̧ron̄e Ainikiō."
                },
                {
                    "number": 76,
                    "text": "Im bar juon alen Ij ba n̄an kom̧, ro rekar ejjeplōklōk jān rikōjdat ro aer, ej ankilaō bwe ren wōnm̧aanļo̧k ilo aer akweļap kōn pukot mejļan nana ko ņae er, im lo̧mo̧o̧ren, jān pein ro im likūt er āinwōt ripepe im rej pād ilo jikin ritōl ioomi—"
                },
                {
                    "number": 77,
                    "text": "Ekkar n̄an kakien ko im jemān-āe eo an armej ro, eo Iaar kōtļo̧k bwe en jutak, im aikuj in dāpiji kōn jim̧we ko im oņaake an aolep kanniōk, ekkar n̄an pedped ko rejim̧we im rekwōjarjar;"
                },
                {
                    "number": 78,
                    "text": "Bwe armej otemjej en maron̄ m̧akūtkūt ilo katak im pedped ko rej ekkejelļo̧k n̄an ilju im jekļaj, ekkar n̄an anemkwōj in kāālet an kanniōk eo me Iaar leļo̧k n̄an e, bwe armej otemjej en maron̄ uwaak kōn jero̧wiwi ko an make ilo raan in ekajet."
                },
                {
                    "number": 79,
                    "text": "Kōn menin, ej jab jim̧we bwe jabdewōt armej en pād ilo ineen kōm̧akoko n̄an bar juon."
                },
                {
                    "number": 80,
                    "text": "Im kōn un in Iaar kajutake Jemān-āe eo an āniin, jān pā ko pein em̧m̧aan ro remālōtlōt ro im Iaar lelōn̄tak er n̄an wōt un in, im kar wiaik āniin jān to̧o̧rļo̧k in bōtōktōk."
                },
                {
                    "number": 81,
                    "text": "Kiiō, n̄an ta Inaaj keidi ro nejin Zaion? Inaaj keidi er n̄an būrabōļ eo kōn kōrā eo im riekajet eo enana, bwe armej ren iien otemjej jar im jab ebbeer, eo ej ba—"
                },
                {
                    "number": 82,
                    "text": "Eaar wōr ilo jikin kwelo̧k eo juon riekajet eo eaar jab mijak Anij, im kajekdo̧o̧n armej."
                },
                {
                    "number": 83,
                    "text": "Im eaar wōr juon kōrā emej pāleen ilo jikin kwelo̧k eo, im liin eaar etal n̄an e, im ba: Kwōn idenoņeik Eō kōn aō rikōjdat."
                },
                {
                    "number": 84,
                    "text": "Im eaar m̧akoko ium̧win jidik iien, ak tokālik eaar ba ippān make: Men̄e ij jab mijak Anij, im kajekdo̧o̧n armej, jekdo̧o̧n kōnke kōrā in emej pāleen ej an̄ōte eō Inaaj idenoņeik kōn e, n̄e jān an itok wōt eab kamōk eō."
                },
                {
                    "number": 85,
                    "text": "Āindein Inaaj keidi ro nejin Zaion."
                },
                {
                    "number": 86,
                    "text": "Er ren akweļap ineen riekajet eo;"
                },
                {
                    "number": 87,
                    "text": "Im eļan̄n̄e ej jab ron̄jake er, ren akweļap ineen kabna eo;"
                },
                {
                    "number": 88,
                    "text": "Im eļan̄n̄e kabna eo ej jab ron̄jake er, ren akweļap ineen president eo;"
                },
                {
                    "number": 89,
                    "text": "Im eļan̄n̄e president eo ej jab ron̄jake er, innām Irooj enaaj jerkak im itok jān jikin tilekek eo An, im ilo an An kwi ko̧kkure laļ in;"
                },
                {
                    "number": 90,
                    "text": "Im ilo An inepata ekakijeekek, im ilo An illu ebwil, ilo iien eo An, enaaj bukweļo̧k ro renana, ro rej jab tiljek, im ribōk eddo ro rej jab jim̧we, im jitōn̄ļo̧k n̄an er kōj ko aer ilubwiljin ro retao, im ro rej jab tōmak;"
                },
                {
                    "number": 91,
                    "text": "Em̧ool ilo kapin marok, ijo ewōr jan̄, lim̧ō, im n̄i ļaļļaļ."
                },
                {
                    "number": 92,
                    "text": "Kom̧in jar, kōn menin, bwe lo̧jiln̄ier ren maron̄ peļļo̧k n̄an kūr ko ami, bwe In maron̄ tūriam̧o n̄an er, bwe men kein ren jab maron̄ itok ioer."
                },
                {
                    "number": 93,
                    "text": "Ta Iaar ba n̄an kom̧ eaikuj in waļo̧k, bwe aolep armej en maron̄ jab wōr aer jekpen;"
                },
                {
                    "number": 94,
                    "text": "Bwe ro remālōtlōt im ripepe ro ren maron̄ ron̄ im jeļā men eo me rejjan̄in kar watōke;"
                },
                {
                    "number": 95,
                    "text": "Bwe In maron̄ wōnm̧aanļo̧k n̄an kakūrm̧ool m̧akūtkūt eo Aō, m̧akūtkūt eo Aō eruwamāejet, im kōm̧m̧ane jerbal eo Aō, jerbal eo Aō eruwamāejet, bwe armej ren maron̄ jeļā ilo kile ikōtaan ro reweeppān im ro renana, ami Anij ej ba."
                },
                {
                    "number": 96,
                    "text": "Im bar juon alen, Ij ba n̄an kom̧, ej āinjuon n̄an kien eo Aō im ankilaō bwe karejera Sidney Gilbert en wiakake im̧ōn ko̧koņ eo Aō, eo me Iaar jitōn̄ n̄an armej ro Aō, ļo̧k ilo pein rikōjdat ro Aō."
                },
                {
                    "number": 97,
                    "text": "Jab kōtļo̧k bwe men eo me Iaar jitōn̄e en ettoonon jān rikōjdat ro Aō, jān errā eo an ro rej kūr er make n̄an etņake Eta;"
                },
                {
                    "number": 98,
                    "text": "Bwe en̄in ej jero̧wiwi eo ekōmetak im kanooj eddo ņae Eō, im ņae armej ro Aō, ilo waļo̧kin men ko me Iaar kean̄ kaki im ko rej epaak n̄an wōtlo̧k ioon laļ ko."
                },
                {
                    "number": 99,
                    "text": "Kōn menin, ej ankilaō bwe armej ro Aō ren abņōņō kake, im dāpij abņōņō ioon men eo me Iaar jitōn̄e n̄an er, men̄e ejjab mālim aer jokwe ioon ijin."
                },
                {
                    "number": 100,
                    "text": "Mekarta, Ij jab ba bwe rej jamin jokwe ioon ijin; bwe toun wōt aer le leen ko im jerbal ko rekkar n̄an aelōn̄ eo Aō renaaj jokwe ioon ijin."
                },
                {
                    "number": 101,
                    "text": "Renaaj ekkal, im bar juon ej jamin jolōt e; renaaj kalbwin jikin kallib ko, im renaaj m̧ōn̄ā leen eo. Em̧ool āindein. Amen."
                }
            ]
        },
        "/study/scriptures/dc-testament/dc/102": {
            "uri": "/study/scriptures/dc-testament/dc/102",
            "title": "Katak im Bujen Ko 102",
            "data_type": "chapter",
            "chapter_name": "Jekjōn 102",
            "chapter_summary": [
                "1–8, Juon ko̧o̧njeļ eo eutiej kar jitōn̄e e n̄an mejaļļi men ko reaorōk im rebpen rej waļo̧k ilo Kabun̄ in; 9–18, Ellaajrak ko litoki n̄an ron̄jaki case ko; 19–23, President eo an ko̧o̧njeļ eo ej kwaļo̧k jem̧ļo̧k eo; 24–34, Ellaajrak eo n̄an bar lelōn̄tak juon case em̧ōj kōmmeļeļeiki."
            ],
            "verses": [
                {
                    "number": 1,
                    "text": "Rainin juon ko̧o̧njeļ eo eutiej in ron̄oulemān pris utiej ro rekar koba ilo m̧weo im̧ōn Josep Smith, Jun., jān revelesōn, im kar wōnm̧aanļo̧k wōt n̄an kajutak ko̧o̧njeļ eo eutiej an kabun̄ eo an Kraist, eo me enaaj kitbuuj jon̄oulruo pris utiej ro, im juon ak jilu president ro āinwōt an case eo maron̄ aikuji."
                },
                {
                    "number": 2,
                    "text": "Ko̧o̧njeļ eo eutiej kar jitōn̄ e jān revelesōn kōn un in n̄an mejaļļi men ko reaorōk im reppen ko remaron̄ waļo̧k ilo kabun̄ in, ko rekar jab maron̄ mejaļ jān kabun̄ eo ak ko̧o̧njeļ eo an bisop n̄an bun̄bōro eo an aolep jar ko."
                },
                {
                    "number": 3,
                    "text": "Josep Smith, Jun., Sidney Rigdon im Frederick G. Williams kar kile er n̄an president ro jān ainikien ko̧o̧njeļ eo; im Josep Smith, Sen., Jon Smith, Josep Coe, Jon Johnson, Martin Harris, Jon S. Carter, Jered Carter, Oliver Cowdery, Samuel H. Smith, Orson Hyde, Sylvester Smith, im Luk Johnson, pris utiej ro, kar kāālet er bwe ren juon ko̧o̧njeļ eo etōt n̄an kabun̄ in, jān juon wōt ainikien errā an ko̧o̧njeļ eo."
                },
                {
                    "number": 4,
                    "text": "Innām riko̧o̧njeļ rein etaer ewaļo̧k ilōn̄ kar kajjitōk ippāer eļan̄n̄e rekar m̧ōņōņō in bōki ijjitōn̄ kein aer ak jaab, im eļan̄n̄e renaaj kar m̧akūtkūt ilo opij in ekkar n̄an kakien ko an lan̄ ak jaab, eo n̄an e aolep rekar uwaak bwe rem̧ōņōņō in bōk ijjitōn̄ ko aer, im naaj kar kōtōpraki opij ko aer ekkar n̄an jouj an Anij likūti ioer."
                },
                {
                    "number": 5,
                    "text": "Oran eo kajutake ko̧o̧njeļ eo kake, ro rekar vote ilo etan im n̄an kabun̄ in ilo ijjitōn̄ eo an riko̧o̧njeļ rein etaer ewaļo̧k ijin ilōn̄ rekar en̄ouljilu, āinwōt an ellaajrak: ruwatimjuon pris utiej ro, jon̄ouljiljilimjuon elder ro, emān pris ro, im jon̄ouljilu ro uwaan kabun̄ in."
                },
                {
                    "number": 6,
                    "text": "Kar voteeo: ke ko̧o̧njeļ eo eutiej ejjab maron̄ wōr an kajoor n̄an jerbal eļan̄n̄e ejako jiljilimjuon ian riko̧o̧njeļ rein ej ellaajrak etaer ewaļo̧k ijin ilōn̄, ak ro jān iien n̄an iien kar jitōn̄ er bwe ribōk jikier im rej pād."
                },
                {
                    "number": 7,
                    "text": "Rein jiljilimjuon enaaj wōr aer kajoor n̄an jitōn̄ pris utiej ro jet, ro remaron̄ in watōk er tōllo̧ke im remaron̄ jerbal ilo jikin riko̧o̧njeļ ro rejako."
                },
                {
                    "number": 8,
                    "text": "Kar voteeo: bwe jabdewōt iien peļļo̧k enaaj waļo̧k jān mej, kōm̧akūt jān opij kōn bōd, ak kōm̧akūt jān tōrerein ko an kien in an kabun̄, an jabdewōt ian riko̧o̧njeļ rein ewaļo̧k etaer ilōn̄, naaj ņa kobban jān jokāālet eo an president eo ak president ro, im kōmaron̄ jān ainikien aolepān ko̧o̧njeļ eo an pris utiej ro, eo kar kakwelo̧k e n̄an un in, n̄an m̧akūtkūt ilo etan kabun̄ in."
                },
                {
                    "number": 9,
                    "text": "President eo an kabun̄ in, eo ej barāinwōt president eo an ko̧o̧njeļ eo, ej jitōn̄e jān revelesōn, im kile ilo ium̧win kajeikik eo an jān ainikien kabun̄ eo."
                },
                {
                    "number": 10,
                    "text": "Im ej ekkar n̄an aō eo an opij eo an bwe en tōl ioon ko̧o̧njeļ eo an kabun̄ in; im ej an utiej n̄an an bōk jipan̄ jān bar ruo president ro, ro kar jitōn̄ er ilo ejja wāween eo wōt e make kar jitōn̄ e kake."
                },
                {
                    "number": 11,
                    "text": "Im ilo case in jako eo an juon ak jim̧or ian ro kar jitōn̄ er n̄an jipan̄ e, e ewōr an kajoor n̄an tōl ioon ko̧o̧njeļ eo ilo ejjeļo̧k juon rijipan̄; im ilo case eo n̄e e make ejako, president ro jet ewōr aer kajoor n̄an tōl ilo ijo jikin, jim̧or ak kajjojo make iaer."
                },
                {
                    "number": 12,
                    "text": "Jabdewōt iien n̄e juon ko̧o̧njeļ eo eutiej an kabun̄ eo an Kraist ej jutak jān iien n̄an iien, ekkar n̄an jon̄ok eo im̧aanļo̧k, e naaj kuņaan jon̄oulruo riko̧o̧njeļ ro n̄an kūbween kijdik jān bōnbōn ko, im jān jekjek in lale wōn ian ro jon̄oulruo enaaj ekkōnono m̧okta, ijjino ippān nōm̧ba juon im āindein ilo karkan n̄an nōm̧ba jon̄oulruo."
                },
                {
                    "number": 13,
                    "text": "Jabdewōt iien n̄e ko̧o̧njeļ in ej kobatok n̄an jerbale jabdewōt case, riko̧o̧njeļ ro jon̄oulruo enaaj watōke eļan̄n̄e ej juon eo epen ak jaab; eļan̄n̄e ej jab, ruo wōt ian riko̧o̧njeļ ro renaaj kōnono kake e, ekkar n̄an jekjek eo ilōn̄ jeje kake."
                },
                {
                    "number": 14,
                    "text": "A eļan̄n̄e ļōmņak kake e bwe epen, emān naaj jitōn̄e er; im eļan̄n̄e epenļo̧k, jiljino; a ilo ejjeļo̧k case eban lōn̄ļo̧k jān jiljino jitōn̄e n̄an ekkōnono."
                },
                {
                    "number": 15,
                    "text": "Eo ņa ruōn, ilo case ko otemjej, ewōr an jim̧we n̄an jimattan in ko̧o̧njeļ eo, n̄an bōbrae kajjookok ak jab jim̧we."
                },
                {
                    "number": 16,
                    "text": "Im riko̧o̧njeļ ro jitōn̄ er n̄an ekkōnono im̧aan ko̧o̧njeļ eo ren jakem̧aantak case eo, ālikin kein kam̧ool ko kar etali, im ilo lukkuun jekjek eo an im̧aan ko̧o̧njeļ eo; im aolep em̧m̧aan ej ekkōnono ekkar n̄an jejjet im jim̧we."
                },
                {
                    "number": 17,
                    "text": "Riko̧o̧njeļ ro rekar jibwe nōm̧ba ko remaron̄ ajej, er kein, 2, 4, 6, 8, 10, im 12 rej armej ro rej jutak ilo etan eo ņa ruōn, im bōbrae kajjookok ak jab jim̧we."
                },
                {
                    "number": 18,
                    "text": "Ilo aolep case kein eo ej kinaakļo̧k im armej eo ņa ruōn enaaj wōr aer utiej in ekkōnono kōn er make im̧aan ko̧o̧njeļ eo, ālikin kar ron̄jaki kein kam̧ool ko im riko̧o̧njeļ ro kar jitōn̄ er n̄an ekkōnono kōn case eo em̧ōj kar ennaan ko aer."
                },
                {
                    "number": 19,
                    "text": "Ālikin kar ron̄jaki kein kam̧ool ko, riko̧o̧njeļ ro, armej eo ej kinaakļo̧k im armej eo ņa ruōn ekar dedeļo̧k aer kōnono, president eo enaaj letok jem̧ļo̧k eo ekkar n̄an jeļāļo̧kjeņ eo me enaaj bōke kōn case eo, im kūr ioon riko̧o̧njeļ ro jon̄oulruo n̄an kapen ejja jem̧ļo̧k in wōt kōn vote ko aer."
                },
                {
                    "number": 20,
                    "text": "A eļan̄n̄e riko̧o̧njeļ ro jet, ro rekar jab ekkōnono, ak jabdewōt iaer, ālikin ron̄jaki kein kam̧ool ko im akweļap ko ilo ejjeļo̧k jepiaan, rej lo juon bōd ilo jem̧ļo̧k eo an president eo, remaron̄ kaalikkar e, im case eo naaj bar ron̄jake."
                },
                {
                    "number": 21,
                    "text": "Im eļan̄n̄e, ālikin kanooj kajim̧we bar-ron̄jake eo, jabdewōt kōmeramļo̧k in kakkobaba ej waļo̧k kōn case eo, jem̧ļo̧k eo eaikuj bar oktak āinwōt."
                },
                {
                    "number": 22,
                    "text": "A ilo case eo ebar ejjeļo̧k meram letok e, jem̧ļo̧k eo m̧oktata enaaj jutak, ļapļo̧k eo jān jimattan in ko̧o̧njeļ eo ewōr an kajoor n̄an tōpare ejja in wōt."
                },
                {
                    "number": 23,
                    "text": "Ilo case in jon̄an pen eo kōn katak im pedped, eļan̄n̄e ej jab bwe kar jeje n̄an kōm̧m̧an bwe en alikkar case eo n̄an ļōmņak ko an ko̧o̧njeļ eo, president eo emaron̄ kajjitōk im bōk ļōmņak eo an Irooj jān revelesōn."
                },
                {
                    "number": 24,
                    "text": "Pris utiej ro, n̄e rejako jān ijo kabun̄ epād ie, ewōr aer kajoor n̄an kūr im kajutak juon ko̧o̧njeļ ilo̧kan jon̄ok eo ijin im̧aanļo̧k, n̄an mejaļļi men ko reppen, n̄e aolep ak juon ian party ko ewōr aer ilo abņōņō eo renaaj kajjitōk e."
                },
                {
                    "number": 25,
                    "text": "Im ko̧o̧njeļ in ba kake in pris utiej ro enaaj wōr aer kajoor n̄an jitōn̄ juon iaer make n̄an tōl ioon ko̧o̧njeļ in n̄an iien eo."
                },
                {
                    "number": 26,
                    "text": "E naaj jerbal an ko̧o̧njeļ in ba kake n̄an jilkinļo̧k, ilo iien eo em̧ōkajtata, juon copy in aolep m̧akūtkūt ko aer, ippān juon dipiio in ennaan in kam̧ool ej ekkejel ippān jem̧ļo̧k eo aer, n̄an ko̧o̧njeļ eo eutiej an jea eo an Presidency eo Kein Kajuon an Kabun̄ in."
                },
                {
                    "number": 27,
                    "text": "Eļan̄n̄e aolep ak kajjojo ian ro ewōr aer ilo abņōņō eo rej jab bun̄ burueer ilo jem̧ļo̧k eo an ko̧o̧njeļ in ba kake, remaron̄ bar bōklōn̄tak n̄an ko̧o̧njeļ eo eutiej an Presidency eo Kein Kajuon an Kabun̄ in, im kōm̧m̧ane juon iien bar-ron̄jake, case eo me enaaj kōm̧m̧an, ekkar n̄an jon̄ok eo m̧oktaļo̧k kar je, āinwōt n̄e ejjeļo̧k jem̧ļo̧k ekar kōm̧m̧an."
                },
                {
                    "number": 28,
                    "text": "Ko̧o̧njeļ in pris utiej rein ijo ettoļo̧k kūri wōt ilo case ko rekanooj pen ian case ko rejelōt kabun̄; im ejjeļo̧k case ekkā ak emmakijkij enaaj bwe n̄an kūri ko̧o̧njeļ jab in."
                },
                {
                    "number": 29,
                    "text": "Pris utiej ro rej ito-itak ak ro pukottok er ettoļo̧k ewōr aer kajoor n̄an ba eļan̄n̄e emennin aikuj n̄an kūr ko̧o̧njeļ jab in ak jaab."
                },
                {
                    "number": 30,
                    "text": "Ewōr juon oktak ikōtaan ko̧o̧njeļ eo eutiej in ak pris utiej ro rej ito-itak ettoļo̧k, im ko̧o̧njeļ eo eutiej an ro rej ito-itak ej bobo in jon̄oulruo rijjilōk, ilo jem̧ļo̧k ko aer."
                },
                {
                    "number": 31,
                    "text": "Jān jem̧ļo̧k eo an eo m̧oktaļo̧k emaron̄ wōr bar-ron̄jake; ak jān jem̧ļo̧k eo an eo tokālik ej jab maron̄ kōm̧m̧an."
                },
                {
                    "number": 32,
                    "text": "Eo tokālik maron̄ wōt kūri ilo kajitūkini jān ritōl ro reļļap an kabun̄ in ilo case in bōd."
                },
                {
                    "number": 33,
                    "text": "Kar jeke: bwe president eo ak president ro an jea eo an Presidency eo Kein Kajuon an Kabun̄ in enaaj wōr an kajoor n̄an kaalikkar eļan̄n̄e jabdewōt case rot in, āinwōt maron̄ kōm̧m̧an iien bar lelōn̄tak, ej ekkar n̄an bar-ron̄jake, ālikin etale unin lelōn̄take im kein kam̧ool ko im ennaan ko rej ekkejel ippān."
                },
                {
                    "number": 34,
                    "text": "Innām riko̧o̧njeļ ro jon̄oulruo raar wōnm̧aanļo̧k n̄an kūbween kijdik ak ekkāālel, n̄an lale wōn ej ekkōnono m̧okta, im naan kein ilaļ kar waļo̧k eo, eo in: 1, Oliver Cowdery; 2, Josep Coe; 3, Samuel H. Smith; 4, Luk Johnson; 5, Jon S. Carter; 6, Sylvester Smith; 7, Jon Johnson; 8, Orson Hyde; 9, Jered Carter; 10, Josep Smith, Sen.; 11, Jon Smith; 12, Martin Harris.Ālikin jar kwelo̧k eo eaar kilōk."
                }
            ]
        },
        "/study/scriptures/dc-testament/dc/103": {
            "uri": "/study/scriptures/dc-testament/dc/103",
            "title": "Katak im Bujen Ko 103",
            "data_type": "chapter",
            "chapter_name": "Jekjōn 103",
            "chapter_summary": [
                "1–4, Etke Irooj eaar kōtļo̧k bwe armej ren matōrtōre Ro Rekwōjarjar ilo Jackson Kounty; 5–10, Ro Rekwōjarjar renaaj anjo̧ eļan̄n̄e rej kōjparok kien ko; 11–20, Lo̧mo̧o̧ren eo an Zaion enaaj itok jān kajoor, im Irooj enaaj ilo̧k im̧aan armej ro An; 21–28, Ro Rekwōjarjar rej itōn aintok doon ilo Zaion, im ro rej likūt mour ko aer renaaj bar bōki; 29–40, Elōn̄ em̧m̧aan ro kar kūr er n̄an karōke Kamp eo an Zaion im etal n̄an Zaion; anjo̧ ej kallim̧ur n̄an er eļan̄n̄e rej tiljek."
            ],
            "verses": [
                {
                    "number": 1,
                    "text": "Em̧ool Ij ba n̄an kom̧, ro jera, lo, Inaaj lewōj n̄an kom̧ juon revelesōn im kien, bwe kom̧in maron̄ jeļā ekōjkan ami m̧akūtkūt ilo kōm̧m̧ani ijoko kuņaami kōn mour im lo̧mo̧o̧ren eo an ro jeiūm̧i im jātimi, ro em̧ōj kar kajjeplōklōke er ioon āneen Zaion;"
                },
                {
                    "number": 2,
                    "text": "Ro kar kokak im den̄ļo̧ke er jān pein rikōjdat ro Aō, ro ioer Inaaj lutōkleplepļo̧k libabne eo Aō ilo ejjeļo̧k jon̄an ilo iien eo Aō make."
                },
                {
                    "number": 3,
                    "text": "Bwe Iaar kōtļo̧k er n̄an tōre in, bwe ren maron̄ koobrak n̄an aolepān jon̄an nana ko aer, bwe kup eo aer en maron̄ obrak;"
                },
                {
                    "number": 4,
                    "text": "Im bwe ro rej kūr etaer n̄an etņake Eta ren maron̄ bōk kauwe ium̧win jidik tōrean kōn juon kauwe ekōmetak im eddo, kōnke rekar jab lukkuun eo̧ron̄i aolep kain̄i im kien ko me Iaar liļo̧k n̄an er."
                },
                {
                    "number": 5,
                    "text": "A em̧ool Ij ba n̄an kom̧, bwe Iaar kean̄ juon kean̄ eo me armej ro Aō renaaj kile, toun wōt aer eo̧ron̄ jān wōt lukkuun awa in m̧aanļo̧k naan in kapilōk eo me N̄a, Irooj aer Anij, I naaj leļo̧k n̄an er."
                },
                {
                    "number": 6,
                    "text": "Lo renaaj, bwe Iaar kean̄ kake, jino anjo̧ ņae rikōjdat ro Aō jān wōt lukkuun awa in."
                },
                {
                    "number": 7,
                    "text": "Im jān eo̧ron̄e n̄an kōjparok aolep naan ko me N̄a, Irooj aer Anij, naaj kōnono n̄an er, rejamin naaj bōjrak n̄an anjo̧ m̧ae iien aelōn̄ in kiin̄ ko an laļ rej likūti ium̧win Neō, im laļ leļo̧k e n̄an ro rekwōjarjar, n̄an bōk e indeeo im indeeo."
                },
                {
                    "number": 8,
                    "text": "A toun wōt aer jab kōjparok kien ko Aō, im jab eo̧ron̄e n̄an kōjparok aolep naan ko Aō, aelōn̄ in kiin̄ ko an laļ renaaj anjo̧ ņae er."
                },
                {
                    "number": 9,
                    "text": "Bwe kar likūt er bwe ren meram n̄an laļ, im n̄an rilo̧mo̧o̧r ro an armej raņ;"
                },
                {
                    "number": 10,
                    "text": "Im toun wōt aer jab rilo̧mo̧o̧r ro an armej raņ, rej āinwōt jo̧o̧ļ eo ejako kōjatōk eo an, im jān iien eo m̧aanļo̧k ejjeļo̧k tokjān ak n̄an joļo̧ke wōt im jujuri ium̧win neen armej raņ."
                },
                {
                    "number": 11,
                    "text": "A em̧ool Ij ba n̄an kom̧, Iaar kean̄ bwe ro jeiūm̧i im jātimi me rekar kajjeplōklōke er renaaj ro̧o̧lļo̧k n̄an bwidej ko rej aer jolōt, im naaj kalōkļo̧k jikin ko relo̧urō in Zaion."
                },
                {
                    "number": 12,
                    "text": "Bwe ālikin eļap en̄taan, āinwōt Iaar ba n̄an kom̧ ilo juon kien m̧oktaļo̧k, ej itok kōjeraam̧m̧an eo."
                },
                {
                    "number": 13,
                    "text": "Lo, en̄in ej kōjeraam̧m̧an eo me Iaar kallim̧uri ālikin en̄taan ko ami, im en̄taan ko an ro jeiūm̧i im jātimi—lo̧mo̧o̧ren eo ami, im lo̧mo̧o̧ren eo an ro jeiūm̧i im jātimi, em̧ool jepļaakļo̧k eo aer n̄an āneen Zaion, n̄an jutak, im ejjeļo̧k bar jolaļļo̧k."
                },
                {
                    "number": 14,
                    "text": "Mekarta, eļan̄n̄e rej kattoone jolōt ko aer naaj jolaļļo̧k er; bwe Ij jamin naaj kōjo̧o̧r er eļan̄n̄e rej kattoone jolōt ko aer."
                },
                {
                    "number": 15,
                    "text": "Lo, Ij ba n̄an kom̧, lo̧mo̧o̧ren eo an Zaion eaikuj in itok jān kajoor;"
                },
                {
                    "number": 16,
                    "text": "Kōn menin, Inaaj kajutak lōn̄tak n̄an armej ro Aō juon em̧m̧aan, eo enaaj tōl er āinwōt Moses eaar tōl ro nejin Israel."
                },
                {
                    "number": 17,
                    "text": "Bwe kom̧ij ro nejin Israel, im jān ineen Ebream, im aikuj in tōl ļo̧k kom̧ jān ineen kōm̧akoko jān kajoor, im kōn juon pā eo erļo̧ke."
                },
                {
                    "number": 18,
                    "text": "Im āinwōt ro jemāmi kar tōl er m̧okta, em̧ool āindein naaj lo̧mo̧o̧ren an Zaion āinwōt."
                },
                {
                    "number": 19,
                    "text": "Kōn menin, en jab m̧ōjņo̧ būruōmi, bwe Ij jab ba n̄an kom̧ āinwōt Iaar ba n̄an ro jemāmi: Aō enjeļ enaaj wanlōn̄ļo̧k im̧aami, a jab baaktok eo Aō."
                },
                {
                    "number": 20,
                    "text": "A Ij ba n̄an kom̧: Enjeļ ro Aō renaaj wanlōn̄ļo̧k im̧aami, im barāinwōt baaktok eo Aō, im ilo iien ekkar kom̧ naaj bōk āne em̧m̧anmōn eo."
                },
                {
                    "number": 21,
                    "text": "Em̧ool, em̧ool Ij ba n̄an kom̧, bwe karejera Josep Smith, Jun., ej armej eo im Ij keidi n̄an rikarejar eo im Irooj eo an jikin kallib eo eaar kōnono kake ilo būrabōļ eo me Iaar lewōj n̄an kom̧."
                },
                {
                    "number": 22,
                    "text": "Kōn menin rikarejera Josep Smith, Jun., en ba n̄an kajoor eo an m̧weo Im̧ō, likao ro im em̧m̧aan em̧m̧an ded ro—Kom̧in ainitok kom̧ ippān doon n̄an āneen Zaion, ioon bwidej eo me Iaar wiaiki kōn m̧ani ko em̧ōj kar ajitok n̄an Eō."
                },
                {
                    "number": 23,
                    "text": "Im aolep jarlepju in rijar ko ren jilkinlōn̄tak em̧m̧aan ro remālōtlōt ippān m̧ani ko aer, im wiaiki bwidej ko em̧ool āinwōt Iaar jiron̄ er."
                },
                {
                    "number": 24,
                    "text": "Im toun wōt an rikōjdat ro Aō itok ņae kom̧ n̄an kokakļo̧k kom̧ jān bwidej em̧m̧anmōn in, eo Iaar kōjenolo̧k bwe en āneen Zaion, em̧ool jān bwidej ko ami make ālikin naan in kam̧ool kein, ko me kom̧ ar bōkitok Im̧aō ņae er, kom̧ naaj kaliaik er;"
                },
                {
                    "number": 25,
                    "text": "Im jabdewōt eo kom̧ij kaliaiki, Inaaj kaliaiki, im kom̧ naaj idenoņeik Eō ņae rikōjdat ro Aō."
                },
                {
                    "number": 26,
                    "text": "Im baaktok eo Aō enaaj pād ippemi em̧ool ilo idenoņeik Eō ņae rikōjdat ro Aō, n̄an epepen eo kein kajilu im kein kāāmen ian er ro rej dike Eō."
                },
                {
                    "number": 27,
                    "text": "En ejjeļo̧k armej ej mijak n̄an likūt mour eo an kōn Eō; bwe jabdewōt eo ej likūt mour eo an kōn Eō enaaj bar lo e."
                },
                {
                    "number": 28,
                    "text": "Im eo ej jab m̧ōņōņō in likūt mour eo an kōn Eō e ej jab rikaļoora."
                },
                {
                    "number": 29,
                    "text": "En̄in ej ankilaō bwe karejera Sidney Rigdon enaaj kotak ainikien ilo jarlepju in rijar ko ilo bukwōn ko irear, ilo kōpooji jarlepju in rijar ko n̄an kōjparok kien ko me Iaar liļo̧k n̄an er ekkar n̄an jepļaaktok im lo̧mo̧o̧ren eo an Zaion."
                },
                {
                    "number": 30,
                    "text": "En̄in ej ankilaō bwe karejera Parley P. Pratt im karejera Lyman Wight ren jab ro̧o̧lļo̧k n̄an āneo āneen ro jeir im jatier, m̧ae aer kar bōk jar ko n̄an wanlōn̄ļo̧k n̄an āneen Zaion, kōn jon̄oul ko, ak kōn ron̄oul ko, ak kōn lemn̄oul ko, ak kōn bukwi, m̧ae iien em̧ōj aer kar bōk oran in limabukwi in kajoor eo an m̧weo Im̧ō."
                },
                {
                    "number": 31,
                    "text": "Lo en̄in ej ankilaō; kajjitōk im kom̧ naaj bōk; ak armej raņ rej jab iien otemjej kōm̧m̧an ankilaō."
                },
                {
                    "number": 32,
                    "text": "Kōn menin, eļan̄n̄e kom̧ij jab maron̄ bōk limabukwi, kanooj kappukot bwe bōlen kom̧ maron̄ bōk jilubukwi."
                },
                {
                    "number": 33,
                    "text": "Im eļan̄n̄e kom̧ ij jab maron̄ bōk jilubukwi, kanooj kappukot bwe bōlen kom̧ maron̄ bōk jibukwi."
                },
                {
                    "number": 34,
                    "text": "A em̧ool Ij ba n̄an kom̧, juon kien Ij lewōj n̄an kom̧, bwe kom̧in jab naaj wanlōn̄ļo̧k n̄an āneen Zaion m̧ae ami kar bōk jibukwi in kajoor eo an m̧weo Im̧ō, n̄an wanlōn̄ļo̧k ippemi n̄an āneen Zaion."
                },
                {
                    "number": 35,
                    "text": "Kōn menin, āinwōt Iaar ba n̄an kom̧, kajjitōk im kom̧ naaj bōk; niknik jar bwe bōlen karejera Josep Smith, Jun., en maron̄ etal ippemi, im tōl ilubwiljin armej ro Aō, im karōke aelōn̄ in kiin̄ eo Aō ioon bwidej eo kōjenolo̧ke, im kajutake ro nejin Zaion ioon kakien ko im kien ko me kar liwōji im ko naaj liwōji n̄an kom̧."
                },
                {
                    "number": 36,
                    "text": "Anjo̧ im aiboojoj otemjej ej kūrm̧ool n̄an kom̧ kōn ami niknik, kijejeto, im jar in tōmak ko ami."
                },
                {
                    "number": 37,
                    "text": "Karejera Parley P. Pratt en ito-itak ippān karejera Josep Smith, Jun."
                },
                {
                    "number": 38,
                    "text": "Karejera Lyman Wight en ito-itak ippān karejera Sidney Rigdon."
                },
                {
                    "number": 39,
                    "text": "Karejera Hyrum Smith en ito-itak ippān karejera Frederick G. Williams."
                },
                {
                    "number": 40,
                    "text": "Karejera Orson Hyde en ito-itak ippān karejera Orson Pratt, ijoko jabdewōt karejera Josep Smith, Jun., enaaj kapilōke er, ilo bōk kūrm̧ool in kien kein ko Iaar liwōj n̄an kom̧, im likūt bwe eo ilo Peiū. Em̧ool āindein. Amen."
                }
            ]
        },
        "/study/scriptures/dc-testament/dc/104": {
            "uri": "/study/scriptures/dc-testament/dc/104",
            "title": "Katak im Bujen Ko 104",
            "data_type": "chapter",
            "chapter_name": "Jekjōn 104",
            "chapter_summary": [
                "1–10, Ro Rekwōjarjar rej bōd ņae koņ in bōrokuk eo renaaj lia; 11–16, Irooj ej kakke n̄an Ro Rekwōjarjar An ilo wāween eo An make; 17–18, Kien gospel ej tōl oņaake eo an ro rejeram̧ōl; 19–46, Eddo ko im kōjeraam̧m̧an ko an elōn̄ ian em̧m̧aan ro rej kōllaajraki; 47–53, Koņ in bōrokuk eo ilo Kirtland im koņ eo ilo Zaion ren jenolo̧k ilo aer m̧akūtkūt; 54–66, Alele ekwōjarjar in jāān eo an Irooj ej jutak n̄an kōm̧m̧ani ilo bok jeje ko rekwōjarjar; 67–77, Jikin jāān eo eļap an koņ in bōrokuk eo en jerbal ilo pedped in errā an aolep; 78–86, Ro ilo koņ in bōrokuk eo ren kōļļāik aolep m̧uri ko aer, im Irooj enaaj kōtļo̧k er jān ineen kōm̧akoko an jāān."
            ],
            "verses": [
                {
                    "number": 1,
                    "text": "Em̧ool Ij ba n̄an kom̧, ro jera, Ij lewōj n̄an kom̧ kapilōk, im juon kien, kōn aolep men ko rej m̧weiien koņ eo me Iaar jiron̄ kom̧ n̄an karōke im kajutake, bwe en juon koņ in bōrokuk, im juon koņ ejjeļo̧k jem̧ļo̧kin n̄an em̧m̧an eo an kabun̄ eo Aō, im n̄an lo̧mo̧o̧ren eo an armej raņ m̧ae Aō itok—"
                },
                {
                    "number": 2,
                    "text": "Ippān kallim̧ur ban joļo̧ke ak ukukōte, bwe toun wōt an ro Iaar jiron̄ er kar tiljek en kar kōjeraam̧m̧an er kōn juon wōrļo̧k in kōjeraam̧m̧an ko;"
                },
                {
                    "number": 3,
                    "text": "A toun wōt aer kar jab tiljek rekar epaakeļo̧k kalia."
                },
                {
                    "number": 4,
                    "text": "Kōn menin, toun wōt an jet ian ro rikarejera kar jab kōjparok kien eo, ak rekar rupe bujen eo kōn ankoņak, im kōn naaj naan ko rewaan, Iaar kaliaik er kōn juon lia ekanooj eddo im kōmetak."
                },
                {
                    "number": 5,
                    "text": "Bwe N̄a, Irooj, Iaar kean̄ ilo buruō, bwe toun wōt an jabdewōt armej eo ej pād ilo koņ eo naaj lo e juon rirupe kien, ak, ilo bar jet naan, naaj rupe bujen eo im kom̧ij lokjak kake, e enaaj lia ilo mour eo an, im naaj jujuri laļļo̧k jān eo I kōņaan;"
                },
                {
                    "number": 6,
                    "text": "Bwe N̄a, Irooj, I ban kōtļo̧k bwe ren kajjirere kake Eō ilo men kein—"
                },
                {
                    "number": 7,
                    "text": "Im aolep men in bwe ro ejjeļo̧k ruweer ilubwiljimi ren maron̄ jab liaakeļo̧k er ippān ro raankeke; im bwe ro ewōr ruweer ilubwiljimi ren maron̄ jab jo̧o̧r; kōnke N̄a, Irooj, Iaar kallim̧ur n̄an kom̧ kūrawūn in aiboojoj eo ianbwijmaron̄ in Peiū."
                },
                {
                    "number": 8,
                    "text": "Kōn menin, toun wōt lo kom̧ ro rej rupe, kom̧ jab maron̄ jo̧o̧r jān Aō libabne ilo mour ko ami."
                },
                {
                    "number": 9,
                    "text": "Toun wōt ami m̧wijkōkļo̧k kōn rupe kien, kom̧ jab maron̄ bar jo̧o̧r jān kaen̄tanaan ko an Setan m̧ae raan in lo̧mo̧o̧r."
                },
                {
                    "number": 10,
                    "text": "Im kiiō Ij lewōj n̄an kom̧ kajoor jān lukkuun awa in wōt, bwe eļan̄n̄e jabdewōt armej ilubwiljimi, jān koņ eo, loe bwe ej rirupe kein im jab ukeļo̧k jān nana eo, bwe kom̧ naaj leļo̧k e n̄an kaen̄tanaan ko an Setan; im enaaj ban wōr an kajoor n̄an bōktok nana ioomi."
                },
                {
                    "number": 11,
                    "text": "Ej mālōtlōt ilo N̄a; kōn menin, juon kien Ij lewōj n̄an kom̧, bwe kom̧ naaj ko̧koņ kom̧ make im jitōn̄ aolep armej eddo eo an;"
                },
                {
                    "number": 12,
                    "text": "Bwe aolep armej en maron̄ letok ennaan eo n̄an Eō kōn eddo eo an me kar jitōn̄e n̄an e."
                },
                {
                    "number": 13,
                    "text": "Bwe e ej mennin aikuj bwe N̄a, Irooj, in kōm̧m̧an bwe aolep armej en bōk eddo, āinwōt juon ribōk eddo ioon kōjeraam̧m̧an ko an laļ, ko me Iaar kōm̧m̧ani im kōpooji n̄an mennin mour ko Aō."
                },
                {
                    "number": 14,
                    "text": "N̄a, Irooj, Iaar erļo̧kiļo̧k lan̄ ko, im kalōke laļ in, lukkuun eļtan Peiū; im aolep men ko otemjeļo̧k ilowaer rej Aō."
                },
                {
                    "number": 15,
                    "text": "Im ej Aō kōttōpar n̄an ņa an ro rekwōjarjar Aō, bwe aolep men ko otemjeļo̧k rej Aō."
                },
                {
                    "number": 16,
                    "text": "A eaikuj in kōm̧m̧an ilo wāween eo Aō make; im lo en̄in ej wāween eo bwe N̄a, Irooj, Iaar kean̄ n̄an ņa an ro rekwōjarjar Aō, bwe ro rijeram̧ōl naaj kautiej er, ilo jekjek eo im ro rim̧weiie naaj kōttāik er."
                },
                {
                    "number": 17,
                    "text": "Bwe laļ ej obrak, im eļap bwe eo ie; aaet, Iaar kōpooj aolep men ko, im kar liļo̧k n̄an ro nejin armej bwe ren ripinej jenkwaer make."
                },
                {
                    "number": 18,
                    "text": "Kōn menin, eļan̄n̄e jabdewōt armej enaaj bōk jān bun̄-pāļo̧k eo Iaar kōm̧m̧ane, im jab ajeje kōj eo an, ekkar n̄an kien eo an gospel eo Aō, n̄an ro rijeram̧ōl im ro riaikuj, e enaaj, ippān ro renana, kotak mej ko mejān ilo hell, im pād ilo en̄taan."
                },
                {
                    "number": 19,
                    "text": "Im kiiō, em̧ool Ij ba n̄an kom̧, kōn men ko m̧weiien koņ eo—"
                },
                {
                    "number": 20,
                    "text": "Karejera Sidney Rigdon en ijjitōn̄ n̄an e jikin eo me ej kiiō jokwe ie, im wāto in uno kilin mennin mour ko n̄an eddo eo an, n̄an rejetake eo an ilo iien in ej jerbal ilo jikin kallib eo Aō, em̧ool āinwōt I kōņaan, n̄e Inaaj jiron̄ e."
                },
                {
                    "number": 21,
                    "text": "Im aolep men otemjeļo̧k ren kōm̧m̧an ekkar n̄an kapilōk eo an koņ eo, im juon wōt errā ak ainikien eo an koņ eo, eo ej pād lo bukwōn in Kirtland."
                },
                {
                    "number": 22,
                    "text": "Im eddo im kōjeraam̧m̧an in, N̄a, Irooj, Ij likūt ioon karejera Sidney Rigdon n̄an juon kōjeraam̧m̧an ioon, im ioon ineen ālikin e;"
                },
                {
                    "number": 23,
                    "text": "Im Inaaj koorļo̧k kōjeraam̧m̧an ko ioon, toun wōt an naaj ettā Im̧aō."
                },
                {
                    "number": 24,
                    "text": "Im bar juon alen, karejera Martin Harris en jitōn̄ n̄an e, n̄an eddo eo an, wāto in bwidej eo me karejera Jon Johnson eaar bōk e ilo oktan jolōt eo an m̧oktaļo̧k, n̄an e im ineen ālikin e;"
                },
                {
                    "number": 25,
                    "text": "Im toun wōt an tiljek, Inaaj koorļo̧k kōjeraam̧m̧an ko ioon im ineen ālikin e."
                },
                {
                    "number": 26,
                    "text": "Im karejera Martin Harris en ajiļo̧k m̧ani ko an n̄an kabun̄bun̄ļo̧k eo an naan ko Aō, ekkar n̄an an karejera Josep Smith, Jun., naaj kaalikkare."
                },
                {
                    "number": 27,
                    "text": "Im bar juon alen, karejera Frederick G. Williams en bōk jikin eo me ioon e ej kiiō jokwe."
                },
                {
                    "number": 28,
                    "text": "Im karejera Oliver Cowdery en bōk wāto eo me ej makeļo̧k ian iturin m̧weo, me ej itōn erom opij n̄an jikin kōm̧m̧ani bok ko, eo ej wāto nōm̧ba juon, im barāinwōt wāto eo me ioon jemān ej jokwe."
                },
                {
                    "number": 29,
                    "text": "Im ro karejera Frederick G. Williams im Oliver Cowdery ren bōk opij in kōm̧m̧an bok eo im aolep men ko rej ekkejelļo̧k n̄an e."
                },
                {
                    "number": 30,
                    "text": "Im en̄in naaj eddo eo aer me naaj jitōn̄e n̄an er."
                },
                {
                    "number": 31,
                    "text": "Im toun wōt aer naaj tiljek, lo Inaaj kōjeraam̧m̧an er, im koorļo̧k kōjeraam̧m̧an ko ioer."
                },
                {
                    "number": 32,
                    "text": "Im en̄in ej jinoin eddo eo me Iaar jitōn̄ n̄an erro, n̄an erro im ineer ālikin erro."
                },
                {
                    "number": 33,
                    "text": "Im, toun wōt aer tiljek, Inaaj koorļo̧k kōjeraam̧m̧an ko ioer im ineer ālikin er, em̧ool juon wōrļo̧k in kōjeraam̧m̧an ko."
                },
                {
                    "number": 34,
                    "text": "Im bar juon alen, karejera Jon Johnson en bōk m̧weo me ej jokwe ie, im jolōt eo, aolep ijello̧kun wōt bwidej eo me em̧ōj kar jabwiki n̄an ekkal eo an m̧ōko Im̧ō, eo ej ekkejelļo̧k n̄an jolōt eo, im wāto ko me kar ba kaki n̄an karejera Oliver Cowdery."
                },
                {
                    "number": 35,
                    "text": "Im toun wōt an tiljek, Inaaj koorļo̧k kōjeraam̧m̧an ko ioon."
                },
                {
                    "number": 36,
                    "text": "Im ej ankilaō bwe en wia kaki wāto ko em̧ōj kakōļļeiki n̄an kalōke jikin kwelo̧k eo an ro rekwōjarjar Aō, toun wōt an naaj alikkar n̄an e jān ainikien Jetōb, im ekkar n̄an kapilōk eo an koņ eo, im jān ainikien koņ eo."
                },
                {
                    "number": 37,
                    "text": "Im en̄in ej jinoin eddo eo me Iaar jitōn̄e n̄an e, kōn juon kōjeraam̧m̧an n̄an e im ineen ālikin e."
                },
                {
                    "number": 38,
                    "text": "Im toun wōt an tiljek, Inaaj koorļo̧k juon wōrļo̧k in kōjeraam̧m̧an ko ioon."
                },
                {
                    "number": 39,
                    "text": "Im bar juon alen, karejera Newel K. Whitney en jitōn̄e n̄an e m̧ōko im wāto eo ijo ej kiiō jokwe, im wāto eo im m̧weo me ioon im̧ōn wia eo ej jutak, im barāinwōt wāto eo me ioon kāboņ eo iturōk in im̧ōn wia eo, im barāinwōt wāto eo me ioon ashery eo ej jitm̧anm̧an."
                },
                {
                    "number": 40,
                    "text": "Im aolep men in Iaar jitōn̄e n̄an karejera Newel K. Whitney n̄an an eddo, n̄an juon kōjeraam̧m̧an ioon im ineen ālikin e, n̄an em̧m̧anļo̧k eo an im̧ōn wia eo an koņ eo Aō me Iaar kajutake n̄an stakeeo Aō ilo bukwōn in Kirtland."
                },
                {
                    "number": 41,
                    "text": "Aaet, em̧ool, en̄in ej eddo eo me Iaar jitōn̄ n̄an karejera N. K. Whitney, em̧ool aolepān im̧ōn wia eo, e im eo riņa ainikien, im ineen ālikin e."
                },
                {
                    "number": 42,
                    "text": "Im toun wōt an tiljek ilo kōjparok kien ko Aō, ko Iaar liļo̧k n̄an e, Inaaj koorļo̧k kōjeraam̧m̧an ko ioon im ineen ālikin e, em̧ool juon wōrļo̧k in kōjeraam̧m̧an ko."
                },
                {
                    "number": 43,
                    "text": "Im bar juon alen, karejera Josep Smith, Jun., en jitōn̄ n̄an e wāto eo me em̧ōj kakōļļeiki n̄an kalōke m̧weo Im̧ō, eo me ej en̄oul jokoņ ko aetokan im jon̄oulruo depakpak, im barāinwōt jolōt eo me ioon jemān ej kiiō jokwe;"
                },
                {
                    "number": 44,
                    "text": "Im en̄in ej jinoin eddo eo me em̧ōj Aō kar jitōn̄ n̄an e, n̄an juon kōjeraam̧m̧an ioon, im ioon jemān."
                },
                {
                    "number": 45,
                    "text": "Bwe lo, Iaar jabwiki juon jolōt n̄an jemān, n̄an rejetak eo an; kōn menin naaj watōke e ilo m̧weo im̧ōn karejera Josep Smith, Jun."
                },
                {
                    "number": 46,
                    "text": "Im Inaaj koorļo̧k kōjeraam̧m̧an ko ioon m̧weo im̧ōn karejera Josep Smith, Jun., toun wōt an tiljek, em̧ool juon wōrļo̧k in kōjeraam̧m̧an ko."
                },
                {
                    "number": 47,
                    "text": "Im kiiō, juon kien Ij lewōj n̄an kom̧ kōn Zaion, bwe kom̧ naaj jamin lokjak ļo̧k wōt āinwōt juon koņ in bōrokuk n̄an ro jeiūm̧i im jātimi jān Zaion, ilo wōt jekjek in—"
                },
                {
                    "number": 48,
                    "text": "Ālikin ami kar koņ, naaj kūr kom̧ Koņ In Bōrokuk eo an Stake eo an Zaion, Jikin Kwelo̧k in Kirtland. Im ro jeiūm̧i im jātimi, ālikin aer koņ, naaj kūr er Koņ in Bōrokuk eo an Jikin Kwelo̧k in Zaion."
                },
                {
                    "number": 49,
                    "text": "Im renaaj ko̧koņ er ilo āt ko etaer make, im ilo āt eo etaer make; im renaaj kōm̧m̧ani jerbal ko aer ilo āt eo etaer make, im āt ko etaer make;"
                },
                {
                    "number": 50,
                    "text": "Im kom̧ naaj kōm̧m̧ani jerbal ko ami ilo āt eo etami make, im ilo āt ko etami make."
                },
                {
                    "number": 51,
                    "text": "Im men in Iaar jiron̄ bwe en kōm̧m̧ane n̄an lo̧mo̧o̧ren eo ami, im barāinwōt n̄an lo̧mo̧o̧ren eo aer, ilo jarjar in aer kar kokakļo̧k er im men eo me ej itok."
                },
                {
                    "number": 52,
                    "text": "Kōnke bujen ko rej rup kōn bōd, jān ankoņak im naan ko rewaan—"
                },
                {
                    "number": 53,
                    "text": "Kōn menin, kom̧ij jem̧ļo̧k āinwōt juon koņ in bōrokuk ippān ro jeiūm̧i im jātimi, bwe kom̧ij jab lokjak wōt n̄an awa in n̄an er, n̄an wōt jekjek in, āinwōt Iaar ba, jān kam̧uriri āinwōt naaj errā kake jān koņ eo an ko̧o̧njeļ in, āinwōt wāween pād ko ami renaaj kōmālimi im ainikien ko̧o̧njeļ eo enaaj kaalikkare."
                },
                {
                    "number": 54,
                    "text": "Im bar juon alen, juon kien Ij lewōj n̄an kom̧ kōn eddo ko ami me em̧ōj Aō kar jitōn̄i n̄an kom̧."
                },
                {
                    "number": 55,
                    "text": "Lo, aolep m̧weiukkein rej Aō, n̄e jaab tōmak eo ami ewaan, im ej lo kom̧ rietao, im bujen ko me kom̧ ar kōm̧m̧ani n̄an Eō rerup;"
                },
                {
                    "number": 56,
                    "text": "Im eļan̄n̄e m̧weiukkein rej Aō, innām kom̧ij ribōk eddo ro; eļan̄n̄e jaab kom̧ij jab ribōk eddo ro."
                },
                {
                    "number": 57,
                    "text": "A, em̧ool Ij ba n̄an kom̧, Iaar jitōn̄ n̄an kom̧ bwe kom̧in ribōk eddo ro ioon m̧weo Im̧ō, em̧ool lukkuun ribōk eddo ro."
                },
                {
                    "number": 58,
                    "text": "Im kōn kōttōpar in Iaar jiron̄ kom̧ n̄an ko̧koņe kom̧ make, em̧ool n̄an likūt ilo bok naan ko Aō, tarlep in jeje ko rekwōjarjar Aō, revelesōn ko me Iaar liwōj n̄an kom̧, im me Inaaj, tokālik, jān iien n̄an iien liwōj n̄an kom̧—"
                },
                {
                    "number": 59,
                    "text": "N̄an kōttōpar eo an kalōkļo̧k kabun̄ eo Aō im aelōn̄ in kiin̄ eo Aō ioon laļ, im n̄an kōpooj armej ro Aō n̄an iien eo n̄e Inaaj jokwe ippāer, eo me ej epaaktok."
                },
                {
                    "number": 60,
                    "text": "Im kom̧ naaj kōpooj n̄an kom̧ make juon jikin alele in jāān, im kōjenolo̧k e n̄an Eta."
                },
                {
                    "number": 61,
                    "text": "Im kom̧ naaj jitōn̄ juon ilubwiljimi n̄an kōjparoke alele in jāān eo, im e enaaj ekkapit n̄an kōjeraam̧m̧an in."
                },
                {
                    "number": 62,
                    "text": "Im enaaj wōr juon sil ioon alele in jāān eo, im aolep men ko rekwōjarjar renaaj bōkiļo̧k ilo alele in jāān eo; im ejjeļo̧k armej ilubwiljimi enaaj ba ej an make, ak jabdewōt m̧ōttan, bwe enaaj an ami aolep kōn juon wōt bōro."
                },
                {
                    "number": 63,
                    "text": "Im Ij lewōj n̄an kom̧ jān lukkuun awa in wōt; im kiiō kanooj lale, bwe kom̧in etal im kōm̧m̧an tōpran eddo eo me Iaar jitōn̄e n̄an kom̧, ejenolo̧k jān men ko rekwōjarjar, n̄an kōttōpar eo n̄an kōm̧m̧ani ilo bok men kein rekwōjarjar āinwōt Iaar ba."
                },
                {
                    "number": 64,
                    "text": "Im ļapļo̧k ko an men ko rekwōjarjar renaaj pād wōt ilo alele in jāān eo, im juon sil enaaj pād ioon; im enaaj ban kōjerbale ak bōkļo̧k jān alele in jāān eo jān jabdewōt, barāinwōt sil eo ej jamin naaj ejjerwawa eo naaj likūti ioon, jān wōt ainikien koņ eo, ak jān kien."
                },
                {
                    "number": 65,
                    "text": "Im āindein kom̧ naaj oņaaki ļapļo̧k ko an men ko rekwōjarjar ilo alele in jāān eo, n̄an kōttōpar ko rekwōjarjar im rewānōk."
                },
                {
                    "number": 66,
                    "text": "Im men in naaj ņa etan alele in jāān ekwōjarjar eo an Irooj; im juon sil enaaj pād ioon bwe en maron̄ ekwōjarjar im jenolo̧k n̄an Irooj."
                },
                {
                    "number": 67,
                    "text": "Im bar juon alen, enaaj bar wōr juon alele in jāān kōpooje, im juon rilale jāān jitōn̄e n̄an kōjparok alele in jāān eo, im juon sil naaj likūti ioon;"
                },
                {
                    "number": 68,
                    "text": "Im aolep m̧ani ko kom̧ij bōki ilo eddo ko ami, jān kōm̧anm̧anļo̧k m̧weiuk ko me Iaar jitōn̄i n̄an kom̧, ilo m̧ōko, ak ilo bwidej ko, ak ilo kattle, ak ilo aolep men ko otemjeļo̧k ijello̧kun wōt jeje ko rekwōjarjar im rewānōk, ko Iaar jabwiki n̄an Eō make n̄an kōttōpar ko rewānōk im rekwōjarjar, naaj juļo̧k ilo alele in jāān eo ilo wōt iien eo kom̧ij bōki m̧ani ko, jān bukwi ko, ak jān lemn̄oul ko, ak jān ron̄oul ko, ak jān jon̄oul ko, ak jān ļalem ko."
                },
                {
                    "number": 69,
                    "text": "Ak ilo bar jet naan, eļan̄n̄e jabdewōt armej ilubwiljimi ej bōk ļalem taļa en juļo̧k ilo alele in jāān eo; ak eļan̄n̄e ej bōk jon̄oul, ak ron̄oul, ak lemn̄oul, ak juon bukwi, e en kōm̧m̧ane āinwōt;"
                },
                {
                    "number": 70,
                    "text": "Im en jab wōr ilubwiljimi en ba bwe ej an make; bwe e jamin ba an, im jab jabdewōt m̧ōttan."
                },
                {
                    "number": 71,
                    "text": "Im ejamin wōr jabdewōt m̧ōttan kōjerbal e, ak kadiwōjļo̧k jān alele in jāān eo, jān wōt ainikien im errā ippān doon eo an koņ eo."
                },
                {
                    "number": 72,
                    "text": "Im en̄in enaaj ainikien im errā ippān doon eo an koņ eo—bwe jabdewōt armej ilubwiljimi en ba n̄an rilale jāān eo: Ewōr aō aikuj in men in n̄an jipan̄ eō ilo eddo eo aō—"
                },
                {
                    "number": 73,
                    "text": "Eļan̄n̄e ej ļalem taļa, ak eļan̄n̄e ej jon̄oul taļa, ak ron̄oul, ak lemn̄oul, ak jibukwi, rilale jāān eo enaaj leļo̧k n̄an e oran eo ej aikuji n̄an jipan̄ e ilo eddo eo an—"
                },
                {
                    "number": 74,
                    "text": "M̧ae lo e bwe ej riruprup kien, im e alikkar im̧aan ko̧o̧njeļ eo an koņ eo ilo ejjeļo̧k ittinad bwe e ej jab ribōk eddo eo etiljek im mālōtlōt."
                },
                {
                    "number": 75,
                    "text": "A toun wōt an pād ilo tarlep in jemdoon eo, im ej tiljek im mālōtlōt ilo eddo eo an, en̄in enaaj kakōļļe eo an n̄an rilale jāān eo in bwe rilale jāān eo en jab naaj dāpiji."
                },
                {
                    "number": 76,
                    "text": "A ilo jekjek in bōd, rilale jāān eo enaaj pād ium̧win ko̧o̧njeļ eo im ainikien eo an koņ eo."
                },
                {
                    "number": 77,
                    "text": "Im ilo jekjek eo lo ke rilale jāān eo lo bwe ej juon ribōk eddo ej jab tiljek im jab mālōtlōt, enaaj pād ium̧win ko̧o̧njeļ im ainikien eo an koņ eo, im naaj em̧m̧akūt jān ijo jikin, im bar juon naaj jitōn̄e ilo ijo ikijjien."
                },
                {
                    "number": 78,
                    "text": "Im bar juon alen, em̧ool Ij ba n̄an kom̧, kōn m̧uri ko ami—lo ej ankilaō bwe kom̧in kōļļāik aolep m̧uri ko ami."
                },
                {
                    "number": 79,
                    "text": "Im ej ankilaō bwe kom̧in naaj kōttāik kom̧ Im̧aō, im bōk kōjeraam̧m̧an in jān ami tiljek im ettā im jar in tōmak."
                },
                {
                    "number": 80,
                    "text": "Im toun wōt ami tiljek im ettā, im kōjerbal jar in tōmak, lo, Inaaj kameoeoik bōro ko būruōn ro kom̧ij m̧uri n̄an er, m̧ae Aō naaj jilkinwaj wāween ko n̄an kom̧ n̄an rōļo̧k eo ami."
                },
                {
                    "number": 81,
                    "text": "Kōn menin jeje m̧ōkaj n̄an New York im jeje ekkar n̄an men eo me naaj ba jān Jetōb eo Aō; im Inaaj kameoeoik bōro ko būruōn ro kom̧ij m̧uri n̄an er, bwe en jako jān ļōmņak ko aer n̄an bōktok kaen̄tanaan ioomi."
                },
                {
                    "number": 82,
                    "text": "Im toun wōt ami ettā im tiljek im kūr ioon Eta, lo, Inaaj lewōj n̄an kom̧ anjo̧ eo."
                },
                {
                    "number": 83,
                    "text": "Ij lewōj n̄an kom̧ juon kallim̧ur, bwe kom̧ naaj rōļo̧k alen in wōt jān kōm̧akoko eo ami."
                },
                {
                    "number": 84,
                    "text": "Toun wōt ami bōk juon lelkan n̄an bidikai m̧ani kōn bukwi ko, ak to̧ujin ko, em̧ool m̧ae ami naaj bidikai ebwe n̄an kōtļo̧k kom̧ make jān kōm̧akoko, ej ami utiej."
                },
                {
                    "number": 85,
                    "text": "Im joortoklik kōn m̧weiuk ko me Iaar likūti ilo peimi, alen in wōt, jān leļo̧k etami kōn errā ippān doon ak bar juon wāween, āinwōt enaaj em̧m̧an n̄an kom̧."
                },
                {
                    "number": 86,
                    "text": "Ij lewōj n̄an kom̧ utiej in, alen in wōt; im lo, eļan̄n̄e kom̧ij wōnm̧aanļo̧k n̄an kōm̧m̧ani men ko me Iaar likūti im̧aami, ekkar n̄an kien ko Aō, aolep men kein otemjeļo̧k rej Aō, im kom̧ij Aō ribōk eddo, im karo eo ejamin kōtļo̧k m̧weo im̧ōn bwe en jeepepļo̧k. Em̧ool āindein. Amen."
                }
            ]
        },
        "/study/scriptures/dc-testament/dc/105": {
            "uri": "/study/scriptures/dc-testament/dc/105",
            "title": "Katak im Bujen Ko 105",
            "data_type": "chapter",
            "chapter_name": "Jekjōn 105",
            "chapter_summary": [
                "1–5, Zaion enaaj ekkal jān errā ippān kien selestial; 6–13, Lo̧mo̧o̧ren an Zaion ej rum̧wijļo̧k ium̧win jidik tōrean; 14–19, Irooj enaaj ire ilo pata ko an Zaion; 20–26, Ro Rekwōjarjar ren mālōtlōt im jab kōmmejāje kōn jerbal ko reļļap ilo aer ae; 27–30, Bwidej ko ilo Jackson im kounty ko rej ekkejeltok aikuj in wiaiki; 31–34, Elder ro rej itōn bōk mennin letok ekwōjarjar eo aer ilo m̧weo im̧ōn Irooj ilo Kirtland; 35–37, Ro Rekwōjarjar ro im kar jim̧or kūr im kāālet er renaaj kokwōjarjar er; 38–41, Ro Rekwōjarjar rej itōn kotak juon flag in aenōm̧m̧an n̄an laļ in."
            ],
            "verses": [
                {
                    "number": 1,
                    "text": "Em̧ool Ij ba n̄an kom̧ ro rekar kuktok ippān doon bwe kom̧in maron̄ jeļā ankilaō kōn lo̧mo̧o̧ren eo an armej ro ren̄taan Aō—"
                },
                {
                    "number": 2,
                    "text": "Lo, Ij ba n̄an kom̧, eļan̄n̄e ekar jab kōn nana ko an armej ro Aō, ekkōnono kōn kabun̄ eo im jab kōn kajjojo armej, remaron̄ kar bōk lo̧mo̧o̧ren em̧ool kiiō."
                },
                {
                    "number": 3,
                    "text": "A lo, rej jan̄in jeļā n̄an pokake men ko me Ikar aikuji jān peier, ak reobrak kōn aolep mennin nana otemjeļo̧k, im rej jab ajej jān jeban ko aer, āinwōt ekkar n̄an ro rekwōjarjar, n̄an ro rejeram̧ōl im ren̄taan ilubwiljier;"
                },
                {
                    "number": 4,
                    "text": "Im rej jab juon wōt ekkar n̄an ippān doon eo aikuji jān kien eo an aelōn̄ selestial;"
                },
                {
                    "number": 5,
                    "text": "Im Zaion ej jab maron̄ ekkal ijello̧kun wōt ej jān pedped ko an kien eo an aelōn̄ selestial; eļan̄n̄e jaab Ij ban maron̄ bōk e n̄an Eō make."
                },
                {
                    "number": 6,
                    "text": "Im armej ro Aō reaikuj kauwe m̧ae aer jeļā pokake, eļan̄n̄e emennin aikuj, jān men ko me rej en̄taan kaki."
                },
                {
                    "number": 7,
                    "text": "Ij ekkōnono jaab kōn ro kar jitōn̄ er n̄an tōl armej ro Aō, ro rej elder ro m̧oktata an kabun̄ eo Aō, bwe rej jab aolep pād ium̧win liaakeļo̧k in;"
                },
                {
                    "number": 8,
                    "text": "A Ij ekkōnono kōn jarlepju ko in rijar ko ijoko jet—elōn̄ ro renaaj ba: Ewi Anij eo aer? Lo, Enaaj lo̧mo̧o̧ren er ilo iien apan̄, eļan̄n̄e jaab jeban wanlōn̄ļo̧k n̄an Zaion, im naaj dāpij m̧ani ko ad."
                },
                {
                    "number": 9,
                    "text": "Kōn menin, ilo jarjar jān nana ko an armej ro Aō, ej mennin aikuj ilo N̄a bwe elder ro Aō ren kōttar ium̧win jidik tōrean n̄an lo̧mo̧o̧ren eo an Zaion—"
                },
                {
                    "number": 10,
                    "text": "Bwe er make ren maron̄ pojak, im bwe armej ro Aō ren maron̄ katakin er ilo eļapļo̧k weeppān, im wōr aer imminene, im jeļā ilo eļapļo̧k weeppān kōn ijoko kuņaer, im men ko me Ij aikuji jān peier."
                },
                {
                    "number": 11,
                    "text": "Im men in eban maron̄ kūrm̧ool m̧ae iien elder ro Aō rej jeban kōn kajoor jān ijo eutiej."
                },
                {
                    "number": 12,
                    "text": "Bwe lo, Iaar kōpooj juon mennin letok ekwōjarjar eo eļap im kōjeraam̧m̧an n̄an lutōkleplep ļo̧k ioer, toun wōt aer tiljek im wōnm̧aanļo̧k ilo ettā Im̧aō."
                },
                {
                    "number": 13,
                    "text": "Kōn menin emennin aikuj ilo N̄a bwe elder ro Aō ren kōttar ium̧win jidik tōrean, n̄an lo̧mo̧o̧ren eo an Zaion."
                },
                {
                    "number": 14,
                    "text": "Bwe lo, Ij jab aikuji jān peier bwe ren ire ilo pata ko an Zaion; bwe, āinwōt Iaar ba ilo juon kien m̧oktaļo̧k, em̧ool āindein I naaj kūrm̧ool—I naaj tariņae pata ko ami."
                },
                {
                    "number": 15,
                    "text": "Lo, riko̧kkure eo Iaar jilkinļo̧k n̄an ko̧kkure im kōlo̧urō rikōjdat ro Aō; im ej jab elōn̄ iiō ko jān kiiō reban pād n̄an kattoone ļām̧oran eo Aō, im n̄an blaspimi Eta ioon āne ko Iaar kōjenolo̧ki n̄an kuktok ippān doon eo an ro rekwōjarjar Aō."
                },
                {
                    "number": 16,
                    "text": "Lo, Iaar jiron̄ karejera Josep Smith, Jun., n̄an ba n̄an kajoor eo an m̧weo Im̧ō, em̧ool ritariņae ro Aō, likao ro aō, im em̧m̧aan em̧m̧an ded ro, n̄an aintok ippān doon n̄an lo̧mo̧o̧ren eo an armej ro Aō, im julaļļo̧k im̧ōn bar ko an rikōjdat ro Aō, im kajjeplōklōk rikakkōl ro aer;"
                },
                {
                    "number": 17,
                    "text": "A kajoor eo an m̧weo Im̧ō ekar jab eo̧ron̄i naan ko Aō."
                },
                {
                    "number": 18,
                    "text": "A toun wōt an wōr ro rej eo̧ron̄i naan ko Aō, em̧ōj Aō kōpooj juon kōjeraam̧m̧an im juon mennin letok ekwōjarjar n̄an er, eļan̄n̄e renaaj wōnm̧aanļo̧k ilo tiljek."
                },
                {
                    "number": 19,
                    "text": "Em̧ōj Aō ron̄ jar ko aer, im naaj bōk joortak eo aer; im emennin aorōk ilo N̄a bwe ren bōktok er n̄an idajon̄jon̄ eo in tōmak eo aer."
                },
                {
                    "number": 20,
                    "text": "Im kiiō, em̧ool Ij ba n̄an kom̧, juon kien Ij lewōj n̄an kom̧, bwe jon̄an wōt eo eaar wanlōn̄tak ijin, ro remaron̄ pād ilo jikin ko ipeļaakin ijin, kōtļo̧k bwe ren pād wōt;"
                },
                {
                    "number": 21,
                    "text": "Im ro rejjab maron̄ pād wōt, ro ewōr baam̧le ko aer iturear, ren pād ium̧win jidik tōrean, toun wōt an karejera Josep naaj jitōn̄ n̄an er;"
                },
                {
                    "number": 22,
                    "text": "Bwe Inaaj kapilōk e kōn menin, im aolep men ko jabdewōt enaaj jitōn̄e n̄an er renaaj kūrm̧ool."
                },
                {
                    "number": 23,
                    "text": "Im kōtļo̧k bwe aolep armej ro Aō rej jokwe ilo jikin ko ipeļaakin ijin ren kanooj tiljek, im obrak kōn jitōbōn jar, im ettā Im̧aō, im jab kwaļo̧ki men ko me Iaar kwaļo̧ki n̄an er, m̧ae e ej mālōtlōt ilo N̄a bwe ren aikuj in waļo̧k."
                },
                {
                    "number": 24,
                    "text": "Jab ekkōnono kōn ekajet ko, barāinwōt jab kōmmejāje kōn tōmak ak jerbal ko reļļap, ak kōjparok ami kuktok ippān doon, jon̄an wōt eo emaron̄ ipeļaakin ijekein, ekkar n̄an en̄jake ko an armej;"
                },
                {
                    "number": 25,
                    "text": "Im lo, Inaaj lewōj n̄an kom̧ mennin medek im jouj ilo mājeer, bwe kom̧in maron̄ kakkije ilo aenōm̧m̧an im jokane, ke kom̧ij ba n̄an armej raņ: Kōm̧m̧ani ekajet im jim̧we n̄an kōm ekkar n̄an kakien, im ņa woņeam̧ kōn bōd ko ņae kōm."
                },
                {
                    "number": 26,
                    "text": "Kiiō, lo, Ij ba n̄an kom̧, ro jera, ilo wāween in kom̧ maron̄ lo jouj ilo mejān armej raņ, m̧ae jarin tariņae eo an Israel ej kanooj ļap."
                },
                {
                    "number": 27,
                    "text": "Im Inaaj kameoeoik bōro ko būruōn armej raņ, āinwōt Iaar kōm̧m̧an n̄an būruōn Pero, jān iien n̄an iien, m̧ae iien karejera Josep Smith, Jun., im elder ro Aō, ro Iaar jitōn̄ er, renaaj wōr aer iien n̄an aintok kajoor eo an m̧weo Im̧ō,"
                },
                {
                    "number": 28,
                    "text": "Im n̄an kar jilkinļo̧k em̧m̧aan ro remālōtlōt, n̄an kakūrm̧ool men eo me Iaar jiron̄ kōn wiaiki aolepān bwidej ko ilo Jackson Kounty im maron̄ in wiaiki, im ilo kounty ko rej ekkejelļo̧k ipeļaakin ijo."
                },
                {
                    "number": 29,
                    "text": "Bwe e ej ankilaō bwe bwidej kein ren wiaiki; im ālikin aer wiaiki bwe ro rekwōjarjar Aō ren bōki ekkar n̄an kien wūjlepļo̧k ko me Iaar liwōji."
                },
                {
                    "number": 30,
                    "text": "Im ālikin kar wiaiki bwidej kein, Inaaj dāpij jarin tariņae ko an Israel ejjeļo̧k ruweer ilo bōk bwe en aer make bwidej kein, ko me rekar wiaiki m̧oktaļo̧k kōn m̧ani ko aer, im kōn jolaļļo̧k im̧ōn bar ko an rikōjdat ro Aō me remaron̄ pād ioer, im kajjeplōklōk rikakkōl ro aer, im idenoņeik Eō ippān rikōjdat ro Aō n̄an epepen eo kein kajilu im kein kāāmen ian er ro rej dike Eō."
                },
                {
                    "number": 31,
                    "text": "A m̧okta kōtļo̧k bwe jarin tariņae eo Aō en kanooj ļap, im kōtļo̧k bwe en kokwōjarjar e Im̧aō, bwe en maron̄ jatōltōl āinwōt al, im erreo āinwōt allōn̄, im bwe flag ko an ren maron̄ kaen̄tanaan n̄an aolep laļ ko;"
                },
                {
                    "number": 32,
                    "text": "Bwe aelōn̄ in kiin̄ ko an laļ ren maron̄ kipel er n̄an ba bwe aelōn̄ in kiin̄ an Zaion ej ilo lukkuun m̧ool aelōn̄ eo ad Anij im Kraist eo An; kōn menin, jen erom ro rej pād ium̧win kakien ko an."
                },
                {
                    "number": 33,
                    "text": "Em̧ool Ij ba n̄an kom̧, e ej mennin aikuj ilo N̄a bwe elder ro m̧oktata an kabun̄ eo Aō ren bōk mennin leļo̧k ekwōjarjar eo aer jān ijo eutiej ilo m̧weo Im̧ō, eo Iaar jiron̄ bwe en ekkal n̄an Eta ilo āneen Kirtland."
                },
                {
                    "number": 34,
                    "text": "Im kien ko me Iaar liwōj kake Zaion im kakien ko an ren kōm̧akūtkūti im kakūrm̧ooli, ālikin lo̧mo̧o̧ren eo an."
                },
                {
                    "number": 35,
                    "text": "Ekar wōr juon raan in kūri, ak iien em̧ōj an itok n̄an raan in jokāālet; im ro me kāālete er ren tōllo̧ke."
                },
                {
                    "number": 36,
                    "text": "Im naaj kaalikkare n̄an karejera, jān ainikien Jetōb eo, ro kar kāālet er; im renaaj kokwōjarjar er;"
                },
                {
                    "number": 37,
                    "text": "Im toun wōt aer ļoore kapilōk eo me rekar bōke, enaaj wōr aer kajoor ālikin elōn̄ raan ko n̄an kadedeļo̧k aolep men ko otemjeļo̧k rej ekkejeltok n̄an Zaion."
                },
                {
                    "number": 38,
                    "text": "Im bar juon alen Ij ba n̄an kom̧, akweļap kōn aenōm̧m̧an, jab wōt n̄an armej ro rekar den̄ļo̧ke kom̧, a barāinwōt n̄an aolep armej;"
                },
                {
                    "number": 39,
                    "text": "Im kotak lōn̄ļo̧k juon flag in aenōm̧m̧an, im kōm̧m̧ane juon kean̄ in aenōm̧m̧an n̄an jem̧ļo̧k ko in laļ;"
                },
                {
                    "number": 40,
                    "text": "Im kōm̧m̧ani pepe ko kōn aenōm̧m̧an n̄an ro rekar den̄ļo̧ke kom̧, ekkar n̄an ainikien Jetōb eo me ej ilo kom̧, im aolep men otemjeļo̧k renaaj jerbal ippān doon n̄an em̧m̧an eo ami."
                },
                {
                    "number": 41,
                    "text": "Kōn menin, kom̧in tiljek, im lo, im lo, N̄aij pād ippemi em̧ool n̄an jem̧ļo̧kin. Em̧ool āindein. Amen."
                }
            ]
        },
        "/study/scriptures/dc-testament/dc/106": {
            "uri": "/study/scriptures/dc-testament/dc/106",
            "title": "Katak im Bujen Ko 106",
            "data_type": "chapter",
            "chapter_name": "Jekjōn 106",
            "chapter_summary": [
                "1–3, Warren A. Cowdery kar kūr e āinwōt juon ritōl; 4–5, Itok eo Kein Karuo ej jamin kailbōk ro nejin meram āinwōt juon riko̧o̧t; 6–8, Jeraam̧m̧an ko reļļap rej ļoor jerbal etiljek ilo Kabun̄ in."
            ],
            "verses": [
                {
                    "number": 1,
                    "text": "E ej ankilaō bwe karejera Warren A. Cowdery en jitōn̄e im kapiti juon pris eutiej in tōl ioon kabun̄ eo Aō, im ilo bukwōn in Freedom im jikin ko ipeļaakin ijo;"
                },
                {
                    "number": 2,
                    "text": "Im en kwaļo̧k naan kōn gospel eo ejjeļo̧k jem̧ļo̧kin Aō, im kotak ainikien im kakkōl armej ro, jaab ilo ijo jikin make, a ilo kounty ko rej ekkejeltok;"
                },
                {
                    "number": 3,
                    "text": "Im kōmaatļo̧k aolep iien ko an n̄an kūr in eutiej im ekwōjarjar, eo me kiiō Ij leļo̧k n̄an e, im niknik kappukote aelōn̄ in lan̄ im wānōk eo an, im aolep men ko rekkar renaaj kobaļo̧k ippān; bwe rijerbal eo ej tōllo̧ke wōņāān."
                },
                {
                    "number": 4,
                    "text": "Im bar juon alen, em̧ool Ij ba n̄an kom̧, itok eo an Irooj ej epaak, im ej kailbōk laļ in āinwōt juon riko̧o̧t ilo bon̄—"
                },
                {
                    "number": 5,
                    "text": "Kōn menin, kan̄ōrn̄ōre ipūmi, bwe kom̧in maron̄ ro nejin meram, im bwe raan eo en jab kailbōk kom̧ āinwōt juon riko̧o̧t."
                },
                {
                    "number": 6,
                    "text": "Im bar juon alen, em̧ool Ij ba n̄an kom̧, eaar wōr lan̄lōn̄ ilo lan̄ ke karejera Warren eaar badikdik n̄an jokoņ eo Aō, im kōjenolo̧k e jān m̧oņ ko an armej raņ;"
                },
                {
                    "number": 7,
                    "text": "Kōn menin, em̧ōņōņō karejera Warren, bwe enaaj wōr Aō tūriam̧okake ioon; im, jekdo̧o̧n juwa eo an būruōn, Inaaj kotak lōn̄ļo̧k e toun wōt an naaj kōttāik e make Im̧aō."
                },
                {
                    "number": 8,
                    "text": "Im Inaaj leļo̧k n̄an e jouj im bab-laļ eo kake e emaron̄ jutak; im eļan̄n̄e ej wōnm̧aanļo̧k n̄an juon rikam̧ool etiljek im juon meram n̄an kabun̄ in em̧ōj Aō kōpooje juon kūrawūn n̄an e ilo m̧ōko im̧ōn kiin̄ an Jema. Em̧ool āindein. Amen."
                }
            ]
        },
        "/study/scriptures/dc-testament/dc/107": {
            "uri": "/study/scriptures/dc-testament/dc/107",
            "title": "Katak im Bujen Ko 107",
            "data_type": "chapter",
            "chapter_name": "Jekjōn 107",
            "chapter_summary": [
                "1–6, Ewōr ruo priesthood ko: Melkizedek im Priesthood eo an Aron; 7–12, Ro rej kabwijer Melkizedek Priesthood ewōr aer kajoor n̄an m̧akūtkūt ilo aolep opij ko ilo Kabun̄ in; 13–17, Bisoprik eo ej tōl ioon Priesthood eo an Aron, eo ej jerbali kain̄i ko itulik; 18–20, Melkizedek Priesthood eo ej kabwijer ki ko an aolep kōjeraam̧m̧an ko ilo jetōb; Priesthood eo an Aron ej kabwijer ki ko an jerbal ko an enjeļ raņ; 21–38, Presidency eo Kein Kajuon, Jon̄oulruo Ro, im Jiljilimjuonn̄oul Ro rej ejaake doulul ko rej tōl, ko jem̧ļo̧k ko aer rej kōm̧m̧an ilo bōrokuk im jim̧we; 39–52, Ekkar eo an ro jemād ekar jutak jān Adam n̄an Noa; 53–57, Ro Rekwōjarjar etto rekar kuk ilo Adam-ondai-Aman, ilo Irooj eaar waļo̧k n̄an er; 58–67, Ro Jon̄oulruo ren likūt opija ro an Kabun̄ in ilo karōkaer; 68–76, Bisop ro rej jerbal āinwōt riekajet ro reļļap ilo Israel; 77–84, Presidency eo Kein Kajuon im Jon̄oulruo Ro rej ejaake jikin ekajet eo eutiejtata ilo Kabun̄ in; 85–100, President ro an Priesthood eo rej tōl kajjojo doulul ko aer."
            ],
            "verses": [
                {
                    "number": 1,
                    "text": "Ewor, ilo kabun̄ in, ruo priesthoodko, etaer, Melkizedek im Priesthood eo an Aron, ekitbuuj Priesthood eo an Livai."
                },
                {
                    "number": 2,
                    "text": "Etke eo m̧okta ņa etan Melkizedek Priesthoodej kōnke Melkizedek ekar juon pris eutiej ekanooj em̧m̧an."
                },
                {
                    "number": 3,
                    "text": "M̧okta jān raan ko an ekar etan Priesthood Ekwōjarjar, ilo̧kan Laajrak an eo Nejin Anij."
                },
                {
                    "number": 4,
                    "text": "A jān wōt jeļā ņae ak kautiej n̄an etan Eo Eutiejtata, n̄an jab ekkutkut āliji āt in Etan, er, kabun̄ eo, ilo raan ko etto, rekar ņa etan priesthood in bwe en etņake Melkizedek, ak Melkizedek Priesthood."
                },
                {
                    "number": 5,
                    "text": "Aolep maron̄ ko ak opij ko jet ilo kabun̄ in rej etoto ko tok n̄an priesthoodin."
                },
                {
                    "number": 6,
                    "text": "A ewōr ruo ajej ko ak bar ko reļļap—juon ej Melkizedek Priesthood eo, im eo juon ej Priesthood eo an Aron ak Priesthood eo an Livai."
                },
                {
                    "number": 7,
                    "text": "Opij eo an juon elder ej itok ium̧win priesthood in Melkizedek."
                },
                {
                    "number": 8,
                    "text": "Melkizedek Priesthood eo ej kabwijer jim̧we ko an presidency, im ewōr an kajoor im maron̄ ioon aolep opij ko ilo kabun̄ in ilo aolep dettan ko an laļ, n̄an jerbal ilo men ko an jetōb."
                },
                {
                    "number": 9,
                    "text": "Presidency eo an Priesthood eo Eutiej, ilo̧kan ellaajrak eo an Melkizedek, ewōr an jim̧we n̄an bōk kuņaan ilo aolep opij ko an kabun̄ in."
                },
                {
                    "number": 10,
                    "text": "Pris utiej ro ilo̧kan ellaajrak eo an Melkizedek Priesthood eo ewōr aer jim̧we n̄an bōk kuņaer ilo ijo rej jutak ie, ium̧win tōl an presidency eo, ilo jerbali men ko an jetōb, im barāinwōt ilo opij eo an elder, pris (jān laajrak eo an Livai), rikaki, tikōn, im uwaan."
                },
                {
                    "number": 11,
                    "text": "Juon elder ewōr an jim̧we n̄an bōk kuņaan ilo ijo ikijjien pris eo eutiej n̄e ej jab pād."
                },
                {
                    "number": 12,
                    "text": "Pris eo eutiej im elder eo ren bōk eddo ilo men ko an jetōb, ekkar n̄an bujen ko im kien ko an kabun̄ in; im ewōr aer jim̧we n̄an bōk kuņaer ilo aolep opij kein an kabun̄ in n̄e ejjeļo̧k ritōl ro reutiejļo̧k repād."
                },
                {
                    "number": 13,
                    "text": "Priesthood eo kein karuo etan ej Priesthood eo an Aron, kōnke kar leļo̧k e ioon Aron im ineen, ilo aolepān epepen ko aer."
                },
                {
                    "number": 14,
                    "text": "Etke kar ņa etan priesthood eo edikļo̧k ej kōnke ej etoto eo tok n̄an eo eļapļo̧k, ak Melkizedek Priesthood eo, im ewōr an kajoor ilo jerbali kain̄i ko itulik."
                },
                {
                    "number": 15,
                    "text": "Bisoprik in ej presidency eo an priesthoodin, im ej kabwijer ki ko ak maron̄ eo an ejja in wōt."
                },
                {
                    "number": 16,
                    "text": "Ejjeļo̧k em̧m̧aan ewōr an jim̧we kōmlete n̄an opij in, n̄an kabwijer ki ko an priesthood in, ijello̧kun wōt n̄e ej lukkuun bwijjin Aron."
                },
                {
                    "number": 17,
                    "text": "A kōnke ej juon pris eutiej jān Melkizedek Priesthood eo ewōr an maron̄ n̄an bōk kuņaer ilo aolep opij ko reddikļo̧k, e emaron̄ bōk kuņaan ilo opij eo an bisop n̄e ejjeļo̧k lukkuun bwijjin Aron maron̄ loe, men eo wōt em̧ōj kūri im kōjenolo̧k e im kapit e n̄an kajoor in jān pā ko pein Presidency eo an Melkizedek Priesthood eo."
                },
                {
                    "number": 18,
                    "text": "Kajoor eo im maron̄ eo an eo eutiejļo̧k, ak Melkizedek Priesthood eo, ej n̄an kabwijer ki ko an aolep kōjeraam̧m̧an ko an jetōb ilo kabun̄ in—"
                },
                {
                    "number": 19,
                    "text": "N̄an an wōr ippān utiej in n̄an bōki mennin ittino ko an aelōn̄ in lan̄, n̄an an wōr maron̄ in kōpeļļo̧k lan̄ ko n̄an er, n̄an em̧m̧ao ippān jarlepju ko im kabun̄ eo an M̧aanje eo, im n̄an ioon jemdoon eo im baaktok eo an Anij Jemān, im Jisōs rijojomar eo an bujen eo ekāāl."
                },
                {
                    "number": 20,
                    "text": "Kajoor eo im maron̄ eo an eo edikļo̧k, ak Priesthood eo an Aron, ej n̄an kabwijer ki ko an jipan̄ ko an enjeļ raņ, im n̄an jerbal ilo kain̄i ko itulik, lukkuun lōta an gospel eo, peptaij eo n̄an ukeļo̧k n̄an jeorļo̧k jero̧wiwi ko, ekkar n̄an bujen ko im kien ko."
                },
                {
                    "number": 21,
                    "text": "Emennin aikuj bwe en wōr president ro, ak opija ro rej tōl im ej jarjar jān, ak waļo̧k jān ak jān ilubwiljin ro kapit er n̄an jet ian opij ko ilo priesthood kein karuo."
                },
                {
                    "number": 22,
                    "text": "Jān Melkizedek Priesthood eo, jilu Pris Utiej Ritōl, kāālet in ānbwin eo, kar jitōn̄e im kapit er n̄an opij jab in, im rie er jān lōke, tōmak, im jar an kabun̄ in, rej booje doulul eo an Presidency eo an Kabun̄ in."
                },
                {
                    "number": 23,
                    "text": "Jon̄oulruo riko̧o̧njeļ ro riito-itak Irooj ej kūr er bwe ren Jon̄oulruo Rijjilōk, ak rikam̧ool ro rejenolo̧k kōn etan Kraist ilo aolepān laļ—āindein reoktak jān opija ro jet ilo kabun̄ in ilo jerbal ko an kūr eo aer."
                },
                {
                    "number": 24,
                    "text": "Im rej booje juon doulul, jon̄an ilo maron̄ im kajoor eo an āinwōt jilu president ro ba kake er m̧oktaļo̧k."
                },
                {
                    "number": 25,
                    "text": "Jiljilimjuonn̄oul ro rej barāinwōt kar kūr n̄an kwaļo̧k gospel eo, im n̄an rikam̧ool ro rejenolo̧k n̄an ro riAelōn̄ ko im lo aolepān laļ—āindein reoktak jān opija ro jet ilo kabun̄ in ilo jerbal ko an kūr eo aer."
                },
                {
                    "number": 26,
                    "text": "Im rej booje juon doulul, jon̄an ilo maron̄ wōt eo an Jon̄oulruo rikam̧ool ro rejenolo̧k ak Rijjilōk ro ej kab m̧ōj ba kake er."
                },
                {
                    "number": 27,
                    "text": "Im jem̧ļo̧k otemjej kōm̧m̧ane jān jabdewōt ian doulul kein eaikuj kōm̧m̧an ilo juon wōt bōro an ejja doulul kein wōt; en̄in, ro otemjej uwaan kajjojo doulul eaikuj in errā n̄an jem̧ļo̧k ko an, n̄an kōm̧m̧an bwe jem̧ļo̧k ko aer ren juon wōt ilo kajoor ak jejjet ippān doon—"
                },
                {
                    "number": 28,
                    "text": "Ļapļo̧k eo jān jimattan emaron̄ booje juon doulul euun̄ n̄e ļamļam ko rej kōm̧m̧an bwe en jab maron̄ pād aolep—"
                },
                {
                    "number": 29,
                    "text": "M̧ae iien eo ej jekjek eo in, jem̧ļo̧k ko aer rej jab tōllo̧ke ejja kōjeraam̧m̧an ko me jem̧ļo̧k ko an doulul eo an president ro jilu ilo raan ko etto, ro rekar ekkapit ilo̧kan laajrak eo an Melkizedek, im kar em̧m̧aan ro rejim̧we im ekwōjarjar."
                },
                {
                    "number": 30,
                    "text": "Jem̧ļo̧k ko an doulul kein, ak jabdewōt iaer, rej aikuj kōm̧m̧an ilo aolep jim̧we, ilo ekwōjarjar, im ettā in bōro, meanwōd im kijenmej, im ilo tōmak, im wānōk, im jeļāļo̧kjeņ, jatōr, kōmmaanwa, jeļā anij, jouj n̄an doon, im iakwe-em̧ool;"
                },
                {
                    "number": 31,
                    "text": "Kōnke kallim̧ur eo ej, eļan̄n̄e men kein rebaptoa ilo er ren jab naaj jamin le ilo jeļāļo̧kjeņ kōn Irooj."
                },
                {
                    "number": 32,
                    "text": "Im ilo jekjek eo im jabdewōt jem̧ļo̧k an doulul kein ej kōm̧m̧an ilo jab weeppān, emaron̄ itok im̧aan jarlepju eļap an jet doulul ko, ko rej booje ritōl ro reļļap ilo jetōb an kabun̄ in; ijello̧kun in eban wōr iien bar lelōn̄tak jem̧ļo̧k eo aer."
                },
                {
                    "number": 33,
                    "text": "Jon̄oulruo Ro rej juon Ko̧o̧njeļ eo Eutiej in Tōl eo ej Ito-itak, n̄an jerbal ilo etan Irooj, ium̧win tōl an Presidency eo an Kabun̄ in, ekkar n̄an ippān karōk an lan̄; n̄an kalōkļo̧k kabun̄ eo, im kajebwābweik aolep jerbal ko an ejja in wōt ilo aolep laļ ko, m̧oktata n̄an ro riAelōn̄ ko im kein karuo n̄an riJu ro."
                },
                {
                    "number": 34,
                    "text": "Jiljilimjuonn̄oul ro rej jerbal ilo etan Irooj, ium̧win tōl an Jon̄oulruo ro ak ko̧o̧njeļ eo eutiej ej Ito-itak, ilo kalōkļo̧k kabun̄ in im ilo kajebwābweik aolep jerbal ko an ejja in wōt ilo aolep laļ ko, m̧oktata n̄an ro riAelōn̄ ko innām n̄an riJu ro—"
                },
                {
                    "number": 35,
                    "text": "Jon̄oulruo ro jilkinļo̧k er, rej kabwijer ki ko, n̄an kōpeļļo̧k kōjām eo jān kabun̄bun̄ļo̧k gospel eo an Jisōs Kraist, im m̧oktata n̄an RiAelōn̄ ko innām n̄an riJu ro."
                },
                {
                    "number": 36,
                    "text": "Ko̧o̧njeļ utiej ko retōt, ilo stake ko an Zaion, rej booje juon doulul eo ejja jon̄an wōt an maron̄ ilo jerbal ko an kabun̄ in, ilo aolep jem̧ļo̧k ko aer, n̄an doulul eo an presidency eo, ak n̄an ko̧o̧njeļ eo eutiej ej ito-itak."
                },
                {
                    "number": 37,
                    "text": "Ko̧o̧njeļ eo eutiej ilo Zaion ej booje juon doulul jon̄an wōt ilo maron̄ ilo jerbal ko an kabun̄ in, ilo aolep jem̧ļo̧k ko aer, n̄an ko̧o̧njeļ ko an Jon̄oulruo ro ilo stake ko an Zaion."
                },
                {
                    "number": 38,
                    "text": "Ej jerbal an ko̧o̧njeļ eo eutiej ej ito-itak n̄an kūr ioon Jiljilimjuonn̄oul ro, n̄e rej aikuj jipan̄, n̄an kanni jet ian kūr ko n̄an kwaļo̧k naan im kōm̧akūtkūt gospel eo, ijello̧kun ro bar jet."
                },
                {
                    "number": 39,
                    "text": "Ej jerbal an Jon̄oulruo ro, ilo branch ko otemjej reļļap an kabun̄ in, n̄an kapiti evanjel minister ro, āinwōt naaj jitōn̄ n̄an e jān revelesōn—"
                },
                {
                    "number": 40,
                    "text": "Laajrak eo an priesthoodin kar kapen e bwe en wanlaļļo̧k jān jemān n̄an ļeo nejin, im ejim̧we bwe en an ro lukkuun bwijjin ine eo kar kāālete, ro n̄an er kar kōm̧m̧ani kallim̧ur ko."
                },
                {
                    "number": 41,
                    "text": "Laajrak in kar dedeļo̧k ilo raan ko an Adam, im ekar wanlaļtak kōn bwij ilo jekjek in ej waļo̧k ijin:"
                },
                {
                    "number": 42,
                    "text": "Jān Adam n̄an Set, eo Adam ar kapit e ke ej dettan jiljilinon̄oul ruwatimjuon iiō, im kar kōjeraam̧m̧an e jilu iiō m̧oktaļo̧k jān mej eo an (an Adam), im kar bōk kallim̧ur eo an Anij jān jemān, bwe ro ineen ren maron̄ rikāālet ro an Irooj, im bwe ren maron̄ jokane n̄an jem̧ļo̧k in laļ;"
                },
                {
                    "number": 43,
                    "text": "Kōnke e (Set) eaar juon em̧m̧aan eweeppān, im jekjekin eaar kwaļo̧k jekjek eo an jemān, jon̄an eaar āinwōt jemān ilo aolep men otemjeļo̧k, im maron̄ kōjenolo̧ke jān e wōt jon̄an dettan."
                },
                {
                    "number": 44,
                    "text": "Inōs eaar ekkapit ke dettan ej jibukwi im jiln̄uulemān iiō im emān allōn̄, jān pein Adam."
                },
                {
                    "number": 45,
                    "text": "Anij eaar kūr ioon Keinan ilo āne jem̧aden ilo en̄oul iiō in dettan; im eaar ioon Adam ilo ito-itak eo an n̄an jikin in Shedolamak. E eaar ruwalitōkn̄ouljiljilimjuon iiō rūttoun ke eaar bōk ekkapit eo an."
                },
                {
                    "number": 46,
                    "text": "Mehalelel eaar ābukwi im ruwatimjuonn̄ouljiljino iiō im jiljilimjuon raan dettan ke eaar ekkapit jān pein Adam, eo ar kōjeraam̧m̧an e."
                },
                {
                    "number": 47,
                    "text": "Jered ar rūbukwi iiō dettan ke eaar ekkapit ium̧win pein Adam, eo ar barāinwōt kōjeraam̧m̧ane e."
                },
                {
                    "number": 48,
                    "text": "Inok ar ron̄oulļalem iiō dettan ke eaar ekkapit ium̧win pein Adam; im eaar jiljinon̄oul ļalem im Adam ar kōjeraam̧m̧ane e."
                },
                {
                    "number": 49,
                    "text": "Im eaar lo Irooj, im eaar etetal Ippān, im eaar pād im̧aan Mejān iien otemjej; im eaar etetal ippān Anij jilubukwi im jiljinon̄oul ļalem iiō ko, eo ar kōm̧m̧an bwe en ābukwi im jiln̄uul iiō dettan ke kar bōklōn̄ļo̧k."
                },
                {
                    "number": 50,
                    "text": "Mitusela ar jibukwi iiō dettan ke eaar ekkapit ium̧win pein Adam."
                },
                {
                    "number": 51,
                    "text": "Lemek ar jiln̄uulruo iiō dettan ke eaar ekkapit ium̧win pein Set."
                },
                {
                    "number": 52,
                    "text": "Noa ar jon̄oul iiō dettan ke eaar ekkapit ium̧win pein Mitusela."
                },
                {
                    "number": 53,
                    "text": "Jilu iiō m̧oktaļo̧k jān mej eo an Adam, eaar kūr Set, Inōs, Keinan, Mehalelel, Jered, Inok, im Mitusela, ro rekar aolep pris utiej ro, ippān bwe in ro ineen im rekar jim̧we, ļo̧k ilo kom̧laļ in Adam-ondai-Aman, im ijo eaar likūt ioer kōjeraam̧m̧an eo an āliktata."
                },
                {
                    "number": 54,
                    "text": "Im Irooj eaar waļo̧kļo̧k n̄an er, im rekar jutakļo̧k im kōjeraam̧m̧an Adam, im kūr e Maikeel, bwidak eo, arkenjeļ eo."
                },
                {
                    "number": 55,
                    "text": "Im Irooj eaar kōjeraam̧m̧an e Adam kōn aenōm̧m̧an, im ba n̄an e: Iaar likūt eo bwe kwōn bar eo; juon jarlepju in laļ ko enaaj itok n̄an eok, im kwe kwōj juon bwidak ioer indeeo."
                },
                {
                    "number": 56,
                    "text": "Im Adam eaar jutak ilubwiljin jarlepju eo; im, mekarta n̄e eaar m̧alļo̧k kōn an rūtto, kōnke eaar obrak kōn Jetōb Kwōjarjar, eaar kanaane ta enaaj kar wōtlo̧k ioon ro ineen n̄an epepen eo āliktata."
                },
                {
                    "number": 57,
                    "text": "Men kein rekar aolep jeje ilo bok eo an Inok, im renaaj kam̧ool kaki ilo iien eo ekkar."
                },
                {
                    "number": 58,
                    "text": "Ej jerbal an Jon̄oulruo ro, barāinwōt, n̄an kapit im kōjenolo̧k aolep opija ro jet an kabun̄ in, ekkar n̄an revelesōn eo ej ba:"
                },
                {
                    "number": 59,
                    "text": "N̄an kabun̄ eo an Kraist ilo āneen Zaion, kobaļo̧k ippān kien ko an kabun̄ ikijjien jerbal ko an kabun̄—"
                },
                {
                    "number": 60,
                    "text": "Em̧ool, Ij ba n̄an kom̧, Irooj in Inelep eo ej ba, ej aikuj wōr elder in tōl ro n̄an tōl ioon aolep ro rej jān opij eo an juon elder;"
                },
                {
                    "number": 61,
                    "text": "Im barāinwōt pris ro n̄an tōl ioon ro rej jān opij eo an juon pris;"
                },
                {
                    "number": 62,
                    "text": "Im barāinwōt rikaki ro n̄an tōl ioon ro rej jān opij eo an juon rikaki, ilo ejja jekjek in wōt, im barāinwōt tikōn ro—"
                },
                {
                    "number": 63,
                    "text": "Kōn menin, jān tikōn n̄an rikaki, im jān rikaki n̄an pris, im jān pris n̄an elder, kajjojo iaer āinwōt jitōn̄e er, ekkar n̄an bujen ko im kien ko an kabun̄ in."
                },
                {
                    "number": 64,
                    "text": "Innām ej itok Priesthood eo Eutiej, eo eļaptata jān aolep."
                },
                {
                    "number": 65,
                    "text": "Kōn menin, emennin aikuj bwe en wōr juon jitōn̄e jān Priesthood eo Eutiej n̄an tōl ioon priesthood eo, im naaj kūr e President an Priesthood eo Eutiej an Kabun̄ in;"
                },
                {
                    "number": 66,
                    "text": "Ak, ilo bar jet naan ko, Pris Eutiej in Tōl ioon Priesthood eo Eutiej an Kabun̄ in."
                },
                {
                    "number": 67,
                    "text": "Jān ejja ijin wōt ej itok kajeikik in kain̄i ko im kōjeraam̧m̧an ko ioon kabun̄ in, jān likūt pā ko ioon."
                },
                {
                    "number": 68,
                    "text": "Kōn menin, opij eo an juon bisop ej jab jon̄an wōt e; bwe opij eo an juon bisop ej ilo kajeikik aolep men ko an jidimkij;"
                },
                {
                    "number": 69,
                    "text": "Mekarta juon bisop rej kāālet jān Priesthood eo Eutiej, ijello̧kun wōt n̄e e ej juon lukkuun bwijjin Aron;"
                },
                {
                    "number": 70,
                    "text": "Bwe ijello̧kun wōt n̄e e ej juon lukkuun bwijjin Aron ej jab maron̄ kabwijer ki ko an priesthood jab en."
                },
                {
                    "number": 71,
                    "text": "Mekarta, juon pris utiej, en̄in bwe, ilo̧kan laajrak eo an Melkizedek, maron̄ in kōjenolo̧k e n̄an kajeikiki men ko an jidimkij, im enaaj wōr an jeļāļo̧kjeņ kaki jān Jetōb in m̧ool;"
                },
                {
                    "number": 72,
                    "text": "Im barāinwōt n̄an juon riekajet ilo Israel, n̄an kōm̧m̧ani jerbal ko an kabun̄ in, n̄an jijet ilo ekajete riruprupe kam̧ool eo āinwōt enaaj erļo̧k im̧aan ekkar n̄an kien ko, jān jipan̄ eo an rikōkapilōklōk ro an, ro eaar kāālet er ak enaaj kāālet er ilubwiljin elder ro an kabun̄ in."
                },
                {
                    "number": 73,
                    "text": "En̄in ej jerbal eo an juon bisop eo ej jab juon lukkuun bwijjin Aron, a em̧ōj kar kapiti n̄an Priesthood eo Eutiej ilo̧kan laajrak eo an Melkizedek."
                },
                {
                    "number": 74,
                    "text": "Āindein e enaaj juon riekajet, em̧ool juon riekajet eļap ilubwiljin ro rej pād ilo Zaion, ak ilo stake eo an Zaion, ak ilo jabdewōt branch an kabun̄ in ijo naaj kōjenolo̧k e ie n̄an jerbal in, m̧ae tōrerein ko an Zaion rej ererakļo̧k im ej erom mennin aikuj n̄an an wōr bar jet bisop ro ak riekajet ro ilo Zaion ak ijoko jet."
                },
                {
                    "number": 75,
                    "text": "Im toun wōt an wōr bisop ro jet jitōn̄e er renaaj m̧akūtkūt ilo ejja wōt opij in."
                },
                {
                    "number": 76,
                    "text": "Ak juon lukkuun bwijjin Aron ewōr an jim̧we kōmlete ium̧win kakien n̄an presidency eo an priesthood jab in, n̄an ki ko an jerbal in, n̄an m̧akūtkūt ilo opij eo an bisop makeļo̧k ian, ilo an ejjeļo̧k rikōkapilōklōk ro, ijello̧kun wōt ilo jekjek eo im juon President an Priesthood eo Eutiej, ilo̧kan laajrak eo an Melkizedek, rej ekajete, n̄an jijet āinwōt juon riekajet ilo Israel."
                },
                {
                    "number": 77,
                    "text": "Im jem̧ļo̧k eo an jabdewōt ian ko̧o̧njeļ kein, eaikuj errā n̄an kien eo ej ba:"
                },
                {
                    "number": 78,
                    "text": "Bar juon alen, em̧ool, Ij ba n̄an kom̧, jerbal eo eaorōktata an kabun̄ in, im case ko reppentata an kabun̄ in, toun wōt an ejjeļo̧k bun̄bōro ioon jem̧ļo̧k eo an bisop eo ak riekajet ro, naaj jakeļo̧k im bōkļo̧k n̄an ko̧o̧njeļ eo an kabun̄ in, im̧aan Presidency eo an Priesthood eo Eutiej."
                },
                {
                    "number": 79,
                    "text": "Im Presidency eo an ko̧o̧njeļ eo an Priesthood eo Eutiej enaaj wōr an kajoor n̄an kūr pris utiej ro jet, em̧ool jon̄oulruo, n̄an jipan̄ āinwōt rikōkapilōklōk ro; im āindein Presidency eo an Priesthood eo Eutiej im rikōkapilōklōk ro an renaaj wōr aer kajoor n̄an kōm̧m̧an jem̧ļo̧k ioon naan in kam̧ool ekkar n̄an kien ko an kabun̄ in."
                },
                {
                    "number": 80,
                    "text": "Im ālikin jem̧ļo̧k in enaaj jab pād ļo̧k wōt ilo ememej im̧aan Irooj; bwe en̄in ej ko̧o̧njeļ eo eutiejtata an kabun̄ eo an Anij, im lukkuun jem̧ļo̧k eo āliktata ioon poktak ko ilo men ko an jetōb."
                },
                {
                    "number": 81,
                    "text": "Ejjeļo̧k juon armej eo ej pād ilo kabun̄ in emaron̄ deor jān ko̧o̧njeļ in an kabun̄ in."
                },
                {
                    "number": 82,
                    "text": "Im toun wōt an President eo an Priesthood eo Eutiej enaaj bōd, enaaj pād ilo ememej im̧aan ko̧o̧njeļ eo eļap an kabun̄ in, eo enaaj bōk jipan̄ jān jon̄oulruo rikōkapilōklōk ro an Priesthood eo Eutiej;"
                },
                {
                    "number": 83,
                    "text": "Im jem̧ļo̧k eo aer ioon bōran enaaj jem̧ļo̧kin poktak in kake e."
                },
                {
                    "number": 84,
                    "text": "Āindein, ejjeļo̧k enaaj deor jān ekajet im kien ko an Anij, bwe aolep men ko otemjeļo̧k ren maron̄ kōm̧m̧an ilo koņ im ilo kejakļo̧kjeņ Im̧aan, ekkar n̄an m̧ool im jim̧we."
                },
                {
                    "number": 85,
                    "text": "Im bar juon alen, em̧ool Ij ba n̄an kom̧, jerbale eo an juon president ioon opij eo an juon tikōn ej n̄an tōl ioon jon̄oulruo tikōn, n̄an jijet ilo ko̧o̧njeļ ippāer, im n̄an katakin er jerbal eo aer, im kōketake doon, āinwōt letok e ekkar n̄an bujen ko."
                },
                {
                    "number": 86,
                    "text": "Im barāinwōt jerbal eo an president eo ioon opij eo an rikaki ro ej n̄an tōl ioon ron̄oulemān in rikaki ro, im n̄an jijet ilo ko̧o̧njeļ ippāer, im katakin er jerbal ko an opij eo aer, āinwōt kar litok ilo bujen ko."
                },
                {
                    "number": 87,
                    "text": "Barāinwōt jerbal eo an president eo ioon Priesthood eo an Aron ej n̄an tōl ioon en̄oul ruwalitōk pris ro, im jijet ilo ko̧o̧njeļ ippāer, n̄an katakin er jerbal ko an opij eo aer, āinwōt leļo̧k e ilo bujen ko—"
                },
                {
                    "number": 88,
                    "text": "President in ej juon bisop; bwe en̄in ej juon ian jerbal ko an priesthoodin."
                },
                {
                    "number": 89,
                    "text": "Bar juon alen, jerbal eo an president eo ioon opij eo an elder ro ej n̄an tōl ioon ruwatimjuonn̄ouljiljino elder, im jijet ilo ko̧o̧njeļ ippāer, im n̄an katakin er ekkar n̄an bujen ko."
                },
                {
                    "number": 90,
                    "text": "Presidency in ej eāinjuon jān eo an jiljilimjuonn̄oul, im ej ejaak n̄an ro rej jab ito-itak ļo̧k ilo aolepān laļ."
                },
                {
                    "number": 91,
                    "text": "Im bar juon alen, jerbal eo an President eo an opij eo an Priesthood eo Eutiej ej n̄an tōl ioon aolepān kabun̄ in, im n̄an āinwōt Moses—"
                },
                {
                    "number": 92,
                    "text": "Lo, en̄in ej mālōtlōt; aaet, n̄an juon rilolo, juon rikkwaļo̧k revelesōn, juon riukok, im juon rikanaan, im kabwijer aolep mennin letok ko an Anij ko Ej likūt ioon bōran kabun̄ in."
                },
                {
                    "number": 93,
                    "text": "Im ej ekkar n̄an visōn eo ej kwaļo̧k laajrak eo an Jiljilimjuonn̄oul ro, bwe eaikuj wōr jiljilimjuon aer president n̄an tōl ioer, kāālete er jān oran eo an an jiljilimjuonn̄oul ro;"
                },
                {
                    "number": 94,
                    "text": "Im president eo kein kajiljilimjuon ej tōl ioon ko jiljino;"
                },
                {
                    "number": 95,
                    "text": "Im president rein jiljilimjuon reaikuj kāālet bar jet jiljilimjuonn̄oul ijello̧kun jiljilimjuonn̄oul eo m̧oktata im rej pād, im rej tōl ioer;"
                },
                {
                    "number": 96,
                    "text": "Im barāinwōt jiljilimjuonn̄oul ro jet, m̧ae jiljilimjuon alen jiljilimjuonn̄oul, eļan̄n̄e jerbal eo ilo jikin kallib eo ekōm̧m̧an bwe en juon men aikuji."
                },
                {
                    "number": 97,
                    "text": "Im jiljilimjuonn̄oul rein rej minister ro rej ito-itak, n̄an ro riAelōn̄ ko im barāinwōt n̄an riJu ro."
                },
                {
                    "number": 98,
                    "text": "Ijowōtke opija ro jet an kabun̄ in, ro rej jab pād ilo Jon̄oulruo ro, im jab n̄an Jiljilimjuonn̄oul ro, rej jab pād ium̧win eddo in n̄an ito-itak ilubwiljin aolep laļ ko, ak rej ito-itak āinwōt an jekjek ko rej pād ie naaj kōtļo̧k, jekdo̧o̧n n̄e remaron̄ kabwijer opij ko im eddo ko reutiej ilo kabun̄ in."
                },
                {
                    "number": 99,
                    "text": "Kōn menin, kiiō kōtļo̧k bwe em̧m̧aan otemjej en jeļā jerbal eo an, im n̄an m̧akūtkūt ilo opij eo me jitōn̄e n̄an e, ilo aolep laļn̄ijn̄ij."
                },
                {
                    "number": 100,
                    "text": "Eo ej jowan naaj ban watōke e etōllo̧ke n̄an jutak, im eo ej jab jeļā jerbal eo an im kar kwaļo̧k ke e make kar jab kōmālim e naaj ban watōke e etōllo̧ke n̄an jutak. Em̧ool āindein. Amen."
                }
            ]
        },
        "/study/scriptures/dc-testament/dc/108": {
            "uri": "/study/scriptures/dc-testament/dc/108",
            "title": "Katak im Bujen Ko 108",
            "data_type": "chapter",
            "chapter_name": "Jekjōn 108",
            "chapter_summary": [
                "1–3, Lyman Sherman em̧ōj jeorļo̧k jero̧wiwi ko an; 4–5, E ej aikuj in bōnbōn ippān elder ro rej tōl ilo Kabun̄ in; 6–8, E kar kūri n̄an kwaļo̧k naan kōn gospel eo im kōkajoorļo̧k ro jein im jatin."
            ],
            "verses": [
                {
                    "number": 1,
                    "text": "Em̧ool āindein Irooj ej ba n̄an eok, rikarejera Lyman: Jero̧wiwi ko am em̧ōj jeoriļo̧k jān eok, kōnke kwaar pokake Ainikiō ilo wanlōn̄tak ijin jibbon̄ōn in n̄an bōk kapilōk an eo em̧ōj Aō kar jitōn̄ e."
                },
                {
                    "number": 2,
                    "text": "Kōn menin, kōtļo̧k bwe jetōb eo an en kakkije kōn am jutak ilo mour in jetōb, im jab bar jum̧ae Ainikiō."
                },
                {
                    "number": 3,
                    "text": "Im kwōn jutak im tiljekļo̧k jān kiiō m̧aanļo̧k ilo kōjparok kanejnej ko am, ko kwaar kōm̧m̧ani im ko kwōj kōm̧m̧ani, im kwo naaj jeraam̧m̧an kōn elōn̄ kōjeraam̧m̧an ko reļļap."
                },
                {
                    "number": 4,
                    "text": "Kōttar im kōmmaanwa m̧ae kwelo̧k ekwōjarjar eo naaj kūri jān ro rikarejera, innām naaj keememej eok ippān elder ro Aō m̧oktata, im bōk jim̧we jān ekkapit ippān aolep elder ro Aō im Iaar kāālet er."
                },
                {
                    "number": 5,
                    "text": "Lo, en̄in ej kallim̧ur eo an Jemān n̄an eok eļan̄n̄e kwōj tiljek wōt."
                },
                {
                    "number": 6,
                    "text": "Im enaaj kūrm̧ool ioom̧ ilo raan en bwe enaaj wōr am jim̧we n̄an kwaļo̧k naaj kōn gospel eo Aō ijoko jabdewōt Inaaj jilkinļo̧k eok, jān kiiō m̧aanļo̧k n̄an iien en."
                },
                {
                    "number": 7,
                    "text": "Kōn menin, kōkajoorļo̧k ro jeiūm̧ im jatūm ilo aolep kōm̧m̧ao ko am, ilo aolep jar ko am, ilo aolep kōketak ko am, im ilo aolep kōm̧m̧an ko am."
                },
                {
                    "number": 8,
                    "text": "Im lo, im lo, Ij pād ippam̧ n̄an kōjeraam̧m̧an eok im kōjo̧o̧r eok indeeo. Amen."
                }
            ]
        },
        "/study/scriptures/dc-testament/dc/109": {
            "uri": "/study/scriptures/dc-testament/dc/109",
            "title": "Katak im Bujen Ko 109",
            "data_type": "chapter",
            "chapter_name": "Jekjōn 109",
            "chapter_summary": [
                "1–5, Tampeļ eo ilo Kirtland ekar ekkal āinwōt juon jikin n̄an eo Nejin Armej n̄an loļo̧k; 6–21, E en juon im̧ōn jar, jitlo̧k, tōmak, ekkatak, aiboojoj, im koņ, im juon im̧ōn Anij; 22–33, Ro rej jab ukeļo̧k im rej jum̧ae armej ro doon Irooj ren pok; 34–42, Ro Rekwōjarjar ren wōnm̧aanļo̧k ilo kajoor n̄an aintok ro rejim̧we n̄an Zaion; 43–53, Ro Rekwōjarjar ren rōļo̧k jān men ko renana lutōkļo̧k ioon ro renana ilo raan ko āliktata; 54–58, Laļ ko im armej raņ im kabun̄ ko ren pojak n̄an gospel eo; 59–67, RiJu ro, riLeman ro, im aolep Israel ren bōk lo̧mo̧o̧r; 68–80, Ro rekwōjarjar ren pālpel kōn aiboojoj im utiej im bōk lo̧mo̧o̧r ejjeļo̧k jem̧ļo̧kin."
            ],
            "verses": [
                {
                    "number": 1,
                    "text": "Kam̧m̧oolol ej n̄an etam̧, O Irooj Anij in Israel, eo ej kōjparok bujen im kwaļo̧k tūriam̧o n̄an ro rikarejeram̧ im rej etetal jim̧we Im̧aam, kōn aolepān burueer—"
                },
                {
                    "number": 2,
                    "text": "Kwaar eo Kwaar jiron̄ ro rikarejeram̧ n̄an kalōk m̧wiin n̄an Etam̧ ilo jikin in [Kirtland]."
                },
                {
                    "number": 3,
                    "text": "Im kiiō Kwōj lo, O Irooj, bwe ro rikarejeram̧ raar kōm̧m̧an ekkar n̄an kien eo Am."
                },
                {
                    "number": 4,
                    "text": "Im kiiō kōmij kajjitōk Ippam̧, Jemām Ekwōjarjar, ilo etan Jisōs Kraist, eo Nejūm̧ jān ubōm̧, im eo ilo Etan wōt lo̧mo̧o̧r emaron̄ ilo̧k n̄an ro nejin armej raņ, kōmij kajjitōk Ippam̧, O Irooj, n̄an bōk m̧wiin, jerbal mejādik an pā ko peim, ro karejeram̧, eo kar jiron̄ kōm n̄an kalōke."
                },
                {
                    "number": 5,
                    "text": "Bwe Kwo jeļā bwe kōm ar kōm̧m̧ane jerbal in delm̧ae eļap en̄taan; im jān jeram̧ōl eo am kōm ar liļo̧k men ko mweiōm n̄an kalōk juon em̧ n̄an Etam̧, bwe Nejin Armej en maron̄ wōr juon jikin n̄an kwaļo̧k E n̄an armej ro doon."
                },
                {
                    "number": 6,
                    "text": "Im āinwōt am kar ba ilo juon revelesōn, eo kar letok n̄an kōm, ān̄inn̄in kōm ro jeram̧, im ba—Kūr kwelo̧k ekwōjarjar eo ami, āinwōt Iaar jiron̄ kom̧;"
                },
                {
                    "number": 7,
                    "text": "Im āinwōt aolep ejjeļo̧k aer tōmak, kom̧in kappukot ilo laļn̄ijn̄ij im katakin doon naaj ko in mālōtlōt; aaet, kom̧in kappukot jān bok ko rem̧m̧antata naan ko in mālōtlōt, kappukot jeļā em̧ool jān ekkatak im barāinwōt jān tōmak;"
                },
                {
                    "number": 8,
                    "text": "Ko̧koņ kom̧; kōpooj mennin aikuj dikdik otemjeļo̧k, im kajutak juon em̧, em̧ool juon im̧ōn jar, juon im̧ōn jitlo̧k, juon im̧ōn tōmak, juon im̧ōn ekkatak, juon im̧ōn aiboojoj, juon im̧ōn koņ, juon im̧ōn Anij;"
                },
                {
                    "number": 9,
                    "text": "Bwe deļo̧n̄tok ko ami ren maron̄ ilo etan Irooj, bwe diwōjļo̧k ko ami ren maron̄ ilo etan Irooj, bwe aolep iakiakwe ko ami ren maron̄ ilo etan Irooj, kōn pā ko relōn̄jak n̄an eo Eutiejtata—"
                },
                {
                    "number": 10,
                    "text": "Im kiiō, Jemām Ekwōjarjar, kōmij kajjitōk Ippam̧ n̄an jipan̄ kōm, armej ro Am̧, kōn Am̧ jouj, ilo kūri kwelo̧k ekwōjarjar in am, bwe en maron̄ kōm̧m̧an n̄an utiej eo Am̧ im n̄an Am̧ bōk e ijo ilan̄;"
                },
                {
                    "number": 11,
                    "text": "Im ilo jekjek eo im maron̄ lo kōm ro retōllo̧ke, ilo m̧aan Mejam̧, n̄an bōke kūrm̧ool eo an kallim̧ur ko Kwaar kōm̧m̧ani n̄an kōm, armej ro Am̧, ilo revelesōn ko kar litok n̄an kōm;"
                },
                {
                    "number": 12,
                    "text": "Bwe Am̧ aiboojoj en maron̄ wanlaļtak ioon armej ro Am̧, im ioon m̧wiin Im̧ōm, eo kōmij kiiō ajewaj n̄an Eok, bwe en maron̄ jenolo̧k im makeļo̧k n̄an an ekwōjarjar, im bwe ekwōjarjar eo Am̧ en maron̄ pād wōt ilo m̧wiin;"
                },
                {
                    "number": 13,
                    "text": "Im bwe aolep armej ro renaaj deļo̧n̄ ilo im̧aan kōjām eo an m̧wiin im̧ōn Irooj ren maron̄ en̄jake kajoor eo Am̧, im en̄jake aikuj eo n̄an kile bwe Kwaar kokwōjarjar e, im bwe ej Im̧ōm m̧wiin, juon jikin ekwōjarjar eo Am̧."
                },
                {
                    "number": 14,
                    "text": "Im Kwōn kōtļo̧k, Jemām Ekwōjarjar, bwe aolep ro renaaj kabun̄-jar ilo m̧wiin ren maron̄ katakin er naan ko in mālōtlōt jān bok ko rem̧m̧antata, im bwe ren maron̄ kappukot jeļā em̧ool jān ekkatak, im barāinwōt jān tōmak, āinwōt Kwaar ba;"
                },
                {
                    "number": 15,
                    "text": "Im bwe ren maron̄ eddekļo̧k ilo Kwe, im bōk tarlep in Jetōb Kwōjarjar, im ren ko̧koņ er ekkar n̄an kien ko Am̧, im ren pojak n̄an bōk aolep mennin aikuj otemjeļo̧k;"
                },
                {
                    "number": 16,
                    "text": "Im bwe m̧wiin ej juon im̧ōn jar, juon im̧ōn jitlo̧k, juon im̧ōn tōmak, juon im̧ōn aiboojoj im im̧ōn Anij, em̧ool Im̧ōm;"
                },
                {
                    "number": 17,
                    "text": "Bwe aolep deļo̧n̄tok ko an armej ro Am̧, ilo m̧wiin, ren maron̄ ilo etan Irooj;"
                },
                {
                    "number": 18,
                    "text": "Bwe aolep diwōjļo̧k ko aer jān im̧wiin ren maron̄ ilo etan Irooj;"
                },
                {
                    "number": 19,
                    "text": "Im bwe aolep iakiakwe ko aer ren maron̄ ilo etan Irooj, kōn pā ko rekwōjarjar, kotaki n̄an eo Eutiejtata;"
                },
                {
                    "number": 20,
                    "text": "Im bwe en ejjeļo̧k men ettoon naaj kōmālim n̄an an itok ilo m̧wiin Im̧ōm n̄an kattoone;"
                },
                {
                    "number": 21,
                    "text": "Im n̄e armej ro Am̧ rebōd, jabdewōt iaer, ren maron̄ m̧ōkaj im ukeļo̧k im ro̧o̧lwaj n̄an Eok, im lo jouj ilo iturin Mejam̧, im bar jepļaak n̄an kōjeraam̧m̧an ko me Kwaar kapit n̄an lutōkleplepļo̧k ioon ro renaaj kautiej Eok ilo m̧wiin Im̧ōm."
                },
                {
                    "number": 22,
                    "text": "Im kōmij kajjitōk Ippam̧, Jemām Ekwōjarjar, bwe rein karejeram̧ ren maron̄ ilo̧k jān m̧wiin Im̧ōm pālpel kōn kajoor eo Am̧, im bwe Etam̧ en maron̄ pād ioer, im Am̧ aiboojoj en jepooļe er, im enjeļ ro Am̧ en wōr aer eddo ioer;"
                },
                {
                    "number": 23,
                    "text": "Im jān jikin in ren maron̄ bōk men ko reļļap otem eļap im naan ko reaiboojoj, ilo m̧ool, n̄an jem̧ļo̧k ko an laļ, bwe ren maron̄ jeļā bwe jerbal in ej Am̧, im bwe Kwaar erļo̧keļo̧k Peim, n̄an kakūrm̧ool men eo Kwaar kōnono kake jān lo̧n̄iin rikanaan ro, kōn raan ko āliktata."
                },
                {
                    "number": 24,
                    "text": "Kōmij kajjitōk Ippam̧, Jemām Ekwōjarjar, n̄an katōt armej ro renaaj kabun̄-jar, im ilo kautiej dāpij juon āt im jutak em̧m̧an ilo m̧wiin Im̧ōm, n̄an aolep epepen ko im n̄an indeeo;"
                },
                {
                    "number": 25,
                    "text": "Bwe ejjeļo̧k kein tariņae ejaake ņae er enaaj tōprak; bwe e eo ej kūbwij juon ron̄ n̄an er enaaj wōtlo̧kļo̧k make ilo ejja ron̄ in wōt;"
                },
                {
                    "number": 26,
                    "text": "Im ejjeļo̧k kōttōbalbal in nana enaaj wōr an kajoor n̄an jebarlōn̄tak im anjo̧ ioon armej ro Am̧ ro ioer Etam̧ naaj likūti ilo m̧wiin;"
                },
                {
                    "number": 27,
                    "text": "Im eļan̄n̄e jabdewōt armej renaaj jutaklōn̄tak ņae armej rein, bwe illu eo Am̧ en urur ņae er;"
                },
                {
                    "number": 28,
                    "text": "Im eļan̄n̄e renaaj den̄ļo̧ke armej rein Kwōn kab den̄ļo̧ke er; Kwōn kab ire n̄an armej ro Am̧ āinwōt Kwaar kōm̧m̧ane ilo raan in pata, bwe ren maron̄ rōļo̧k jān pā ko pein aolep rikōjdat ro aer."
                },
                {
                    "number": 29,
                    "text": "Kōmij kajjitōk Ippam̧, Jemām Ekwōjarjar, n̄an pukwōj, im kabwilōn̄, im bōktok n̄an jook im pok, aolep ro rekar kajeedediļo̧k ennaan ko reriab ijoko rettoļo̧k, iaolepān laļ, ņae rikarejeram̧ ak ro rikarejeram̧, eļan̄n̄e reban ukeļo̧k, n̄e gospel eo ejjeļo̧k jem̧ļo̧kin naaj kabun̄bun̄ļo̧k ilo lo̧jiln̄ier;"
                },
                {
                    "number": 30,
                    "text": "Im bwe aolep jerbal ko aer ren maron̄ ejjeļo̧k tokjāer, im ren pookiļo̧k er jān wōt dekā, im jān ekajet ko me Kwōnaaj jilkinļo̧k ioer ilo Am̧ illu, bwe en maron̄ wōr juon jem̧ļo̧k n̄an riab ko im ba ņae ko ņae armej ro Am."
                },
                {
                    "number": 31,
                    "text": "Bwe Kwo jeļā, O Irooj, bwe ro rikarejeram̧ ar ejjeļo̧k ruweer Im̧aam ilo kam̧ool kōn Etam̧, eo kake rekar en̄taan kōn men kein."
                },
                {
                    "number": 32,
                    "text": "Kōn menin kōmij owar Im̧aam kōn juon dipiioōn im likiion rōļo̧k jān ium̧win ine in."
                },
                {
                    "number": 33,
                    "text": "Kwōn mejaļļe ļo̧k, O Irooj, mejaļļe ļo̧k jān kōnwaan ro rikarejeram̧, jān kajoor eo Am̧, bwe ren maron̄ jutaklōn̄ļo̧k ilubwiljin epepen in im kōm̧m̧ane jerbal in Am̧."
                },
                {
                    "number": 34,
                    "text": "O Jeova, kwōn tūriam̧okake armej rein, im āinwōt aolep armej rej jero̧wiwi, jeorļo̧k bōd ko an armej rein Am̧, im ren bukwiļo̧k indeeo."
                },
                {
                    "number": 35,
                    "text": "Kōtļo̧k bwe ekkapit eo an minister ro Am̧ en sili ioer kōn kajoor eo jān ijo ilan̄."
                },
                {
                    "number": 36,
                    "text": "Kōtļo̧k bwe en kūrm̧ool ioer, āinwōt ioon ro ilo raan in Pentekost eo; kōtļo̧k mennin letok eo kōn lo ko bwe en lutōkleplep ioon armej rein Am̧, em̧ool lo ko rekōk āinwōt urur, im ukok eo aer."
                },
                {
                    "number": 37,
                    "text": "Im m̧wiin Im̧ōm en obrak, āinwōt kōto eo ekajoor em̧akroro, kōn aiboojoj eo Am̧."
                },
                {
                    "number": 38,
                    "text": "Kōkōņak ro rikarejeram̧ kōn kam̧ool eo an bujen eo, bwe n̄e rej diwōjļo̧k im kwaļo̧k naan eo Am̧ ren maron̄ sili kien eo, im kōpooj būruōn ro rekwōjarjar Am̧ n̄an aolep bujen ko Kwo nan̄in jilkintok, ilo libabne eo Am̧, ioon ro rej pād ioon laļ, kōnke bōd ko aer, bwe armej ro Am̧ ren maron̄ jab jenlik ilo raan in apan̄ eo."
                },
                {
                    "number": 39,
                    "text": "Im jabdewōt jikin kwelo̧k ro karejeram̧ renaaj deļo̧n̄, im armej ro ilo jikin kwelo̧k eo rej bōk naan in kam̧ool eo aer, aenōm̧m̧an eo Am̧ im lo̧mo̧o̧ren eo Am̧ ren pād ioon jikin kwelo̧k en; bwe ren maron̄ aintok jān jikin kwelo̧k eo ro rejim̧we, bwe ren maron̄ itok n̄an Zaion, ak n̄an stake ko an, jikin ko Kwaar jitōn̄i, kōn al in lan̄lōn̄ ejjeļo̧k jem̧ļo̧kin;"
                },
                {
                    "number": 40,
                    "text": "Im m̧ae an men in tōprak, ekajet ko Am̧ ren jab wōtlo̧k ioon jikin kwelo̧k en."
                },
                {
                    "number": 41,
                    "text": "Im jabdewōt jikin kwelo̧k ro karejeram̧ renaaj deļo̧n̄, im armej in jikin kwelo̧k en rej jab bōk naan in kam̧ool eo an ro karejeram̧, im ro karejeram̧ rej kakkōl er n̄an lo̧mo̧o̧ren er make jān epepen ankeke in, en pād ioon jikin kwelo̧k en ekkar n̄an men eo Kwaar kōnono jān lo̧n̄iin rikanaan ro Am̧."
                },
                {
                    "number": 42,
                    "text": "A Kwōn lo̧mo̧o̧ren, O Jeova, kōmij akweļap n̄an Eok, ro karejeram̧ jān peier, im karreoik er jān bōtōktōkier."
                },
                {
                    "number": 43,
                    "text": "O Irooj, kōmij jab m̧ōņōņō ilo ko̧kkure eo an armej rein am; jetōb ko aer rekanooj aorōk Im̧aam̧."
                },
                {
                    "number": 44,
                    "text": "A naan eo Am̧ eaikuj kūrm̧ool. Jipan̄ ro karejeram̧ n̄an ba, kōn jouj eo Am̧ rie er: Ankilam̧ en kōm̧m̧an, O Irooj, im jab ankilam."
                },
                {
                    "number": 45,
                    "text": "Kōm jeļā bwe Kwaar ekkōnono jān lo̧n̄iin rikanaan ro Am̧ kōn men ko rekanooj nana kōn ro rinana, ilo raan ko āliktata—bwe Kwo naaj lutōkleplep ļo̧k ekajet ko Am̧, ejjeļo̧k jon̄an;"
                },
                {
                    "number": 46,
                    "text": "Kōn menin, O Irooj, kōjo̧o̧r armej ro Am̧ jān kan̄iājo an ro rinana; kōmaron̄ ro karejeram̧ n̄an sil in kien eo, im lukwōje naan in kam̧ool eo, bwe ren maron̄ pojak ņae raan in kattil eo."
                },
                {
                    "number": 47,
                    "text": "Kōmij kajjitōk Ippam̧, Jemām Ekwōjarjar, n̄an keememej ro em̧ōj lukwarkwareļo̧k er jān ro rej pād ilo Jackson Kounty, Missouri, jān āneen jolōt ko aer, im bwilo̧keļo̧k, O Irooj, ineen kaen̄tanaan in em̧ōj likūt ioer."
                },
                {
                    "number": 48,
                    "text": "Kwo jeļā, O Irooj, bwe rekar kanooj kebiōp im en̄taan jān armej rinana; im būruem rejiōbļo̧k kōn būrom̧ōj kōnke eddo ko aer rekanooj nana."
                },
                {
                    "number": 49,
                    "text": "O Irooj, ewi toun Am̧ naaj kōtļo̧k armej rein n̄an ineeke en̄taan in, im ikkūr ko an ro ejjeļo̧k ruweer aer n̄an wanlōn̄waj ilo Lo̧jiln̄ūm̧, im bōtōktōkier rej wanlōn̄tak ilo naan in kam̧ool Im̧aam, im jab kōm̧m̧ane juon naan in kam̧ool ealikkar ikijjier?"
                },
                {
                    "number": 50,
                    "text": "Kwōn tūriam̧o, O Irooj, ioon jarin renana, ro rekar lukwarkwareļo̧k armej ro Am̧, bwe ren maron̄ bōjrak jān ko̧kkure, bwe ren maron̄ ukeļo̧k jān jero̧wiwi ko aer eļan̄n̄e ukeļo̧k maron̄ in loe;"
                },
                {
                    "number": 51,
                    "text": "A eļan̄n̄e reban, kwaļo̧ke Peim, O Irooj, im lo̧mo̧o̧ren men eo me Kwaar jitōn̄e Zaion n̄an armej ro Am̧."
                },
                {
                    "number": 52,
                    "text": "Im eļan̄n̄e e ban āindein, bwe kōttōpar eo an armej ro Am̧ en jab likjab Im̧aam̧ Am̧ illu en urur, im Am̧ libabne en wōtlo̧k ioer, bwe ren maron̄ kanooj jako, jim̧or okar im ra, jān ium̧win lan̄;"
                },
                {
                    "number": 53,
                    "text": "A toun wōt aer naaj ukeļo̧k, Kwōn jouj im tūriam̧o, im kajeorļo̧k Am̧ illu n̄e Kwōj kalimjekļo̧k mejān eo Ekkapitum̧."
                },
                {
                    "number": 54,
                    "text": "Kwōn tūriam̧o, O Irooj, ioon aolep laļ ko in laļ in; kwōn tūriam̧o ioon ripepe ro an āniin āneem; bwe pedped ko, ko me rekar jojomar kaki ilo utiej im rajimjim, etan, Jemān Āe eo an āniin āneem, jān ro jemām, ej jutak indeeo."
                },
                {
                    "number": 55,
                    "text": "Keememej kiin̄ ro, bwidak ro, rirajimjim ro, im ro reļļap in laļ, im aolep armej, ilo jarlepju in rijar ko, aolep ro rijeram̧ōl, riaikuj ro, im rien̄taan ro in laļ in;"
                },
                {
                    "number": 56,
                    "text": "Bwe burueer ren maron̄ meoeo n̄e ro karejeram̧ renaaj ilo̧k jān m̧wiin Im̧ōm, O Jeova, n̄an kwaļo̧k kam̧ool kōn Etam̧; bwe kalijekļo̧k ko aer ren maron̄ jako im̧aan m̧ool eo, im armej ro Am̧ ren maron̄ bōk jouj imejān aolep;"
                },
                {
                    "number": 57,
                    "text": "Bwe aolep jem̧ļo̧k ko an laļ ren maron̄ jeļā bwe kōm, ro karejeram̧, ar ron̄ Ainikiōm, im bwe Kwaar jilkinļo̧k kōm;"
                },
                {
                    "number": 58,
                    "text": "Bwe jān aolep rein, ro karejeram̧, m̧aan ro nejin Jekab, ren maron̄ aintok jān ro rejim̧we n̄an kalōk juon jikin kwelo̧k ekwōjarjar n̄an Etam̧, āinwōt Kwaar jiron̄ kōm."
                },
                {
                    "number": 59,
                    "text": "Kōmij kajjitōk Ippam̧ n̄an jitōn̄ n̄an Zaion bar stake ko jet ijello̧kun in eo Kwaar kajutake, bwe ae tok eo an armej ro Am̧ en wōnm̧aanļo̧k ilo eļap kajoor im wōj, bwe jerbal eo Am̧ en maron̄ jab likjab ilo weeppān."
                },
                {
                    "number": 60,
                    "text": "Kiiō naan kein, O Irooj, kōm ar ekkōnono Im̧aam̧, kōn revelesōn ko im kien ko me Kwaar litok n̄an kōm, ro rej kwaļo̧k kadkadim ippān ro riAelōn̄ ko."
                },
                {
                    "number": 61,
                    "text": "A Kwo jeļā bwe ewōr Am̧ iakwe eļap n̄an ro nejin Jekab, ro rekar ejjeplōklōk ioon toļ ko kōn juon iien eaetok, ilo raan eo ekōdo̧do im marok."
                },
                {
                    "number": 62,
                    "text": "Kōmij kōn menin kajjitōk Ippam̧ n̄an tūriam̧o ioon ro nejin Jekab, bwe Jerusalem, jān wōt awa in, ren maron̄ jino wiaiki;"
                },
                {
                    "number": 63,
                    "text": "Im ine eo ineen kōm̧akoko en maron̄ jino bwilo̧kļo̧k jān m̧weo im̧ōn Devid;"
                },
                {
                    "number": 64,
                    "text": "Im ro nejin Juda ren maron̄ jino ro̧o̧lļo̧k n̄an āne ko Kwaar liļo̧k n̄an Ebream, eo jemāer."
                },
                {
                    "number": 65,
                    "text": "Im kōm̧m̧an bwe m̧ōttan ko an Jekab, ro kar kalia im kōmetak er kōnke bōd ko aer, ren oktak jān tam̧m̧we eo eawiia im lāj tok n̄an tarlep in gospel eo ejjeļo̧k jem̧ļo̧kin;"
                },
                {
                    "number": 66,
                    "text": "Bwe ren maron̄ likūt ilaļ kein tariņae ko aer in kōto̧o̧rļo̧k bōtōktōk, im kabbōjrak jum̧ae ko aer."
                },
                {
                    "number": 67,
                    "text": "Im aolep m̧ōttan ko an Israel rekar ejjeplōklōk, ro kar lukwarkware er n̄an jem̧ļo̧k ko in laļ, ren itok n̄an juon jeļā kōn m̧ool eo, tōmak ilo Messaia eo, im bar wiaiki er jān kebiōp, im m̧ōņōņō Im̧aam̧."
                },
                {
                    "number": 68,
                    "text": "O Irooj, keememej eo karejeram̧, Josep Smith, Jun., im aolep metak ko im en̄taan ko an—ekōjkan an kar kōm̧m̧an bujen ippān Jeova, im kanejnej n̄an Kwe, O Anij Ekajoor an Jekab—im kien ko Kwaar liļo̧k n̄an e, im bwe ewōr an m̧ool ilo kijejeto n̄an kōm̧m̧an Ankilam̧."
                },
                {
                    "number": 69,
                    "text": "Kwōn tūriam̧o, O Irooj, ioon kōrā eo pāleen im ro nejin, bwe ren maron̄ mour ilo im̧aan Mejam̧, im lo jokane jān pein kōjparok eo Peiūm."
                },
                {
                    "number": 70,
                    "text": "Kwōn tūriam̧o ioon aolep ro nukwier repaake er, bwe kalijekļo̧k ko aer ren maron̄ bwilo̧k im kinōōriļo̧k āinwōt kōn juon ibwijleplep; bwe ren maron̄ oktaktok im bōk lo̧mo̧o̧r ippān Israel, im jeļā bwe Kwe kwōj Anij."
                },
                {
                    "number": 71,
                    "text": "Keememej, O Irooj, president ro, em̧ool aolep president ro an kabun̄ in Am̧, bwe Peiūm anbwijmaron̄ en maron̄ kotak er, ippān aolep baam̧le ko aer, im ro nukwier repaake er, bwe āt ko etaer ren maron̄ mour wōt im pād ilo ememej eo ejjeļo̧k jem̧ļo̧kin jān epepen n̄an epepen."
                },
                {
                    "number": 72,
                    "text": "Keememej aolep kabun̄ in Am̧, O Irooj, ippān aolep baam̧le ko aer, im aolep ro nukwier repaake er, ippān aolep ro rinan̄inmej im ro reban, ippān aolep ro rijeram̧ōl im ettā in laļ; bwe aelōn̄ eo, eo Kwaar kajutake kōn ejjeļo̧k pā, en maron̄ erom juon toļ eļap im kobrak aolepān laļ;"
                },
                {
                    "number": 73,
                    "text": "Bwe kabun̄ eo Am̧ en maron̄ diwōjtok n̄an āne jem̧aden im marok, im erromaakļo̧k āinwōt allōn̄ erreo, ealikkar āinwōt al, im kanooj nana āinwōt jarin tariņae eo ippān elōn̄ flag ko;"
                },
                {
                    "number": 74,
                    "text": "Im en kōpālpel āinwōt juon kōrā pālele n̄an raan eo n̄e Kwo naaj jojān kalbubu in lan̄ ko, im kōm̧m̧an bwe toļ ko ren ōnlaļļo̧k ilo Im̧aam̧, im kom̧laļ ko n̄an utiejļo̧k, bwe jikin ko rekurbalōklōk ren pikier wōt juon; bwe Am̧ aiboojoj en kobrak laļ;"
                },
                {
                    "number": 75,
                    "text": "Bwe n̄e jilel eo enaaj jan̄ n̄an ro remej, kōm naaj weaaklōn̄ļo̧k ilo kōdo̧ n̄an iioon Eok, bwe kōmin maron̄ indeeo pād ippān Irooj;"
                },
                {
                    "number": 76,
                    "text": "Bwe men ko ballim ren maron̄ erreo, bwe kōmin maron̄ kōņak liboror ko in weeppān, ippān raan wōjke palm ko ipeim, im kūrawūn ko in aiboojoj ioon bōram, im m̧adm̧ōde lan̄lōn̄ indeeo kōn aolep en̄taan ko am."
                },
                {
                    "number": 77,
                    "text": "O Irooj Anij Ekajoor Bōtata, ron̄jake kōm ilo akweļap kein am, im uwaake kōm jān lan̄, ijo Jikūm̧ ekwōjarjar, ijo Kwōj jijet ioon tūroon, kōn aiboojoj, utiej, kajoor, rajimjim, maron̄, tōln̄an, m̧ool, jim̧we, ekajet, tūriam̧o, im jeban jamin bwine, jān indeeo n̄an indeeo."
                },
                {
                    "number": 78,
                    "text": "O ron̄jake, O ron̄jake, O ron̄jake kōm, O Irooj! Im uwaaki akweļap kein, im bōk aje in an m̧wiin n̄an Eok, jerbal in peim, eo me kōm ar kalōk e n̄an Etam̧;"
                },
                {
                    "number": 79,
                    "text": "Im barāinwōt kabun̄ in, n̄an likūti ioon Etam̧. Im jipan̄ kōm jān kajoor in Jetōb eo Am̧, bwe kōmin maron̄ kobaik ainikiōm ippān ro remeram, enjeļ ro rejjatōltōl ipeļaakin tūroon eo Am̧, ippān kwaļo̧k ko in nebar, im al Hosana n̄an Anij im Lamb eo!"
                },
                {
                    "number": 80,
                    "text": "Im kōtļo̧k bwe rein, ro ekkapitum̧, ren nuknuk kōn lo̧mo̧o̧r, im ro rekwōjarjar Am̧ ren lam̧ōj eļļaaj kōn lan̄lōn̄. Amen, im Amen."
                }
            ]
        },
        "/study/scriptures/dc-testament/dc/110": {
            "uri": "/study/scriptures/dc-testament/dc/110",
            "title": "Katak im Bujen Ko 110",
            "data_type": "chapter",
            "chapter_name": "Jekjōn 110",
            "chapter_summary": [
                "1–10, Irooj Jeova ej waļo̧k ilo aiboojoj im ej bōke Kirtland Tampeļ m̧weo Im̧ōn; 11–12, Moses im Ilaija kajjojo rej waļo̧k im wūjlepļo̧k ki ko aer im tōrean bōk eddo ko aer; 13–16, Ilaija ej ro̧o̧ltok im wūjlepļo̧k ki ko an tōrean bōk eddo eo an āinwōt kar kallim̧ur jān Malakai."
            ],
            "verses": [
                {
                    "number": 1,
                    "text": "Rōnel nuknuk eo kar bōk jān mājām, im mejān koļmānļo̧kijeņ ko am rekar peļļo̧k."
                },
                {
                    "number": 2,
                    "text": "Kōmro ar lo Irooj ej jutak ioon tulōn̄ in jikin kwaļo̧k naan eo, im̧aanimro; im ium̧win ne ko neen jerbal in kōm̧anm̧an in lukkuun gold, ilo mōran āinwōt kōmālle."
                },
                {
                    "number": 3,
                    "text": "Mejān rekar āinwōt urur in kijeek; kooļan bōran ekar mour āinwōt sno erreo; turin mejān eaar romaak ilōn̄inļo̧k meram eo an al; im ainikien eaar āinwōt ainikien ibeb in dān ko reļļap, em̧ool ainikien eo an Jeova, ej ba:"
                },
                {
                    "number": 4,
                    "text": "N̄aij eo m̧oktata im eo āliktata; N̄aij E eo ej mour, N̄aij E eo kar m̧ane; N̄aij ami rijojomar ippān Jemān."
                },
                {
                    "number": 5,
                    "text": "Lo, jero̧wiwi ko amiro em̧ōj jeoriļo̧k jān kom̧ro; kom̧ro erreo Im̧aō; kōn menin, kotak bōramiro im m̧ōņōņō."
                },
                {
                    "number": 6,
                    "text": "Būruōn ro jeiūm̧iro im jātimiro ren m̧ōņōņō, im būruōn aolep armej ro Aō ren m̧ōņōņō, ro rekar, kōn maron̄ eo aer, kalōke m̧wiin n̄an Eta."
                },
                {
                    "number": 7,
                    "text": "Bwe lo, Iaar bōke m̧wiin, im Eta enaaj pād ijin; im Inaaj kwaļo̧k Eō make n̄an armej ro Aō ilo tūriam̧o ilo m̧wiin."
                },
                {
                    "number": 8,
                    "text": "Aaet, Inaaj waļo̧ktok n̄an ro karejera, im ekkōnono n̄an er kōn Ainikiō make, eļan̄n̄e armej ro Aō renaaj kōjparok kien ko Aō, im jab kattoone m̧wiin ekwōjarjar."
                },
                {
                    "number": 9,
                    "text": "Aaet būruōn to̧ujin ko im jon̄oul in to̧ujin ko renaaj kanooj m̧ōņōņō āinwōt waļo̧k in kōjeraam̧m̧an ko me naaj lutōkleplepļo̧k, im mennin letok ekwōjarjar eo im kake kar kōjeraam̧m̧an ro karejera ilo m̧wiin."
                },
                {
                    "number": 10,
                    "text": "Im bun̄bun̄ eo an m̧wiin enaaj erakrakļo̧k n̄an āne ko rettoļo̧k; im en̄in ej jinoin kōjeraam̧m̧an eo me enaaj lutōkleplepļo̧k ioon bōran armej ro Aō. Em̧ool āindein. Amen."
                },
                {
                    "number": 11,
                    "text": "Ālikin an kar kilōk visōn in, lan̄ ko rekar bar peļļo̧k n̄an kōmro; im Moses eaar waļo̧ktok im̧aamro, im wūjlepitok n̄an kōmro ki ko an aintok Israel jān m̧ōttan ko emān in laļ, im tōltok in bwij ko jon̄oul jān āne ko ituiōn̄."
                },
                {
                    "number": 12,
                    "text": "Ālikin men in, Elias eaar waļo̧k, im wūjleptok tōrean bōk eddo in gospel eo an Ebream, im ba bwe ilo kōmro im ineemro aolep epepen ālikimro renaaj jeraam̧m̧an."
                },
                {
                    "number": 13,
                    "text": "Ālikin visōn eaar kilōk, bar juon visōn eļap im aiboojoj eaar erļo̧k im̧aamro; bwe Ilaija rikanaan eo, eo kar bōklōn̄ļo̧k n̄an lan̄ ilo ejjeļo̧k nemake mej, eaar jutak im̧aamro, im ba:"
                },
                {
                    "number": 14,
                    "text": "Lo, iien eo em̧ōj an kanooj itok, eo kar kōnono kake jān lo̧n̄iin Malakai—im kam̧ool bwe e [Ilaija] naaj kar jilkintok, m̧okta jān an itok raan eo eļap im kaammijak an Irooj—"
                },
                {
                    "number": 15,
                    "text": "N̄an ukōtļo̧k būruōn ro jemāer n̄an ro nejier, im ro nejier n̄an ro jemāer, n̄e aolepān laļ ab jorrāān kōn juon lia—"
                },
                {
                    "number": 16,
                    "text": "Kōn menin, ki ko an tōrean bōk eddo jab in rej wūjlepiwaj ilo peimiro; im jān men in kōm̧ro maron̄ jeļā bwe raan eo eļap im kaammijak an Irooj ej epaak, em̧ool epād im̧aan kōjām ko."
                }
            ]
        },
        "/study/scriptures/dc-testament/dc/111": {
            "uri": "/study/scriptures/dc-testament/dc/111",
            "title": "Katak im Bujen Ko 111",
            "data_type": "chapter",
            "chapter_name": "Jekjōn 111",
            "chapter_summary": [
                "1–5, Irooj ej mejek wōt aikuj ko ilo kanniōk an ro Karejeran; 6–11, E enaaj tūriam̧o kake Zaion im karōki aolep men ko n̄an em̧m̧anļo̧k eo an ro Karejeran."
            ],
            "verses": [
                {
                    "number": 1,
                    "text": "N̄a, Irooj ami Anij, Ij jab inepata ippān itok in ami ilo ito-itak in, nouwe ko ami."
                },
                {
                    "number": 2,
                    "text": "Ippa ewōr eļap mennin aorōk im jikin kwelo̧k in n̄an kom̧, n̄an jeban eo an Zaion, im elōn̄ armej ilo jikin kwelo̧k in, ro Inaaj aintok er ilo iien eo ekkar n̄an jeban eo an Zaion, kōn wōt kom̧."
                },
                {
                    "number": 3,
                    "text": "Kōn menin, emennin aikuj bwe kom̧in ejaake jem̧jerā ippān armej ro ilo jikin kwelo̧k in, āinwōt naaj tōl kom̧, im āinwōt naaj lewōj e n̄an kom̧."
                },
                {
                    "number": 4,
                    "text": "Im enaaj kūrm̧ool ilo iien eo ekkar bwe Inaaj lewōj jikin kwelo̧k in ilo peimi, bwe en wōr ami kajoor ioon, jon̄an rej jamin jeļā kōn karōk ittino ko ami; im m̧weiie eo an ej ekkejel n̄an gold im silver enaaj ami."
                },
                {
                    "number": 5,
                    "text": "Jab inepata kōn m̧uri ko ami, bwe Inaaj lewōj n̄an kom̧ kajoor n̄an kōļļāiki."
                },
                {
                    "number": 6,
                    "text": "Jab inepata kōn Zaion, bwe Inaaj tūriam̧o kake e."
                },
                {
                    "number": 7,
                    "text": "Pād wōt ilo jikin in, im ilo jikin ko ipeļaakin;"
                },
                {
                    "number": 8,
                    "text": "Im ilo jikin eo ijo ej Ankilaō bwe kom̧in pād wōt ie, n̄an enan̄in aolepān, naaj kakōļļeiki n̄an kom̧ jān aenōm̧m̧an im kajoor in Jetōb eo Aō, eo enaaj iwōj ilo kom̧."
                },
                {
                    "number": 9,
                    "text": "Jikin in kom̧ maron̄ bōk e jān kōļļā wōņāān. Im kajjitōk ilo laļn̄ijn̄ij ippān ro etto aer pād im rej ro rekar lo jikin kwelo̧k in;"
                },
                {
                    "number": 10,
                    "text": "Bwe elōn̄ļo̧k mennin aorōk ko jān juon n̄an kom̧ ilo jikin kwelo̧k in."
                },
                {
                    "number": 11,
                    "text": "Kōn menin, kom̧in mālōtlōt āinwōt jedpānit ko ijoke kōn ejjeļo̧k jero̧wiwi; im Inaaj karōk aolep men otemjeļo̧k n̄an em̧m̧an eo ami, jon̄an wōt an m̧ōkaj ami maron̄ bōki. Amen."
                }
            ]
        },
        "/study/scriptures/dc-testament/dc/112": {
            "uri": "/study/scriptures/dc-testament/dc/112",
            "title": "Katak im Bujen Ko 112",
            "data_type": "chapter",
            "chapter_name": "Jekjōn 112",
            "chapter_summary": [
                "1–10, Jon̄oulruo Ro ren jilkinļo̧k gospel eo im kotak ainikien kakkōl n̄an aolep laļ ko im armej; 11–15, Ren kotak debwāāl eo aer, ļoore Jisōs, im naajdik sip ko An; 16–20, Ro rej bōk Presidency eo Kein Kajuon rej bōk Irooj; 21–29, Maroklep ej kalbubuuk laļ, im ro wōt rej lōke im rej peptaij renaaj mour; 30–34, Presidency eo Kein Kajuon im Jon̄oulruo Ro rej kabwijer ki ko an tarlep in tōrean iien bōk ko."
            ],
            "verses": [
                {
                    "number": 1,
                    "text": "Em̧ool āindein Irooj ej ba n̄an eok rikarejera Tomas: Iaar ron̄ jar ko am; im joortak ko am rekar wanlōn̄tak āinwōt juon mennin keememej Im̧aō, ilo etan ro, jeiūm̧ im jatūm, ro kar kāālet er n̄an kwaļo̧k kam̧ool kōn Eta im n̄an jilkinļo̧k ijoko rettoļo̧k ilubwiljin aolep laļ ko, bwij ko, lo ko, im armej, im kar kapit er kōn jerbal an ro karejera."
                },
                {
                    "number": 2,
                    "text": "Em̧ool Ij ba n̄an eok, ekar wōr jet men ko ilo būruōm̧ im ippam̧ ko me N̄a, Irooj, ekar jab bun̄ Buruō kaki."
                },
                {
                    "number": 3,
                    "text": "Mekarta, toun wōt am kar kōttāik eok naaj kautiej eok; kōn menin, aolep jero̧wiwi ko am em̧ōj jeoriļo̧k jān eok."
                },
                {
                    "number": 4,
                    "text": "Būruōm̧ en lem̧ōņōņō im̧aan Meja; im kwo naaj kam̧ool kōn Eta, jab wōt n̄an ro riAelōn̄ ko, a barāinwōt n̄an riJu ro; im kwo naaj jilkinļo̧k naan eo Aō n̄an jem̧ļo̧k ko in laļ."
                },
                {
                    "number": 5,
                    "text": "Kwōn jum̧ae, kōn menin, jibbon̄ ilo̧k jibbon̄; im raan ilo̧k raan kōtļo̧k bwe ainikien kakkōl am en ilo̧k; im n̄e bon̄ ej itok jab kōtļo̧k bwe ro rej pād ilaļ in ren kiki, kōnke ekkōnono eo am."
                },
                {
                    "number": 6,
                    "text": "Kwōn kwaļo̧k jikin jokwe eo am ilo Zaion, im jab em̧m̧akūt jān m̧weo im̧ōm; bwe N̄a, Irooj, Ippa ewōr juon jerbal eļap n̄an kwe n̄an kōm̧m̧ane, ilo kabun̄bun̄ļo̧k Eta ilubwiljin ro nejin armej raņ."
                },
                {
                    "number": 7,
                    "text": "Kōn menin, mejmije laļūm̧ n̄an jerbal eo. Kwōn erre neem barāinwōt, bwe kwe em̧ōj kāālet eok, im iaļ eo am ej pād ilubwiljin toļ ko, im ilubwiljin elōn̄ laļ ko."
                },
                {
                    "number": 8,
                    "text": "Im jān naan eo am elōn̄ ro reutiej naaj kōttāik er, im jān naan eo am elōn̄ ro rettā naaj kautiej er."
                },
                {
                    "number": 9,
                    "text": "Ainikiōm enaaj juon kauwe n̄an eo ebōd; im ilo am kauwe loōn riruruwe ej bōjrak an ankeke."
                },
                {
                    "number": 10,
                    "text": "Kwōn kōttāik eok; im Irooj am Anij enaaj tōl eok kōn peim, im lewōj n̄an eok uwaak n̄an jar ko am."
                },
                {
                    "number": 11,
                    "text": "I jeļā būruōm̧, im Iaar ron̄ jar ko am kōn ro jeiūm̧ im jatūm. Kwōn jab jepiaer ilo iakwe ilōn̄inļo̧k ro jet, a am iakwe en n̄an er āinwōt n̄an kwe make; im am iakwe en ļap n̄an aolep armej, im n̄an aolep ro rej iakwe Eta."
                },
                {
                    "number": 12,
                    "text": "Im jar kōn ro jeiūm̧ im jatūm Jon̄oulruo ro. Kwōn ekkan̄ am kauwe er kōn wōt Eta, im ren bōk kauwe kōn aolep jero̧wiwi ko aer, im kwōn tiljek Im̧aō n̄an Eta."
                },
                {
                    "number": 13,
                    "text": "Im ālikin kapo ko aer, im eļap kaen̄tanaan, lo, N̄a, Irooj, I naaj būrom̧ōjļo̧k ilo̧kaer, im eļan̄n̄e rej jab kapen burueer, im kakijn̄en̄e kōnwaer ņae Eō, renaaj oktaktok, im I naaj kōmour er."
                },
                {
                    "number": 14,
                    "text": "Kiiō, Ij ba n̄an eok, im ta ij ba n̄an eok, Ij ba n̄an aolep Jon̄oulruo ro: Jutak im kan̄ōrn̄ōr ipūm̧, kotak debwāāl eo am, ļoore Eō, im naajdik sip ko Aō."
                },
                {
                    "number": 15,
                    "text": "Jab lelōn̄ļo̧k kom̧ make; jab jum̧ae rikarejera Josep; bwe em̧ool Ij ba n̄an kom̧, Ij pād ippān, im Peiū renaaj pād ioon; im ki ko me Iaar liļo̧k n̄an e, im barāinwōt waj n̄an kom̧, naaj ban bōki jān e m̧ae iien Ij itok."
                },
                {
                    "number": 16,
                    "text": "Em̧ool Ij ba n̄an eok, rikarejera Tomas, kwe kwōj juon em̧m̧aan eo Iaar kāālete n̄an kabwijer ki ko an aelōn̄ eo Aō, āinwōt an ekkejel ļo̧k n̄an Jon̄oulruo ro, ijoko rettoļo̧k ilubwiljin aolep laļ ko—"
                },
                {
                    "number": 17,
                    "text": "Bwe kwōn maron̄ rikarejera n̄an kōpeļļo̧ke kōjām eo an aelōn̄ eo ilo aolep jikin ko ijoko rikarejera Josep, im rikarejera Sidney, im rikarejera Hyrum, reban maron̄ itok;"
                },
                {
                    "number": 18,
                    "text": "Bwe ioer Iaar likūt eddo in aolep jarlepju in rijar ko ium̧win jidik iien."
                },
                {
                    "number": 19,
                    "text": "Kōn menin, jabdewōt jikin eo renaaj jilkinļo̧k eok, kwōn ilo̧k, im I naaj pād ippam̧; im ilo jabdewōt jikin kwōnaaj kabun̄bun̄ļo̧k Eta juon kōjām ewōr tokjān enaaj peļļo̧k n̄an eok, bwe ren maron̄ bōk naan eo Aō."
                },
                {
                    "number": 20,
                    "text": "Jabdewōt eo ej bōk naan eo Aō ej bōk Eō, im jabdewōt eo ej bōk Eō, ej bōk er, Presidency eo Kein Kajuon, ro Iaar jilkinļo̧k er, ro Iaar kōm̧m̧an bwe ren rikōkapilōklōk ro kōn wōt Eta n̄an kom̧."
                },
                {
                    "number": 21,
                    "text": "Im bar juon alen, Ij ba n̄an kom̧, bwe jabdewōt eo kom̧ naaj jilkinļo̧k ilo Eta, jān ainikien ritōl ro, Jon̄oulruo ro, kajejjet ilo jakem̧aanļo̧k im kōmālim jān eok, enaaj wōr aer kajoor n̄an kōpeļļo̧k kōjām in aelōn̄ eo Aō n̄an jabdewōt laļ ijoko jabdewōt kwōnaaj jilkinļo̧k er—"
                },
                {
                    "number": 22,
                    "text": "Toun wōt aer naaj kōttāik er make Im̧aō, im pād ilo naan eo Aō, im eo̧ron̄e ainikien Jetōb eo Aō."
                },
                {
                    "number": 23,
                    "text": "Em̧ool, em̧ool, Ij ba n̄an kom̧, maroklep ej kalbubuuk laļ, im maroklep eļap epād ilo ļōmņak ko an armej, im aolep kanniōk em̧ōj aer ijurwewe im̧aan Meja."
                },
                {
                    "number": 24,
                    "text": "Lo, idenoņe em̧ōkaj an itok ioon aolep ro rej pād ilaļ, juon raan in libabne, juon raan in kattil, juon raan in kōlo̧urō, in jan̄, in būrom̧ōj, im in liaajlo̧ļ; im āinwōt juon aire enaaj itok ioon aolepān mejān laļ, Irooj ej ba."
                },
                {
                    "number": 25,
                    "text": "Im ioon m̧weo Im̧ō enaaj ijjino, im jān m̧weo Im̧ō enaaj ilo̧k, Irooj ej ba;"
                },
                {
                    "number": 26,
                    "text": "M̧oktata ilubwiljin ro ilubwiljim, Irooj ej ba, ro rekar kōmmejāje n̄an jeļā Eta im rekar jab jeļā wōn N̄a, im ro rekar blaspim ņae Eō ilujeen m̧weo Im̧ō, Irooj ej ba."
                },
                {
                    "number": 27,
                    "text": "Kōn menin, lale bwe kwōn jab kainepataik eok kōn jerbal ko an kabun̄ eo Aō ilo jikin in, Irooj ej ba."
                },
                {
                    "number": 28,
                    "text": "Ak karreoik būruōm̧ Im̧aō; innām kwōn ilo̧k ilo aolepān laļ, im kwaļo̧k naan kōn gospel eo Aō n̄an aolep armej ro rejjan̄in kar bōk e;"
                },
                {
                    "number": 29,
                    "text": "Im eo ej tōmak im ej peptaij enaaj mour, im eo ej jab tōmak, im ej jab peptaij, enaaj jako."
                },
                {
                    "number": 30,
                    "text": "Bwe n̄an kom̧, Jon̄oulruo ro, im er, Presidency eo Kein Kajuon, ro kar jitōn̄ er ippam̧ bwe ren am rikōkapilōklōk im am ritōl, kajoor eo an priesthood eo kar lewōj, n̄an raan ko āliktata im n̄an iien eo āliktata, eo me ilo e ej tarlep in tōrean iien bōk ko,"
                },
                {
                    "number": 31,
                    "text": "Kajoor eo kom̧ij kabwijere, ej ekkejeltok ippān aolep ro rekar bōke juon tōrean iien bōk eddo ilo jabdewōt iien jān jinoin kōm̧anm̧an eo;"
                },
                {
                    "number": 32,
                    "text": "Bwe em̧ool Ij ba n̄an kom̧, ki ko an tōrean bōk eddo in, eo kom̧ ar bōk e, eaar wanlaļtak jān ro jemāmi, im āliktata ian aolep, kar jilkinlaļtak jān lan̄ n̄an kom̧."
                },
                {
                    "number": 33,
                    "text": "Em̧ool Ij ba n̄an kom̧, lo ekōjkan an ļap kūr eo ami. Karreoik būruōmi im men ko ballemi, n̄e bōtōktōkin epepen in ab aikuji jān peimi."
                },
                {
                    "number": 34,
                    "text": "Kom̧in tiljek m̧ae Aō itok, bwe em̧ōkaj Aō itok; im wōņāān eo jān Eō ippa n̄an kōļļāik kajjojo armej enaaj ekkar n̄an jerbal ko an. N̄a Alpa im Omega. Amen."
                }
            ]
        },
        "/study/scriptures/dc-testament/dc/113": {
            "uri": "/study/scriptures/dc-testament/dc/113",
            "title": "Katak im Bujen Ko 113",
            "data_type": "chapter",
            "chapter_name": "Jekjōn 113",
            "chapter_summary": [
                "1–6, Kijeneļap in Jesse, ājib eo ej itok jān e, im okran Jesse kar kwaļo̧ki; 7–10, Bwe ko rejjeplōklōk in Zaion ewōr aer jim̧we n̄an priesthood eo im rej kūr er n̄an bar ro̧o̧ltok n̄an Irooj."
            ],
            "verses": [
                {
                    "number": 1,
                    "text": "Won ej Kijeneļap in Jesse eo kōnono kake ilo eoon kein 1, 2, 3, 4 im 5 ilo jebta 11 in Aiseia?"
                },
                {
                    "number": 2,
                    "text": "Em̧ool āindein Irooj ej ba: Ej Kraist."
                },
                {
                    "number": 3,
                    "text": "Ra ājib eo kōnono kake ilo eoon juon in jebta 11 in Aiseia, eo enaaj kar itok jān Dāpdep in Jesse?"
                },
                {
                    "number": 4,
                    "text": "Lo, āindein Irooj ej ba: Ej juon rikarejar ilo pā ko pein Kraist, eo ej jidik bwijjin Jesse barāinwōt m̧ōttan Ipreim, ak jān m̧weo im̧ōn Josep, eo ioon em̧ōj door ekanooj in ļap kajoor."
                },
                {
                    "number": 5,
                    "text": "Ta okaran Jesse eo kōnono kake ilo eoon eo kein kajon̄oul in jebta 11?"
                },
                {
                    "number": 6,
                    "text": "Lo, āindein Irooj ej ba, ej eo bwijjin Jesse, barāinwōt bwijjin Josep, eo n̄an e ejim̧we bwe en an priesthood eo, im ki ko an aelōn̄ in kiin̄ eo, n̄an juon flag, im n̄an ae eo an armej ro Aō ilo raan ko āliktata."
                },
                {
                    "number": 7,
                    "text": "Kajjitōk ko jān Elias Higbee: Ta meļeļein naan in jiron̄ eo ilo Aiseia 52 jebta, eoon 1, eo ej ba: Kwōn kōņak kajoor eo am, O Zaion—im armej ōt Aiseia ekar ekkōnono kake er?"
                },
                {
                    "number": 8,
                    "text": "Eaar ekkōnono kōn ro im Anij enaaj kūr er ilo raan ko āliktata, ro renaaj kar kabwijer kajoor eo an priesthood eo n̄an bar bōktok Zaion, im lo̧mo̧o̧ren eo an Israel; im n̄an kōņake kajoor eo an ej n̄an kōņake maron̄ eo an priesthood eo, eo lio, Zaion, ewōr an jim̧we n̄an e jān bwij eo an; barāinwōt n̄an kōro̧o̧l e n̄an kajoor eo me ekar jako jān lio."
                },
                {
                    "number": 9,
                    "text": "Ta jen meļeļe kōn an Zaion an aikuj make jeļat jān kworan kōnwaan; 2 eoon?"
                },
                {
                    "number": 10,
                    "text": "Jeaikuj meļeļe bwe m̧ōttan ko rejjeplōklōk rej kōketak er n̄an ro̧o̧ltok n̄an Irooj jān ijo rekar wōtlo̧k ie; eo eļan̄n̄e rej kōm̧m̧ane, kallim̧ur eo an Irooj ej bwe E naaj ekkōnono n̄an er, ak leļo̧k n̄an er revelesōn. Lale eoon kein 6, 7, im 8. Kworak kein an kōnwaan rej kalia ko an Anij ioon lio, ak m̧ōttan ko an Israel ilo tam̧m̧we in ejjeplōklōk eo aer ilubwiljin ro riAelōn̄ ko."
                }
            ]
        },
        "/study/scriptures/dc-testament/dc/114": {
            "uri": "/study/scriptures/dc-testament/dc/114",
            "title": "Katak im Bujen Ko 114",
            "data_type": "chapter",
            "chapter_name": "Jekjōn 114",
            "chapter_summary": [
                "1–2, Kūr ko ilo Kabun̄ im kabwijeri jān ro rej jab tiljek naaj liļo̧k n̄an ro jet."
            ],
            "verses": [
                {
                    "number": 1,
                    "text": "Em̧ool āindein Irooj ej ba: Ej mālōtlōt ilo N̄a bwe karejera Devid W. Patten, bwe en kadedeļo̧k aolep jerbal ko an ilo wōt iien eo em̧ōkaj emaron̄ kōm̧m̧ane, im kōm̧m̧ane juon wāween kōmaatiļo̧k m̧weiuk ko an, bwe en maron̄ kōm̧m̧ane juon mijen n̄an Eō jinoin rak in ej itok, im kobaļo̧k ippān ro jet, em̧ool jon̄oulruo ekitbuuji e, n̄an kam̧ool kōn Eta im bōkiļo̧k naan ko rem̧m̧an n̄an aolepān laļ."
                },
                {
                    "number": 2,
                    "text": "Bwe em̧ool āindein Irooj ej ba, bwe toun wōt an wōr ro ilubwiljimi rej kaarmejjete Eta, ro jet naaj katōte er ilo ijo jikier im bōk bisoprik eo aer. Amen."
                }
            ]
        },
        "/study/scriptures/dc-testament/dc/115": {
            "uri": "/study/scriptures/dc-testament/dc/115",
            "title": "Katak im Bujen Ko 115",
            "data_type": "chapter",
            "chapter_name": "Jekjōn 115",
            "chapter_summary": [
                "1–4, Irooj en ņa etan kabun̄ eo An Kabun̄ eo an Jisōs Kraist im Armej ro Rekwōjarjar ilo Raan ko Āliktata; 5–6, Zaion im stake ko an jikin ko n̄an jojomar im likōpejn̄ak n̄an Ro Rekwōjarjar; 7–16, Ro Rekwōjarjar kar jiron̄ er n̄an kalōk juon im̧ōn Irooj ilo Far West; 17–19, Josep Smith ej kabwijeri ki ko an aelōn̄ in Anij ioon laļ."
            ],
            "verses": [
                {
                    "number": 1,
                    "text": "Em̧ool āindein Irooj ej ba n̄an eok, karejera Josep Smith, Jun., im barāinwōt karejera Sidney Rigdon, im barāinwōt karejera Hyrum Smith, im rikōkapilōklōk ro ami ro rej im naaj jitōn̄e er tokālik;"
                },
                {
                    "number": 2,
                    "text": "Im barāinwōt n̄an eok, karejera Edward Partridge, im rikōkapilōklōk ro an;"
                },
                {
                    "number": 3,
                    "text": "Im barāinwōt n̄an ro karejera retiljek rej jān ko̧o̧njeļ eo eutiej an kabun̄ eo Aō ilo Zaion, bwe āindein e naaj etan, im n̄an aolep elder ro im armej ro Aō jān Kabun̄ eo an Jisōs Kraist im Armej ro Rekwōjarjar ilo Raan ko Āliktata, rejjeplōklōk ijoko rettoļo̧k ilo aolepān laļ;"
                },
                {
                    "number": 4,
                    "text": "Bwe āindein naaj etan Kabun̄ eo Aō ilo raan ko āliktata, em̧ool Kabun̄ eo an Jisōs Kraist im Armej ro Rekwōjarjar ilo Raan ko Āliktata."
                },
                {
                    "number": 5,
                    "text": "Em̧ool Ij ba n̄an kom̧ aolep: Kom̧in jerkak im erromaakļo̧k, bwe meram eo ami en juon jon̄ok n̄an laļ ko;"
                },
                {
                    "number": 6,
                    "text": "Im bwe kuktok eo ippān doon ioon āneen Zaion, im ioon stake ko an, en maron̄ n̄an juon jojomar, im n̄an juon likōpejn̄ak jān lan̄ eo, im jān libabne n̄e naaj lutōkleplepļo̧k ilo ejjeļo̧k kāre ioon aolepān laļ."
                },
                {
                    "number": 7,
                    "text": "Jikin kwelo̧k eo, Far West, en juon jikin eo ekwōjarjar im kōjenolo̧ke n̄an Eō; im naaj etan ekwōjarjar tata, bwe ijo me kom̧ij jutak ioon ekwōjarjar."
                },
                {
                    "number": 8,
                    "text": "Kōn menin, Ij jiron̄ kom̧ n̄an kalōk juon em̧ n̄an Eō, n̄an kuktok ippān doon eo an ro rekwōjarjar Aō, bwe ren maron̄ kabun̄-jar n̄an Eō."
                },
                {
                    "number": 9,
                    "text": "Im en wōr juon jinoin jerbal in, im juon pedped in, im juon jerbal in kōpooje, ilo rak in ej itok;"
                },
                {
                    "number": 10,
                    "text": "Im jinoin ej kōm̧m̧an ilo raan eo kein kāāmen ij Juļae in laļ; im jān iien en m̧aanļo̧k armej ro Aō ren jerbal ilo laļn̄ijn̄ij n̄an kalōk juon m̧weo n̄an Eta;"
                },
                {
                    "number": 11,
                    "text": "Im ilo juon iiō jān rainin ren bar jinoe katōt foundasōn eo an m̧weo Im̧ō."
                },
                {
                    "number": 12,
                    "text": "Āindein ren jān iien en m̧aanļo̧k jerbal ilo laļn̄ijn̄ij m̧ae an naaj dedeļo̧k, jān dekā in jabōn em̧ eo ie n̄an bōrwaj eo ie, m̧ae iien enaaj ejjeļo̧k jabdewōt men ej jan̄in dedeļo̧k."
                },
                {
                    "number": 13,
                    "text": "Em̧ool Ij ba n̄an kom̧, jab kōtļo̧k bwe karejera Josep, im jab karejera Sidney, im jab karejera Hyrum, deļo̧n̄e ilo m̧uri ļo̧k wōt kōn ekkal eo an m̧weo n̄an Eta;"
                },
                {
                    "number": 14,
                    "text": "A kōtļo̧k bwe juon em̧ en ekkal n̄an Eta ekkar n̄an jon̄ok eo me I naaj kwaļo̧k n̄an er."
                },
                {
                    "number": 15,
                    "text": "Im eļan̄n̄e armej ro Aō reban kalōke ekkar n̄an jon̄ok eo me I naaj kwaļo̧k n̄an presidency eo aer, I ban bōke ilo peier."
                },
                {
                    "number": 16,
                    "text": "A eļan̄n̄e armej ro Aō rej kalōke ekkar n̄an jon̄ok eo me I naaj kwaļo̧ke n̄an presidency eo aer, em̧ool karejera Josep im rikōkapilōklōk ro an, innām I naaj bōk e ilo pein armej ro Aō."
                },
                {
                    "number": 17,
                    "text": "Im bar juon alen, em̧ool Ij ba n̄an kom̧, ej ankilaō bwe jikin kwelo̧k in Far West en ekkal m̧ōkaj jān kuktok eo an ro rekwōjarjar Aō;"
                },
                {
                    "number": 18,
                    "text": "Im barāinwōt bwe jikin ko jet ren jitōn̄i n̄an stake ko ilo ijoko ipeļaakin ijin, āinwōt naaj kwaļo̧ki n̄an karejera Josep, jān iien n̄an iien."
                },
                {
                    "number": 19,
                    "text": "Bwe lo, I naaj pād ippān, im I naaj kokwōjarjar e im̧aan armej raņ; bwe n̄an e Iaar liļo̧k ki ko an aelōn̄ in kiin̄ in im jerbal in. Em̧ool āindein. Amen."
                }
            ]
        },
        "/study/scriptures/dc-testament/dc/116": {
            "uri": "/study/scriptures/dc-testament/dc/116",
            "title": "Katak im Bujen Ko 116",
            "data_type": "chapter",
            "chapter_name": "Jekjōn 116",
            "verses": [
                {
                    "number": 1,
                    "text": "Bat Spring etan jān Irooj ej Adam-ondai-Aman, kōnke, ej ba, ej jikin eo ijo Adam enaaj itok n̄an lotok armej ro an, ak Raan ko Etto enaaj jijet, āinwōt kar kōnono jān Daniel rikanaan eo."
                }
            ]
        },
        "/study/scriptures/dc-testament/dc/117": {
            "uri": "/study/scriptures/dc-testament/dc/117",
            "title": "Katak im Bujen Ko 117",
            "data_type": "chapter",
            "chapter_name": "Jekjōn 117",
            "chapter_summary": [
                "1–9, Ro karejeran Irooj rej jab aikuj ankoņaki men ko an kanniōk, bwe “ta in m̧weiuk n̄an Irooj?”; 10–16, Ren eļļo̧k jān jab kaorōk jetōb, im katok ko aer renaaj ekwōjarjar n̄an Irooj."
            ],
            "verses": [
                {
                    "number": 1,
                    "text": "Em̧ool āindein Irooj ej ba n̄an karejera William Marks, im barāinwōt n̄an karejera Newel K. Whitney, ren kadedeļo̧k jerbal ko aer m̧ōkaj im ito-itak jān āneen Kirtland, m̧okta jān N̄a, Irooj ij bar jilkinļo̧k sno ko ioon laļ."
                },
                {
                    "number": 2,
                    "text": "Erro en ruj, im jerkak, im waļo̧ktok, im jab pād, bwe N̄a, Irooj, Ij ba."
                },
                {
                    "number": 3,
                    "text": "Kōn menin, eļan̄n̄e rej pād enaaj jamin em̧m̧an n̄an er."
                },
                {
                    "number": 4,
                    "text": "Erro en ukeļo̧k jān aolep jero̧wiwi ko aerro, im jān aolep ikdeelel in ankoņak ko aerro, Im̧aō, Irooj ej ba; bwe ta in m̧weiuk n̄an Eō? Irooj ej ba."
                },
                {
                    "number": 5,
                    "text": "M̧weiuk ko ilo Kirtland ren ukōti n̄an kōļļāik m̧uri ko, Irooj ej ba. Ren kōtļo̧ki, Irooj ej ba, im jabdewōt ej pād wōt, en pād wōt ilo peimi, Irooj ej ba."
                },
                {
                    "number": 6,
                    "text": "Bwe ej jab wōr Ippa bao ko in mejatoto, im barāinwōt ek ko in lo̧jet, im mennin mour awiia ko in toļ ko ke? Iaar jab kōm̧m̧ane laļ ke? Ij jab kabwijer jibadbad ko an aolep jarin tariņae ko an laļ ko in laļ ke?"
                },
                {
                    "number": 7,
                    "text": "Kōn menin, I ban kōm̧m̧an ke bwe jikin ko relo̧urō n̄an juļ im n̄an ebbōl, im n̄an le ilo kanooj kouwa? Irooj ej ba."
                },
                {
                    "number": 8,
                    "text": "Ejjeļo̧k jikin ebwe ioon toļ ko in Adam-ondai-Aman, im ioon meļaaj ko in Olaha Shinehah, ak āneo ijo Adam eaar jokwe, bwe kom̧in ankoņake men eo me ej pilin̄ wōt, im kajekdo̧o̧n men ko reddoļo̧k ke?"
                },
                {
                    "number": 9,
                    "text": "Kōn menin, wanlōn̄tak n̄an āneo āneen armej ro Aō, em̧ool Zaion."
                },
                {
                    "number": 10,
                    "text": "Kōtļo̧k rikarejera William Marks bwe en tiljek ioon jet men ko, im enaaj irooj ioon elōn̄. E en tōl ilubwiljin armej ro Aō ilo jikin kwelo̧k in Far West, im e en jeraam̧m̧an kōn kōjeraam̧m̧an ko an armej ro Aō."
                },
                {
                    "number": 11,
                    "text": "Rikarejera Newel K. Whitney en jook kōn ro doon Nikolas im kōn aolep mennin jōjō ko aer rettino, im kōn aolep an jab kaorōk jetōb Im̧aō, Irooj ej ba, im wanlōn̄ļo̧k n̄an āneen Adam-ondai-Aman, im en juon bisop n̄an armej ro Aō, Irooj ej ba, jab ilo āt ak ilo kōm̧m̧an, Irooj ej ba."
                },
                {
                    "number": 12,
                    "text": "Im bar juon alen, Ij ba n̄an kom̧, Ij keememej karejera Oliver Granger; lo, em̧ool Ij ba n̄an e bwe etan enaaj pād ilo ememej ekwōjarjar jān epepen n̄an epepen, indeeo im indeeo, Irooj ej ba."
                },
                {
                    "number": 13,
                    "text": "Kōn menin, e en niknik kate kōn lo̧mo̧o̧ren eo an Presidency eo Kein Kajuon an Kabun̄ eo Aō, Irooj ej ba; im n̄e ej wōtlo̧k enaaj bar jerkak, bwe katok eo an naaj ekwōjarjarļo̧k n̄an Eō jān ļapļo̧k eo an, Irooj ej ba."
                },
                {
                    "number": 14,
                    "text": "Kōn menin, e en wanlōn̄tak ijin m̧ōkaj, n̄an āneen Zaion; im ilo iien eo ekkar naaj kōm̧m̧an bwe en juon riwiakake n̄an Eta, Irooj ej ba, n̄an em̧m̧anļo̧k an armej ro Aō."
                },
                {
                    "number": 15,
                    "text": "Kōn menin en ejjeļo̧k armej ej dike rikarejera Oliver Granger, a kōjeraam̧m̧an ko an armej ro Aō ren pād ioon indeeo im indeeo."
                },
                {
                    "number": 16,
                    "text": "Im bar juon alen, em̧ool Ij ba n̄an kom̧, aolep ro rikarejera ilo āneen Kirtland ren keememej Irooj aer Anij, im m̧weo Im̧ō barāinwōt, n̄an kōjparok im oņaake bwe en ekwōjarjar, im n̄an kadiwōjļo̧k ro rej wia kōn m̧ani ilo iien eo ekkar, Irooj ej ba. Em̧ool āindein. Amen."
                }
            ]
        },
        "/study/scriptures/dc-testament/dc/118": {
            "uri": "/study/scriptures/dc-testament/dc/118",
            "title": "Katak im Bujen Ko 118",
            "data_type": "chapter",
            "chapter_name": "Jekjōn 118",
            "chapter_summary": [
                "1–3, Irooj enaaj kakke aikuj ko an baam̧le ko an Jon̄oulruo ro; 4–6, Peļļo̧k ilo Jon̄oulruo rej kanni."
            ],
            "verses": [
                {
                    "number": 1,
                    "text": "Em̧ool, āindein Irooj ej ba: Juon kwelo̧k en kōm̧m̧an kiiō wōt; Jon̄oulruo ro ren ko̧koņ er; im em̧m̧aan ro rej ijjitōn̄ n̄an bōk jikin ro em̧ōj aer kar wōtlo̧k."
                },
                {
                    "number": 2,
                    "text": "Rikarejera Tomas en pād wōt n̄an jidik iien ilo āneen Zaion, n̄an kabun̄bun̄ļo̧k naan eo Aō."
                },
                {
                    "number": 3,
                    "text": "Bwein jar eo en wōnm̧aanļo̧k wōt im kwaļo̧k naan jān awa en, im eļan̄n̄e renaaj kōm̧m̧ane men in ilo aolep ettā in bōro, ilo ineem̧m̧an im ettā, im kijenmej, N̄a, Irooj, Ij leļo̧k n̄an er juon kallim̧ur bwe Inaaj kakke aikuj ko an baam̧le ko aer; im juon kōjām ewōr tokjān enaaj peļļo̧k n̄an er, jān iien eo m̧aanļo̧k."
                },
                {
                    "number": 4,
                    "text": "Im jinoin rak eo ej itok ren likūt ijin im ilo̧k ioon dān ko reļļap, im ijeņ renaaj kajeededļo̧k gospel eo Aō, tarlep eo an, im kam̧ool kōn Eta."
                },
                {
                    "number": 5,
                    "text": "Ren likūt ro rekwōjarjar Aō ilo jikin kwelo̧k in Far West, ilo ron̄ouljiljino raan in Eprōļ in ej itok, ioon ijo jikin kalōke m̧weo Im̧ō, Irooj ej ba."
                },
                {
                    "number": 6,
                    "text": "Rikarejera Jon Taylor, im barāinwōt rikarejera Jon E. Page, im barāinwōt rikarejera Wilford Woodruff, im barāinwōt rikarejera Willard Richards, bwe ren jitōn̄e er n̄an kanne ijoko jikin ro rekar wōtlo̧k, im ren bōk ennaan eo jān kabun̄ kōn ijjitōn̄ in aer."
                }
            ]
        },
        "/study/scriptures/dc-testament/dc/119": {
            "uri": "/study/scriptures/dc-testament/dc/119",
            "title": "Katak im Bujen Ko 119",
            "data_type": "chapter",
            "chapter_name": "Jekjōn 119",
            "chapter_summary": [
                "1–5, Ro Rekwōjarjar ren kōļļāik ļapļo̧k in men ko m̧weiier innām leļo̧k, āinwōt m̧ōttan-jon̄oul, juon-m̧ōttan-jon̄oul in ļapļo̧k eo aer kajjojo iiō; 6–7, Kooj in ba kake enaaj kokwōjarjar āneen Zaion."
            ],
            "verses": [
                {
                    "number": 1,
                    "text": "Em̧ool, āindein Irooj ej ba, I aikuji aolep ļapļo̧k in men ko m̧weiier n̄an likūti ilo pein bisop eo an kabun̄ eo Aō ilo Zaion,"
                },
                {
                    "number": 2,
                    "text": "N̄an ekkal eo an m̧weo Im̧ō, im n̄an kōm̧m̧ane foundasōn eo an Zaion im n̄an priesthood eo, im n̄an m̧uri ko an Presidency eo an Kabun̄ eo Aō."
                },
                {
                    "number": 3,
                    "text": "Im en̄in enaaj jinoin m̧ōttan-jon̄oul an armej ro Aō."
                },
                {
                    "number": 4,
                    "text": "Im ālikin men in, ro āindein em̧ōj aer leļo̧k m̧ōttan-jon̄oul renaaj kōļļāik juon-m̧ōttan-jon̄oul jān aolep ļapļo̧k eo aer kajjojo iiō; im mennin enaaj kien jamin kōm̧akūti n̄an er indeeo, n̄an priesthood eo ekwōjarjar Aō, Irooj ej ba."
                },
                {
                    "number": 5,
                    "text": "Em̧ool Ij ba n̄an kom̧, enaaj kūrm̧ool bwe aolep ro rej aintok doon n̄an āneen Zaion renaaj leļo̧k m̧ōttan-jon̄oul jān ļapļo̧k in men ko m̧weiier, im renaaj kōjparok kien in, ak naaj jab lo er tōllo̧ke n̄an pād ilubwiljimi."
                },
                {
                    "number": 6,
                    "text": "Im Ij ba n̄an kom̧, eļan̄n̄e armej ro Aō rej jab kōjparok kien in, n̄an kokwōjarjar e, im jān kien in kokwōjarjar āneen Zaion n̄an Eō, bwe kakien ko Aō im ekajet ko Aō ren maron̄ kōjparoki, bwe en maron̄ ekwōjarjar tata, lo, em̧ool Ij ba n̄an kom̧, e ban naaj juon āneen Zaion n̄an kom̧."
                },
                {
                    "number": 7,
                    "text": "Im en̄in enaaj juon jon̄ok n̄an aolep stake ko an Zaion. Em̧ool āindein. Amen."
                }
            ]
        },
        "/study/scriptures/dc-testament/dc/120": {
            "uri": "/study/scriptures/dc-testament/dc/120",
            "title": "Katak im Bujen Ko 120",
            "data_type": "chapter",
            "chapter_name": "Jekjōn 120",
            "verses": [
                {
                    "number": 1,
                    "text": "Em̧ool, āindein Irooj ej ba, iien eo kiiō emoottok, bwe enaaj kōm̧akūtkūt in juon ko̧o̧njeļ, ejaak in Presidency eo Kein Kajuon an Kabun̄ eo Aō, im in bisop eo im ko̧o̧njeļ eo an, im jān ko̧o̧njeļ eo eutiej Aō; im jān Ainikiō make n̄an er, Irooj ej ba. Em̧ool āindein. Amen."
                }
            ]
        },
        "/study/scriptures/dc-testament/dc/121": {
            "uri": "/study/scriptures/dc-testament/dc/121",
            "title": "Katak im Bujen Ko 121",
            "data_type": "chapter",
            "chapter_name": "Jekjōn 121",
            "chapter_summary": [
                "1–6, Rikanaan eo ej akweļap n̄an Irooj kōn en̄taan eo an Ro Rekwōjarjar; 7–10, Irooj ej ekkōnono aenōm̧m̧an n̄an e; 11–17, Lia ej aolep ro rej lelōn̄tak kūr ko reriab in bōd ņae armej ro an Irooj; 18–25, Er eban wōr aer jim̧we n̄an priesthood eo im renaaj jako; 26–32, Revelesōn ko reaiboojoj kar kallim̧uri n̄an ro ren kijenmej ilo peran; 33–40, Etke elōn̄ kūri er im jet wōt kāālete er; 41–46, Aikujin kōjerbale priesthood eo ilo jim̧we wōt."
            ],
            "verses": [
                {
                    "number": 1,
                    "text": "O Anij, kwo pād ia? Im ia eo em̧ nuknuk eo ej kalbubu jikin tilekek eo Am?"
                },
                {
                    "number": 2,
                    "text": "Ewi toun naaj an Peim tōt wōt, im M̧ājam̧, aaet māj ko Mejam̧ rerreo, lo jān lan̄ ko ejjeļo̧k jem̧ļo̧kier bōd ko ņae armej ro Am̧ im ko ņae ro karejeram̧, im an ikkūr ko aer deili Lo̧jiln̄ūm̧?"
                },
                {
                    "number": 3,
                    "text": "Aaet, O Irooj, ewi toun naaj aer en̄taan kōn bōd kein im kebiōp kein rerupe kakien, m̧okta jān an Būruōm̧ naaj meoeo kake er, im aolepān Am̧ em̧m̧akūt kōn tūriam̧o kake kōn er?"
                },
                {
                    "number": 4,
                    "text": "O Irooj Anij Ekajoor Bōtata, rikōm̧anm̧an in lan̄, laļ, lo̧jet ko, im in aolep men ko kobbaer, im eo ej kajebwābweik im peek devil eo, im mo̧jen eo emarok im enijōk an Sheol—erļo̧keļo̧k Peim; Mejam̧ en kabejļo̧k; em̧ nuknuk eo Am̧ en wanlōn̄ļo̧k; jikin tilekek eo Am̧ en jab ņojakļo̧k wōt; Lo̧jiln̄ūm̧ en ron̄jake; Buruōm̧ en meoeo, im aolepān Am̧ en em̧m̧akūt kōn tūriam̧o kake n̄an kōm."
                },
                {
                    "number": 5,
                    "text": "Am̧ inepata en urur ņae rikōjdat ro am; im, ilo illu eo an Būruōm̧, kōn jāje eo Am̧ idenoņeik kōm jān bōd kein ņae kōm."
                },
                {
                    "number": 6,
                    "text": "Keememej ro rekwōjarjar ren̄taan Am̧, O am Anij; im ro karejeram̧ renaaj m̧ōņōņō ilo Etam̧ indeeo."
                },
                {
                    "number": 7,
                    "text": "Nejū m̧aan, aenōm̧m̧an en n̄an am; mennin jum̧ae kein am im en̄taan kein am renaaj n̄an jidik wōt iien;"
                },
                {
                    "number": 8,
                    "text": "Innām, eļan̄n̄e kwo naaj kijejetoiki em̧m̧an, Anij enaaj kotak eok ijo eutiej; kwo naaj anjo̧ ioon aolep rijum̧ae ro am."
                },
                {
                    "number": 9,
                    "text": "Ro jeram̧ rej jutak ippam̧, im renaaj nebar eok bar juon alen kōn bōro ko remāāņāņ im pā ko relem̧ōņōņō."
                },
                {
                    "number": 10,
                    "text": "Kwe kwo jan̄in āinwōt Job; ro jeram̧ rej jab akwāālel ņae eok, im jab ņa ruōm̧ kōn bōd, āinwōt rekar kōm̧m̧an n̄an Job."
                },
                {
                    "number": 11,
                    "text": "Im ro rej ņa ruōm̧ kōn bōd, kōjatdikdik eo aer enaaj m̧adeon̄eon̄, im kōtmāne ko aer renaaj ōnļo̧k āinwōt m̧ōļawi in bon̄ ej ōnļo̧k im̧aan koonaļ ko rebwil n̄e ej taktok;"
                },
                {
                    "number": 12,
                    "text": "Im barāinwōt bwe Anij Eaar door Pein im sil eo An n̄an ukōti iien ko im tōre ko, im n̄an kapiloik ļōmņak ko aer, bwe ren maron̄ jab meļeļe jerbal ko An rekabwilōn̄lōn̄; bwe En maron̄ idajon̄jon̄e er barāinwōt im bōk er ilo jerbal in m̧oņ eo aer make;"
                },
                {
                    "number": 13,
                    "text": "Barāinwōt kōnke burueer raankeke, im men ko me rem̧ōņōņō in bōktok ioon ro jet, im iakwe n̄an kaen̄taan ro jet, en maron̄ itok ioer make n̄an lukkuun eddo in tata;"
                },
                {
                    "number": 14,
                    "text": "Bwe ren maron̄ rup burueer barāinwōt, im kōjatdikdik ko aer ren maron̄ m̧wijkōk;"
                },
                {
                    "number": 15,
                    "text": "Im ej jab lōn̄ iiō jān iien in, er im ro ineer naaj pookļo̧k er jān ium̧win lan̄, Anij ej ba, bwe ejjeļo̧k juon iaer ej pād n̄an jutak iturin wōrwōr eo."
                },
                {
                    "number": 16,
                    "text": "Lia ej aolep ro renaaj kotak jim̧win neer ņae ro Iaar kapit er, Irooj ej ba, im lam̧ōj rekar jero̧wiwi ak rekar jab jero̧wiwi Im̧aō, Irooj ej ba, ak rekar kōm̧m̧ane men eo me ekkar ilo Meja, im men eo me Iaar jiron̄ er."
                },
                {
                    "number": 17,
                    "text": "A ro rej lam̧ōj bōd rej kōm̧m̧ane kōnke er rej rikarejeran jero̧wiwi, im er make rej ro nejin kipiliia."
                },
                {
                    "number": 18,
                    "text": "Im ro rej kanejnej riab ņae ro karejera, bwe ren maron̄ bōkļo̧k er ilo ineen kōm̧akoko im mej—"
                },
                {
                    "number": 19,
                    "text": "Wo n̄an er; kōnke rekar ļōkatipi ro reddik Aō naaj kanooj m̧wijitļo̧k er jān kain̄i ko an m̧weo Im̧ō."
                },
                {
                    "number": 20,
                    "text": "Iep eo aer ejjāmin obrak, m̧ōko im̧weer im im̧ōn mennin mour ko aer renaaj jeepepļo̧k, im er make naaj matōrtōre er jān ro rekar m̧oņe er."
                },
                {
                    "number": 21,
                    "text": "Er eban wōr aer jim̧we n̄an priesthood eo, im jab ro ineer tok ālikier jān epepen n̄an epepen."
                },
                {
                    "number": 22,
                    "text": "En kar em̧m̧anļo̧k n̄an er n̄e juon dekā irir eaar lokjak ikōnwaer, im rej maļon̄ ilo m̧wilaļ ko in lo̧meto."
                },
                {
                    "number": 23,
                    "text": "Wo n̄an aolep ro rej kabwilōn̄lōn̄e armej ro Aō, im lukwarkware, im urore, im kam̧ool ņae er, Irooj in Inelep eo ej ba; juon epepen in jedpānit viper ko eban jo̧o̧r jān ko̧kkure an hell."
                },
                {
                    "number": 24,
                    "text": "Lo, Meja rej loe im jeļā aolep jerbal ko aer, im Iaar jabwiki juon ekajet einnitōt ilo tōre eo an, n̄an er aolep;"
                },
                {
                    "number": 25,
                    "text": "Bwe ewōr juon iien jitōn̄e n̄an armej otemjej, ekkar n̄an naaj wāween jerbal ko an."
                },
                {
                    "number": 26,
                    "text": "Anij enaaj lewōj n̄an eok jeļāļo̧kjeņ jān Jetōb Kwōjarjar eo An, aaet, jān mennin letok eo jab maron̄ kōmmeļeļeiki an Jetōb Kwōjarjar, eo jan̄in kar kwaļo̧k e jān jinoin kar laļ m̧ae kiiō;"
                },
                {
                    "number": 27,
                    "text": "Eo ro jemād rekar kōttare kōn eļap kōtmāne bwe en kwaļo̧ke ilo iien ko āliktata, eo ļōmņak ko aer eaar m̧alōkļo̧k jān enjeļ raņ, āinwōt kar jabwiki n̄an tarlep in aiboojoj eo aer;"
                },
                {
                    "number": 28,
                    "text": "Juon iien ej itok eo ilo e ejjeļo̧k naaj dāpiji, eļan̄n̄e ewōr juon wōt Anij ak elōn̄ anij raņ, renaaj alikkar."
                },
                {
                    "number": 29,
                    "text": "Aolep tūroon ko im mo̧jen ko, tōln̄an ko im kajoor ko, naaj kwaļo̧ki im likūti ioon aolep ro rekar kijenmej ilo peran kōn gospel eo an Jisōs Kraist."
                },
                {
                    "number": 30,
                    "text": "Im barāinwōt, eļan̄n̄e ewōr tōrerein ko likūti n̄an lan̄ ko ak n̄an meto ko, ak n̄an āne em̧ōrā, ak n̄an al, allōn̄, ak iju ko—"
                },
                {
                    "number": 31,
                    "text": "Aolep iien erro̧o̧lo̧l ko aer, aolep raan ko karōke, allōn̄ ko, im iiō ko, im aolep raan ko in raan ko aer, allōn̄ ko, im iiō ko, im aolep aiboojoj ko aer, kakien ko, im iien ko kajejjeti, naaj kwaļo̧ki ilo raan ko in tarlep in tōrean iien bōk eddo ko—"
                },
                {
                    "number": 32,
                    "text": "Ekkar n̄an men eo kar kōmālimi ilubwiljin Ko̧o̧njeļ eo an Anij Ejjeļo̧k Jem̧ļo̧kin an aolep anij ro jet m̧okta jān an kar laļ, bwe en jabwiki n̄an dedeļo̧k eo im n̄an jem̧ļo̧kin, n̄e armej otemjej renaaj deļo̧n̄ļo̧k ilo im̧aan Mejān indeeo im ilo kakkije eo An."
                },
                {
                    "number": 33,
                    "text": "Ewi toun an maron̄ dān ko rej ibebtok ettoon wōt? Ta kajoor eo enaaj dāpij lan̄ ko? Ejja āinwōt an pen an armej erļo̧ke pein jidikdik n̄an kabbōjrake Missouri reba ilo kooj eo an em̧ōj karōke, ak n̄an ukōte lōn̄ļo̧k, āinwōt n̄an kapan̄ Eo Ekajoor Bōtata jān lutōklaļtak jeļāļo̧kjeņ jān lan̄ ioon bōran Ro Rekwōjarjar ilo Raan Ko Āliktata."
                },
                {
                    "number": 34,
                    "text": "Lo, elōn̄ ro kūri er, a jet wōt kāālete er. Im etke kar jab kāālete er?"
                },
                {
                    "number": 35,
                    "text": "Kōnke burueer rej kanooj likūti ioon men ko an laļ in, im jibadek utiej ko an armej raņ, bwe rej jab meļeļe katak in wōt—"
                },
                {
                    "number": 36,
                    "text": "Bwe jim̧we ko an priesthood rej ekkejelļo̧k im jamin jekadļo̧k jān kajoor ko an lan̄, im bwe kajoor ko an lan̄ jab maron̄ kajeikiki ak kōm̧akūtkūti ak ioon wōt pedped ko an wānōk."
                },
                {
                    "number": 37,
                    "text": "Bwe ren maron̄ likūti iood, e m̧ool; a n̄e jej kate kōj n̄an kalbubu jero̧wiwi ko ad, ak n̄an kabun̄-būruōn juwa eo ad, kōttōpar ko ad rewaan, ak n̄an kōjerbal ankoņak ak bōkjab ak kipel ioon jetōb ko an ro nejin armej raņ, ilo jabdewōt jekjek in jab wānōk, lo, lan̄ ko make rej jenļo̧k; Jetōb eo an Irooj ej būrom̧ōj; im n̄e ej jenļo̧k, Amen n̄an priesthood eo ak maron̄ eo an ļeo."
                },
                {
                    "number": 38,
                    "text": "Lo, m̧okta jān an kile, ļeo em̧ōj kōmake ian, n̄an bwijļo̧ki men ko rekkan̄, n̄an matōrtōre ro rekwōjarjar, im n̄an tariņaeik Anij."
                },
                {
                    "number": 39,
                    "text": "Jekar ekkatak jān imminene kabbūrom̧ōjm̧ōj bwe ej paotokin im jekjek in enan̄in aolep armej raņ, ilo iien eo wōt rej bōk jidik maron̄, āinwōt aer bōklōkōt, renaaj kanooj m̧ōkaj im jino n̄an kōjerbal bōkjab ej jab wānōk."
                },
                {
                    "number": 40,
                    "text": "Āindein elōn̄ kūri er, a jet wōt kāālete er."
                },
                {
                    "number": 41,
                    "text": "Ejjeļo̧k kajoor ak jelōt emaron̄ ak aikuj in dāpiji jān wōt priesthood eo, en jān wōt jeļā ņae, jān meanwōd, jān meoeo im ettā bōro, im jān iakwe jab ankilaan riab;"
                },
                {
                    "number": 42,
                    "text": "Jān jouj, im lukkuun jeļāļo̧kjeņ, eo enaaj kanooj kōļapļo̧k jetōb eo ilo ejjeļo̧k m̧oņ, im ilo ejjeļo̧k etao—"
                },
                {
                    "number": 43,
                    "text": "Kauwe ilo iien ko rejim̧we ilo jejjet, n̄e kōm̧akūt ioon jān Jetōb Kwōjarjar; innām kwaļo̧k ālikin wōt ļapļo̧k in iakwe n̄an eo im kwaar kauweiki, n̄e eab watōke eok juon an rikōjdat;"
                },
                {
                    "number": 44,
                    "text": "Bwe en maron̄ jeļā bwe am m̧ool ej kajoorļo̧k jān tomede ko an mej."
                },
                {
                    "number": 45,
                    "text": "Aolepān am̧ en barāinwōt obrak kōn iakwe-em̧ool n̄an armej otemjeļo̧k, im n̄an nukwin eo an tōmak, im erreo en kainōknōk ļōmņak ko am ilo ejjeļo̧k m̧wijkōk; innām am peran enaaj kanooj kajoor ilo im̧aan mejān Anij; im katak in priesthood eo enaaj wōt-dikdiki am āinwōt m̧ōļawi jān lan̄."
                },
                {
                    "number": 46,
                    "text": "Jetōb Kwōjarjar enaaj m̧ōttam iien otemjeļo̧k, im jokoņam̧ juon jokoņan wānōk im m̧ool ej jab ukoktak; im mo̧jen eo am enaaj juon mo̧jen ejjeļo̧k jem̧ļo̧kin, im kōn ejjeļo̧k wāween kipel ko enaaj to̧o̧rwaj n̄an eok indeeo im indeeo."
                }
            ]
        },
        "/study/scriptures/dc-testament/dc/122": {
            "uri": "/study/scriptures/dc-testament/dc/122",
            "title": "Katak im Bujen Ko 122",
            "data_type": "chapter",
            "chapter_name": "Jekjōn 122",
            "chapter_summary": [
                "1–4, Jem̧ļo̧k ko in laļ renaaj kajjitōk kōn etan Josep Smith; 5–7, Aolep uwōta ko im en̄taan ko an renaaj leļo̧k n̄an e imminene im renaaj n̄an em̧m̧anļo̧k eo an; 8–9, Eo Nejin Armej eaar wanlaļļo̧k ium̧wier aolep."
            ],
            "verses": [
                {
                    "number": 1,
                    "text": "Jem̧ļo̧k ko in laļ renaaj kajjitōk kōn etam̧, im ro rebwebwe renaaj bōk eok ilo kajjirere, im hell enaaj bwiltōn̄tōn̄ ilo illu ņae eok;"
                },
                {
                    "number": 2,
                    "text": "Ijoke ro rerreo ilo bōro, im ro remālōtlōt, im ro rirajimjim, im ro rewānōk, renaaj kappukot kapilōk, im maron̄, im kōjeraam̧m̧an iien otemjej jān ium̧win peim."
                },
                {
                    "number": 3,
                    "text": "Im armej ro am rej jamin oktak ņae eok jān naan in kam̧ool an rikinaakļo̧k."
                },
                {
                    "number": 4,
                    "text": "Im men̄e aer bun̄bun̄ enaaj joļo̧k eok ilo apan̄, im ilo kājōjō im kein-m̧ōko, kwo naaj pād ilo utiej; im n̄an jidik wōt tōrean im ainikiōm enaaj ļapļo̧k an kanooj kaammijak ilubwiljin rikōjdat ro am jān ļaioon elāj, kōnke wānōk eo am; im am Anij enaaj jutak iturum̧ indeeo im indeeo."
                },
                {
                    "number": 5,
                    "text": "Eļan̄n̄e kar kūr eok n̄an deblo̧ke en̄taan; eļan̄n̄e kwe kwōj pād ilo kauwōtata ko ilubwiljin ro jeiūm̧ im jatūm reriab; eļan̄n̄e kwe kwōj pād ilo kauwōtata ko ilubwiljin ro rikwowadon̄; eļan̄n̄e kwe kwōj pād ilo kauwōtata ko ilo āne ak ilo lo̧jet;"
                },
                {
                    "number": 6,
                    "text": "Eļan̄n̄e kwe kar ņa ruōm̧ kōn wāween riab otemjeļo̧k; eļan̄n̄e rikōjdat ro am renaaj wōtlo̧k ioom; eļan̄n̄e rej kekōlļo̧k eok jān jukjukin pād eo an jemam̧ im jinōm̧ im em̧m̧aan im kōrā ro jeiūm̧ im jatūm; im eļan̄n̄e kōn jāje em̧ōj nōōre rikōjdat ro am rej kekōlļo̧k eok n̄an ubōn kōrā eo pāleem̧, im jān ro ineem, im ļeo erūtto nejūm̧, mekarta n̄e jiljino wōt iiō dettan, naaj eddāp wōt n̄an nuknuk ko am, im naaj ba, Jema, jema, etke kwōj jab maron̄ pād ippām? O, jema, ta ļōm̧arein rej itōn kōm̧m̧ane n̄an eok? innām eļan̄n̄e naaj kōjipeļļo̧k eok kōn jāje eo, im iberļo̧k eok n̄an kalbuuj, im rikōjdat ro am rej kōppao ipeļaakūm āinwōt kidu oļip ko n̄an bōtōktōkin lamb eo;"
                },
                {
                    "number": 7,
                    "text": "Im eļan̄n̄e renaaj joļo̧k eok ilo ron̄ eo, ak ilo pein riuror ro, im jem̧ļo̧k in mej ej likūt ioom; eļan̄n̄e renaaj joļo̧k eok ilo m̧wilaļ eo; eļan̄n̄e ņo n̄irn̄ir ko rej pepe ņae eok; eļan̄n̄e kōto kajoor ko rej erom am rikōjdat; eļan̄n̄e lan̄ ko rej nijōkļo̧k, im aolep lan̄ im kobban rej koba n̄an pinej iaļ eo; im ilōn̄in aolep, eļan̄n̄e atlaļ im atlōn̄ ko in hell rej kanooj eļļan̄ ilokam̧, kwōn jeļā, nejū m̧aan, bwe aolep men kein otemjeļo̧k renaaj lewōj n̄an eok imminene, im naaj n̄an em̧m̧anļo̧k eo am."
                },
                {
                    "number": 8,
                    "text": "Eo Nejin Armej eaar wanlaļļo̧k ium̧wier aolep. Kwe kwo ļapļo̧k jān E ke?"
                },
                {
                    "number": 9,
                    "text": "Kōn menin, pād wōt ilo iaļ eo am, im priesthood eo enaaj pād wōt ippam̧; bwe jem̧ļo̧k ko aer em̧ōj karōki, rej jamin eļļā. Raan ko am em̧ōj jeļā kaki, im iiō ko am rej jamin iietļo̧k; kōn menin, jab mijak ta armej emaron̄ kōm̧m̧an, bwe Anij enaaj pād ippam̧ indeeo im indeeo."
                }
            ]
        },
        "/study/scriptures/dc-testament/dc/123": {
            "uri": "/study/scriptures/dc-testament/dc/123",
            "title": "Katak im Bujen Ko 123",
            "data_type": "chapter",
            "chapter_name": "Jekjōn 123",
            "chapter_summary": [
                "1–6, Ro Rekwōjarjar reaikuj aini im likūt ilo bok juon bwebwenato kōn en̄taan ko im kebiōp ko aer; 7–10, Ejja jetōb eo wōt eo eaar kajutak ennaan ko reriab ej barāinwōt tōl ļo̧k n̄an kebiōp an Ro Rekwōjarjar; 11–17, Elōn̄ ilubwiljin aolep kabun̄ ko renaaj bōk m̧ool eo tokālik."
            ],
            "verses": [
                {
                    "number": 1,
                    "text": "Im bar juon alen, kōmij jakem̧aanwaj n̄an ami watōke ekkar eo an aolep ro rekwōjarjar aini juon jeļā kōn aolep m̧ool ko, im en̄taan ko im ko̧kkure ko likūt ioer jān armej in Bukwōn in;"
                },
                {
                    "number": 2,
                    "text": "Im barāinwōt kōn aolep m̧weiuk ko im jon̄an jorrāān ko rekar bōki, jim̧or ilo etaer im jorrāān ko n̄an ānbwinnier, barāinwōt n̄an m̧weiuk ko retōt;"
                },
                {
                    "number": 3,
                    "text": "Im barāinwōt āt ko etan aolep armej ro ekar wōr peier ilo kebiōp ko aer, toun wōt aer maron̄ bōk er im lo er."
                },
                {
                    "number": 4,
                    "text": "Im bōlen juon komiti maron̄ in jitōn̄e n̄an pukoti men kein, im n̄an bōki ennaan ko im peba in kam̧ool ko; im barāinwōt n̄an aini ennaan ko jei ko im reko̧kkure im reriab im rej eppepe wōt;"
                },
                {
                    "number": 5,
                    "text": "Im aolep ko ilo magazine ko, im ilo encyclopedia ko, im aolep bwebwenato ko reko̧kkure im reriab ko im em̧ōj likūti ilo bok, im ko rej jeje, im jān wōn, im jakem̧aantak koba in men kein im nanatata in aer jelōt doon im jipel eo elāj im euror eo kar kōm̧m̧ane n̄an armej rein—"
                },
                {
                    "number": 6,
                    "text": "Bwe jen maron̄ jab wōt kabun̄bun̄ļo̧k n̄an aolepān laļ, ak jakim̧aanļo̧k n̄an bar ko an kien ilo aolepān mōraer emarok im āinwōt hell, āinwōt juon kakkōt āliktata eo jiron̄ kōj jān Jemād Ilan̄, m̧okta jān ad maron̄ ilo likiion im dipiio akweļap kōn kallim̧ur eo me enaaj kūrtok E n̄an jikin tilekek eo An; im barāinwōt bwe aolep laļ in en maron̄ jab wōt an jekpen m̧okta jān An jilkinļo̧k kajoor in Pein ekajoor Bōtata."
                },
                {
                    "number": 7,
                    "text": "Ej juon jerbal eaorōk jem̧uri ippān Anij kake, ippān enjeļ raņ, ro im ippāer naaj bōktok kōj n̄an jutak, im barāinwōt ippān kōj make, ippān kōrā ro pāleed im ro nejid, ro kar kōm̧m̧an bwe ren bun̄badik kōn inepata, būrom̧ōj, im jeļāņae, ium̧win pein ko̧kkure tata in uror, kairoojoj, im kebiōp, rieļo̧k im rōjan̄ļo̧k im kotakļo̧k jān jelōt an jetōb eo me eaar kanooj kajoor kapenļo̧k tōmak ko an ro jemāer, ro rekar jolōte riab ko, ioon būruōn ro nejier, im kar kobrak laļ kōn pok, im ekar eddek kajoorļo̧k im kajoorļo̧k, im ej kiiō lukkuun unjān aolep ijurwewe, im aolepān laļ ej n̄irļo̧k ium̧win eddo in an nana."
                },
                {
                    "number": 8,
                    "text": "Ej juon ine aen, ej juon korak ekajoor; rej lukkuun koran pā ko, im tomede ko, im jakōļ ko, im lokjak ko an hell."
                },
                {
                    "number": 9,
                    "text": "Kōn menin ej juon jerbal jem̧uri kake, jaab ippān wōt kōrā ro pāleed im ro nejid make, ak ippān kōrā ro ejako pāleer im ro ejako jemāer, ro ļōm̧aro pāleer im ro jemāer kar urore er ium̧win pā aen ko an;"
                },
                {
                    "number": 10,
                    "text": "Eo jerbal ko renijōk im marok an rebwe n̄an kōm̧m̧an bwe hell make en m̧akūtkūt, im n̄an jutak laļboņ im u, im pā ko pein lukkuun devil n̄an wūdiddid im kā."
                },
                {
                    "number": 11,
                    "text": "Im barāinwōt ej juon jerbal eaorōk jem̧uri kake ippān aolep epepen eo ej jerkaktok, im ippān aolep ro rerreo ilo burueer—"
                },
                {
                    "number": 12,
                    "text": "Bwe ej wōr wōt elōn̄ ioon laļ ilubwiljin aolep kabun̄ ko, jar ko, im tōmak ko, ro rej pilo jān m̧oņ ko rettino an armej raņ, ro rej kōppao im kōttar n̄an m̧oņe, im ro dāpiji er jān m̧ool eo kōnke rej jab jeļā ia eo ren pukote ie—"
                },
                {
                    "number": 13,
                    "text": "Kōn menin, bwe jen maron̄ joļo̧k im kōmaatļo̧k mour ko ad ilo bōktok n̄an meram aolep mennin ņojak ko an marok, jon̄an ad jeļā kaki; im rej lukkuun alikkar jān lan̄—"
                },
                {
                    "number": 14,
                    "text": "Men kein reaikuj in tōprak kōn eļap laļn̄ijn̄ij."
                },
                {
                    "number": 15,
                    "text": "En ejjeļo̧k armej ej watōki āinwōt men ko reddik; bwe eļap me ej pād n̄an ilju im jekļaj, ekkejelļo̧k n̄an ro rekwōjarjar, ko ej pedped ioon men kein."
                },
                {
                    "number": 16,
                    "text": "Kom̧ jeļā, m̧aan ro jeiū im jatū, bwe juon wa eļap ej kanooj jeraam̧m̧an jān juon jila ekanooj dik ilo iien an lan̄ bun̄, jān wōt kajebwābweiki ippān kōto eo im ņo ko."
                },
                {
                    "number": 17,
                    "text": "Kōn menin, ro jeiū im jatū rejitōnbōro, jen kōm̧m̧ani aolep men kein ilo m̧ōņōņō ko im rej pād ilo ad kajoor; innām jen jutak pen, kōn jeļā ekanooj dim, n̄an lo lo̧mo̧o̧r an Anij, im n̄an an kwaļo̧k Pein."
                }
            ]
        },
        "/study/scriptures/dc-testament/dc/124": {
            "uri": "/study/scriptures/dc-testament/dc/124",
            "title": "Katak im Bujen Ko 124",
            "data_type": "chapter",
            "chapter_name": "Jekjōn 124",
            "chapter_summary": [
                "1–14, Ej jiron̄ Josep Smith n̄an kōm̧m̧ane juon kean̄ ekwōjarjar kōn gospel eo n̄an president eo an United States, kabna ro, im irooj ro an aolep laļ ko; 15–21, Hyrum Smith, Devid W. Patten, Josep Smith Sr., im ro jet ilubwiljin ro rimour im rimej rejeraam̧m̧an kōn m̧ool eo aer im em̧m̧an ko aer; 22–28, Ro Rekwōjarjar kar jiron̄ er n̄an kalōk jim̧or juon em̧ n̄an kam̧ōņōņōik ruwamāejet ro im juon tampeļ ilo Nauvoo; 29–36, Peptaij ko n̄an ro remej ren kōm̧m̧ani ilo tampeļ ko; 37–44, Armej ro an Irooj rej kalōki tampeļ ko iien otemjej n̄an kōm̧m̧ani kain̄i ko rekwōjarjar; 45–55, Ro Rekwōjarjar rej rōļo̧k jān kalōke juon tampeļ ilo Jackson Kounty kōnke kaen̄tanaan ko an rikōjdat ro aer; 56–83, Naan in tōl ko litoki kōn ekkal eo an M̧weo Im̧ōn Nauvoo; 84–96, Hyrum Smith kar kūr e juon petriak, n̄an bōki ki ko, im n̄an jutak ilo ijo jikin Oliver Cowdery; 97–122, William Law im ro jet kar kapilōk er ilo jerbal ko aer; 123–145, Opija ro reļļap im ro ilo jikin eo kar kōllaajrak etaer, ippānļo̧k jerbal ko aer im doulul ko rej pād ie."
            ],
            "verses": [
                {
                    "number": 1,
                    "text": "Em̧ool, āindein Irooj ej ba n̄an eok, karejera Josep Smith, Im̧ōņōņō kōn joortak eo am im kile ko am, ko kwaar kōm̧m̧ani; bwe n̄an jem̧ļo̧k in Iaar lelōn̄tak eok, bwe In maron̄ kwaļo̧k ļo̧k Aō mālōtlōt kōn men ko rem̧ōjņo̧ an laļ."
                },
                {
                    "number": 2,
                    "text": "Jar ko am rem̧m̧an Im̧aō; im ilo uwaaki Ij ba n̄an eok, bwe kwe kūri eok kiiō kiiō n̄an kōm̧m̧ane juon kean̄ ekwōjarjar kōn gospel eo Aō, im kōn stake in Iaar katōte bwe en dekā in jabōn em̧ an Zaion, eo naaj kōmtale kōn metaltōl eo ejjeļo̧k ir jān juon im̧ōn kiin̄."
                },
                {
                    "number": 3,
                    "text": "Kean̄ in enaaj kōm̧m̧an n̄an aolep kiin̄ ro an laļ, n̄an jem̧ļo̧k ko emān, n̄an president eo kāālete eutiej, im n̄an kabna ro reutiej an laļ eo kwōj mour ie, im n̄an aolep laļ ko an laļ rejjeplōklōk ijoko rettoļo̧k."
                },
                {
                    "number": 4,
                    "text": "En jeje ilo jitōbōn ettā im jān kajoor eo an Jetōb Kwōjarjar, eo enaaj pād ilo kwe ilo iien an jeje ejja men in wōt;"
                },
                {
                    "number": 5,
                    "text": "Bwe naaj lewōj e n̄an eok jān Jetōb Kwōjarjar n̄an jeļā ankilaō kōn kiin̄ raņ im ripepe raņ, em̧ool ta enaaj wōtlo̧k ioer ilo juon iien eo ej itok."
                },
                {
                    "number": 6,
                    "text": "Bwe, lo, I nan̄in itōn kūr ioer n̄an eo̧ron̄ meram eo im aiboojoj eo an Zaion, bwe iien eo karōke emoottok n̄an jepiaan liin."
                },
                {
                    "number": 7,
                    "text": "Kwōn kūr, kōn menin, ioer kōn kean̄ eļļaaj, im kōn naan in kam̧ool eo am, im jab mijake er, bwe rej āinwōt ujooj, im aolep aer aiboojoj āinwōt wūt eo me ej jab to ej wōtlo̧k, bwe er ren maron̄ pād ilo ejjeļo̧k jekpen—"
                },
                {
                    "number": 8,
                    "text": "Im bwe In maron̄ loļo̧k er ilo raan in loļo̧k eo, n̄e Inaaj jojān pinjān kalbubu eo Aō, n̄an jitōn̄e m̧ōttan eo an rikebiōp ilubwiljin ro retao, ijo ewōr n̄i ļaļļaļ, eļan̄n̄e rej jab bōk ro karejera im naan in kam̧ool eo Aō me Iaar kwaļo̧k n̄an er."
                },
                {
                    "number": 9,
                    "text": "Im bar juon alen, Inaaj loļo̧k im kapidodoik burueer, elōn̄ iaer n̄an em̧m̧anļo̧k eo ami, bwe kom̧in maron̄ lo jouj ilo mejaer, bwe ren maron̄ itok n̄an meram in m̧ool eo, im ro riAelōn̄ ko n̄an kotak ak lelōn̄ļo̧k eo an Zaion."
                },
                {
                    "number": 10,
                    "text": "Bwe raan in loļo̧k eo Aō ej m̧ōkajtok, ilo juon awa eo n̄e kom̧ij jab ļōmņak kake; im ijo enaaj oņaake eo an armej ro Aō, im jikin koone n̄an ro renaaj pād wōt jān er?"
                },
                {
                    "number": 11,
                    "text": "Kom̧in ruj, O kiin̄ ro an laļ! Kom̧in itok, O, kom̧in itok, ippān gold ko ami im silver ko ami, n̄an jipan̄ eo an armej ro Aō, n̄an m̧weo im̧ōn kōrā ro nejin Zaion."
                },
                {
                    "number": 12,
                    "text": "Im bar juon alen, em̧ool Ij ba n̄an eok, rikarejera Robert B. Thompson en jipan̄ eok n̄an je kean̄ in, bwe N̄a ebun̄buruō kake e, im bwe en pād ippam̧;"
                },
                {
                    "number": 13,
                    "text": "Kōtļo̧k bwe e, kōn menin, en eo̧ron̄ kapilōk eo am, im Inaaj kōjeraam̧m̧an e kōn juon wōrļo̧k in kōjeraam̧m̧an ko; e en tiljek im m̧ool ilo aolep men otemjeļo̧k jān iien in m̧aanļo̧k, im enaaj kanooj ļap ilo Meja;"
                },
                {
                    "number": 14,
                    "text": "A e en keememej bwe eddo eo an Inaaj aikuji jān pā ko pein."
                },
                {
                    "number": 15,
                    "text": "Im bar juon alen, em̧ool Ij ba n̄an eok, em̧ōņōņō rikarejera Hyrum Smith; bwe N̄a, Irooj, Ij iakwe e kōnke m̧ool eo an būruōn, im kōnke e ej iakwe men eo me ejim̧we Im̧aō, Irooj ej ba."
                },
                {
                    "number": 16,
                    "text": "Bar juon alen, rikarejera Jon C. Bennett en jipan̄ eok ilo jerbal eo am ilo jilkinļo̧k naan eo Aō n̄an kiin̄ ro im armej ro in laļ, im jutak iturum̧, em̧ool kwe karejera Josep Smith, ilo awa in en̄taan; im wōņāān e ban wōtlo̧k eļan̄n̄e e ej bōk kapilōk."
                },
                {
                    "number": 17,
                    "text": "Im kōn iakwe eo an enaaj ļap, bwe enaaj Aō eļan̄n̄e ej kōm̧m̧ane men in, Irooj ej ba. Em̧ōj Aō lo jerbal eo me eaar kōm̧m̧ane, eo Ij bōk e eļan̄n̄e ej wōnm̧aanļo̧k, im naaj kūrawūni e kōn kōjeraam̧m̧an ko im eļap aiboojoj."
                },
                {
                    "number": 18,
                    "text": "Im bar juon alen, Ij ba n̄an eok bwe ej ankilaō bwe karejera Lyman Wight en wōnm̧aanļo̧k ilo kwaļo̧k naan n̄an Zaion, ilo jitōbōn ettā, im kwaļo̧k Eō im̧aan laļ in; im Inaaj kotak e lōn̄ļo̧k āinwōt ioon pā ko pein bao igōl; im enaaj keotak aiboojoj im utiej n̄an e make im n̄an Eta."
                },
                {
                    "number": 19,
                    "text": "Bwe n̄e enaaj kadedeļo̧k an jerbal I maron̄ bōktok e n̄an Ippa, em̧ool āinwōt Iaar kōm̧m̧an n̄an karejera Devid Patten, eo ej pād Ippa ilo iien in, im barāinwōt karejera Edward Partridge, im barāinwōt karejera ebwijwoļā Josep Smith, Sen., eo ej jijet ippān Ebream ilo anbwijmaron̄ in pein, im jeraam̧m̧an im kwōjarjar ej e, bwe e ej Aō."
                },
                {
                    "number": 20,
                    "text": "Im bar juon alen, em̧ool Ij ba n̄an eok, karejera George Miller ejjeļo̧k m̧oņ ippān; e emaron̄ juon lōke kōnke m̧ool eo an būruōn; im kōn iakwe eo me ej an n̄an naan in kam̧ool eo kōn Eō N̄a, Irooj, Ij iakwe e."
                },
                {
                    "number": 21,
                    "text": "N̄a kōn menin Ij ba n̄an eok, Ij sili ioon bōran opij eo an juon opij eo an bisop, āinwōt n̄an karejera Edward Partridge, bwe en maron̄ bōki mennin wūjlepļo̧k ko an m̧weo Im̧ō, bwe en maron̄ kōm̧akūtkūti kōjeraam̧m̧an ko ioon bōran ro rejeram̧ōl in armej ro Aō, Irooj ej ba. En ejjeļo̧k armej ej dike karejera George, bwe enaaj kautieje Eō."
                },
                {
                    "number": 22,
                    "text": "Kōtļo̧k karejera George, im karejera Lyman, im karejera Jon Snider, im ro jet, n̄an kalōke juon em̧ n̄an Eta, ejja eo wōt im karejera Josep enaaj kwaļo̧k n̄an er, ioon jikin eo me enaaj kwaļo̧k n̄an er barāinwōt."
                },
                {
                    "number": 23,
                    "text": "Im enaaj n̄an juon im̧ōn jikin kōppād, juon em̧ eo ro reruwamāejet remaron̄ itok jān ettoļo̧k n̄an pād ie; kōn menin en juon em̧ em̧m̧an, tōllo̧ke nebar an aolep, bwe riito-itak ekijeļo̧k emaron̄ lo ājmour im oņaake ke ej koļmānļo̧kijeņ kōn naan eo an Irooj; im dekā in jabōn em̧ eo Iaar jitōn̄e n̄an Zaion."
                },
                {
                    "number": 24,
                    "text": "M̧wiin enaaj juon jikin pād eājmour eļan̄n̄e ej ekkal n̄an Eta, im eļan̄n̄e kabna eo naaj jitōn̄e n̄an e enaaj ban kōtļo̧k jabdewōt ettoon n̄an itok ioon. Enaaj ekwōjarjar, ak Irooj ami Anij ej jamin jokwe ie."
                },
                {
                    "number": 25,
                    "text": "Im bar juon alen, em̧ool Ij ba n̄an eok, aolep ro rekwōjarjar Aō ren itok jān ettoļo̧k."
                },
                {
                    "number": 26,
                    "text": "Im kom̧in jilkinļo̧k ribōkļo̧k naan ro reiurjet, aaet, ribōkļo̧k naan kāālete er, im ba n̄an er: Kom̧in itok, ippān aolep gold ko ami, im silver ko ami, im dekā aorōk ko ami, im ippān aolep mennin etto ko ami reaorōk; im ippān aolep ro ewōr aer jeļā kōn mennin etto ko reaorōk, im renaaj itok, remaron̄ itok, im bōktok wōjke bo̧o̧k, im wōjke fōr, im wōjke pine, kobaļo̧k ippān aolep wōjke ko reaorōk in laļ in;"
                },
                {
                    "number": 27,
                    "text": "Im ippān aen, ippān kōba, im ippān brass, im ippān zinc, im ippān aolep men ko mweiōmi reaorōk in laļ; im kalōk juon em̧ n̄an Eta, n̄an eo Eutiej Tata n̄an jokwe ie."
                },
                {
                    "number": 28,
                    "text": "Bwe ejjeļo̧k juon jikin loe ioon laļ E maron̄ itok n̄an e im bar kōjepļaaktok men eo me ekar jako jān kom̧, ak men eo me Eaar bōkļo̧k e, em̧ool tarlep in priesthood eo."
                },
                {
                    "number": 29,
                    "text": "Bwe juon jikin peptaij ej jab pād ioon laļ, bwe er, ro rekwōjarjar Aō, ren maron̄ peptaij kōn ro remej—"
                },
                {
                    "number": 30,
                    "text": "Bwe kain̄i in ej an m̧weo Im̧ō, im ban bōke n̄an Eō, ilo wōt raan ko in ami jeram̧ōl, ilo iien eo kom̧ij jab maron̄ kalōke juon em̧ n̄an Eō."
                },
                {
                    "number": 31,
                    "text": "A Ij jiron̄ kom̧, aolep kom̧ ro rekwōjarjar Aō, n̄an kalōke juon em̧ n̄an Eō; im Ij lewōj n̄an kom̧ juon iien ebwe n̄an kalōke juon em̧ n̄an Eō; im ilo iien in peptaij ko ami naaj bōki n̄an Eō."
                },
                {
                    "number": 32,
                    "text": "A lo, ilo jem̧ļo̧kin iien in jitōn̄e peptaij ko ami kōn rimej ro ami naaj ban bōki n̄an Eō; im eļan̄n̄e kom̧ij jab kōm̧m̧ani men kein ilo jem̧ļo̧kin iien in jitōn̄e naaj ban bōk kom̧ āinwōt juon kabun̄, ippān rimej ro ami, Irooj Anij ej ba."
                },
                {
                    "number": 33,
                    "text": "Bwe em̧ool Ij ba n̄an kom̧, bwe ālikin an kar wōr ami iien ebwe n̄an kalōke juon em̧ n̄an Eō, ijo kain̄i eo in peptaij kōn ro remej ej dien kōm̧m̧an, im kōn eo me ejja men in wōt kar kajutake jān m̧okta jān foundasōn eo an laļ, peptaij ko ami kōn ro remej eban em̧m̧an n̄an Eō;"
                },
                {
                    "number": 34,
                    "text": "Bwe ilowaan ijo epād ki ko an priesthood eo ekwōjarjar ej kapit, bwe kom̧in maron̄ bōk utiej im aiboojoj."
                },
                {
                    "number": 35,
                    "text": "Im ālikin iien in, peptaij ko ami kōn ro remej, jān ro rej ejjeplōklōk ijoko rettoļo̧k, ban bōki n̄an Eō, Irooj ej ba."
                },
                {
                    "number": 36,
                    "text": "Bwe em̧ōj kōmālimi bwe ilo Zaion, im ilo stake ko an, im ilo Jerusalem, jikin ko me Iaar jitōn̄i n̄an jikin koone, renaaj jikin ko n̄an peptaij ko ami kōn rimej ro ami."
                },
                {
                    "number": 37,
                    "text": "Im bar juon alen, em̧ool Ij ba n̄an kom̧, ewi wāween an kwaļkoļ ko ami em̧m̧an n̄an Eō, ijello̧kun wōt n̄e kom̧in kōm̧m̧ani ilo juon em̧ me kom̧ ar kalōke n̄an Eta?"
                },
                {
                    "number": 38,
                    "text": "Bwe, bwe kōn un in Iaar jiron̄ Moses bwe en kalōke juon em̧ nuknuk, bwe ren maron̄ ineeke ippāer ilo āne jem̧aden, im n̄an kalōke juon em̧ ilo āneen kallim̧ur, bwe kain̄i kaņ ren maron̄ kwaļo̧ki ko rekar ņojak jān jinoin an kar laļ pād."
                },
                {
                    "number": 39,
                    "text": "Kōn menin, em̧ool Ij ba n̄an kom̧, bwe ekkapit ko ami, im kwaļkoļ ko ami, im peptaij kōn rimej ko ami, im kwelo̧k ekwōjarjar ko ami, im jar in ememļo̧kjeņ ko ami kōn katok ko ami kōm̧m̧ani jān ļōm̧aro nejin Livai, im kōn revelesōn ko ami ilo jikin ko rekwōjarjar otem ekwōjarjar im kom̧ij bōk kōm̧m̧ao ko, im kakien ko im ekajet ko ami, kōn ijjino eo an revelesōn ko im foundasōn eo an Zaion, im kōn aiboojoj, utiej, im mennin letok ekwōjarjar eo an aolep rijokwe ro an, em̧ōj kapiti jān kain̄i eo an m̧weo Im̧ō ekwōjarjar, eo me armej ro Aō iien otemjej jiron̄ er n̄an kalōke n̄an Eta ekwōjarjar."
                },
                {
                    "number": 40,
                    "text": "Im em̧ool Ij ba n̄an kom̧, m̧wiin en ekkal n̄an Eta, bwe In maron̄ kwaļo̧ki kain̄i ko Aō ijo n̄an armej ro Aō;"
                },
                {
                    "number": 41,
                    "text": "Bwe Ij watōke ekkar n̄an kwaļo̧k n̄an kabun̄ eo Aō men ko me kar ņooji jān m̧okta jān foundasōn eo an laļ, men ko rej ekkejeltok n̄an tarlep in tōrean iien bōk eddo ko."
                },
                {
                    "number": 42,
                    "text": "Im Inaaj kwaļo̧k n̄an karejera Josep aolep men ko rej ekkejeltok n̄an m̧wiin, im priesthood eo ie, im jikin eo me naaj kalōke ioon."
                },
                {
                    "number": 43,
                    "text": "Im kom̧ naaj kalōke ioon jikin eo ijo kom̧ ar ļōmņake n̄an kalōke, bwe ijeņ ej lukkuun ijo me Iaar kāālete n̄an kom̧ n̄an ami kalōke."
                },
                {
                    "number": 44,
                    "text": "Eļan̄n̄e kom̧ij jerbal kōn aolepān ami maron̄, Inaaj kōjenolo̧k ijo bwe en ekwōjarjar."
                },
                {
                    "number": 45,
                    "text": "Im eļan̄n̄e armej ro Aō renaaj eo̧ron̄ Ainikiō, im ainikien ro karejera ro im Iaar jitōn̄ er n̄an tōl armej ro Aō, lo, em̧ool Ij ba n̄an kom̧, er rej jamin em̧m̧akūt jān ijo jikier."
                },
                {
                    "number": 46,
                    "text": "A eļan̄n̄e reban eo̧ron̄ Ainikiō, im jab ainikien ļōm̧arein ro im Iaar jitōn̄e er, reban jeraam̧m̧an, kōnke rej kattoone bwidej ko rekwōjarjar Aō, im kain̄i ekwōjarjar ko Aō, im jemān-āe ko, im naan ko rekwōjarjar Aō me Ij liļo̧k n̄an er."
                },
                {
                    "number": 47,
                    "text": "Im enaaj waļo̧k bwe eļan̄n̄e kom̧ij kalōke juon em̧ n̄an Eta, im jab kōm̧m̧ani men ko Ij ba, Iban kōm̧m̧ane kanejnej eo me Ij kōm̧m̧ane n̄an kom̧, im jab kakūrm̧ool kallim̧ur ko me kom̧ij kōtmāni jān Peiū, Irooj ej ba."
                },
                {
                    "number": 48,
                    "text": "Bwe ijello̧kun kōjeraam̧m̧an ko, kom̧, jān jerbal ko ami make, kom̧ij bōktok lia ko, illu, libabne, im ekajet ko ioon bōrami make, jān nouwe ko ami, im jān aolep mennin jōjō ko ami, ko me kom̧ij kōm̧m̧ani Im̧aō, Irooj ej ba."
                },
                {
                    "number": 49,
                    "text": "Em̧ool, em̧ool, Ij ba n̄an kom̧, bwe n̄e Ij lewōj juon kien n̄an jabdewōt ian m̧aan ro nejin armej n̄an kōm̧m̧ane juon jerbal n̄an Eta, im m̧aan ro nejin armej raņ rej etal kōn aolepān aer maron̄ im kōn aolepān ewōr ippāer n̄an kōm̧m̧ane jerbal en, im jab bōjrak ilo aer laļn̄ijn̄ij, im rikōjdat ro aer rej itok ioer im pinej er jān kōm̧m̧ane jerbal en, lo, ekkar n̄an Eō n̄an jab aikuji jerbal eo ļo̧k wōt jān pein m̧aan ro nejin armej, ak n̄an bōke joortak ko aer."
                },
                {
                    "number": 50,
                    "text": "Im nana im bōd ņae kakien ko im kien ko rekwōjarjar Aō Inaaj loļo̧k ioon bōran ro rekar pineji jerbal eo Aō, n̄an epepen eo kein kajilu im kein kāāmen, toun wōt aer jab ukeļo̧k, im dike Eō, Irooj Anij ej ba."
                },
                {
                    "number": 51,
                    "text": "Kōn menin, kōn un in em̧ōj Aō bōke mennin joortak ko an ro Iaar jiron̄ er n̄an kalōk juon jikin kwelo̧k im juon em̧ n̄an Eta, ilo Jackson Kounty, Missouri, im kar pinej er jān rikōjdat ro aer, Irooj ami Anij ej ba."
                },
                {
                    "number": 52,
                    "text": "Im Inaaj uwaak kōn ekajet, illu, im libabne, lim̧ō, im liaajlo̧ļ, im n̄i ļaļļaļ ioon bōraer, n̄an epepen eo kein kajilu im kein kāāmen, toun wōt aer jab ukeļo̧k, im dike Eō, Irooj ami Anij ej ba."
                },
                {
                    "number": 53,
                    "text": "Im men in Ij kōm̧m̧ane juon waanjon̄ok n̄an kom̧, n̄an ami kaenōm̧m̧an kōn aolep ro ekar m̧ōj jiron̄ er n̄an kōm̧m̧ane juon jerbal im kar pinej er jān pein rikōjdat ro aer, im jān kebiōp, Irooj ami Anij ej ba."
                },
                {
                    "number": 54,
                    "text": "Bwe N̄aij Irooj ami Anij, im naaj lo̧mo̧o̧ren aolep ro ian ro jeiūm̧i im jātimi im rekar erreo ilo burueer, im kar m̧ane er ilo āneen Missouri, Irooj ej ba."
                },
                {
                    "number": 55,
                    "text": "Im bar juon alen, em̧ool Ij ba n̄an kom̧, Ij jiron̄ kom̧ bar juon alen n̄an kalōk juon em̧ n̄an Eta, em̧ool ilo jikin in, bwe kom̧in maron̄ idajon̄jon̄e kom̧ make n̄an Eō bwe kom̧ij tiljek ilo aolep men otemjeļo̧k ko Iaar jiron̄ kom̧, bwe In maron̄ kōjeraam̧m̧an kom̧, im kūrawūni kom̧ kōn utiej, mour ejjeļo̧k jem̧ļo̧kin, im mour indeeo."
                },
                {
                    "number": 56,
                    "text": "Im kiiō Ij ba n̄an kom̧, āinwōt an ekkejelļo̧k n̄an im̧ōn jokwe eo me Iaar jiron̄ kom̧ n̄an kalōke n̄an ņa jikin ruwamāejet raņ, en ekkal n̄an Eta, im Eta en pād ioon, im karejera Josep im m̧weo im̧ōn en wōr jikier ie, jān epepen n̄an epepen."
                },
                {
                    "number": 57,
                    "text": "Bwe ekkapit in em̧ōj Aō likūti ioon bōran, bwe kōjeraam̧m̧an eo an naaj barāinwōt likūti ioon bōran ro bwijjin ālikin e."
                },
                {
                    "number": 58,
                    "text": "Im āinwōt Iaar ba n̄an Ebream kōn bwij ko in laļ in, em̧ool āindein Ij ba n̄an karejera Josep: Ilo kwe im ilo ineem bwij ko an laļ renaaj jeraam̧m̧an."
                },
                {
                    "number": 59,
                    "text": "Kōn menin, karejera Josep im ineen ālikin e en wōr jikier ilo m̧ween, jān epepen n̄an epepen, n̄an indeeo im indeeo, Irooj ej ba."
                },
                {
                    "number": 60,
                    "text": "Im etan m̧weo en ņa etan M̧weo Im̧ōn Nauvoo; im en juon jikin jokwe ekōm̧ōņōņō n̄an armej, im juon jikin kakkije n̄an riito-itak eo ekijeļo̧k, bwe en maron̄ koļmānļo̧kijeņ kōn aiboojoj an Zaion, im aiboojoj eo an in, dekā in jabōn em̧ eo an;"
                },
                {
                    "number": 61,
                    "text": "Bwe en maron̄ bōk barāinwōt kapilōk eo jān ro im Iaar likūt er āinwōt mennin eddek ko rebun̄bun̄, im āinwōt rikakkōl ro ioon wōrwōr ko an."
                },
                {
                    "number": 62,
                    "text": "Lo, em̧ool Ij ba n̄an kom̧, kōtļo̧k bwe karejera George Miller, im karejera Lyman Wight, im karejera Jon Snider, im karejera Piter Haws, ren ko̧koņ er make, im jitōn̄ juon iaer bwe en president eo ioon doulul eo aer n̄an unin ekkal eo an m̧ween."
                },
                {
                    "number": 63,
                    "text": "Im renaaj ejaake juon jemān-āe, eo kake remaron̄ bōk stock n̄an ekkal eo an m̧ween."
                },
                {
                    "number": 64,
                    "text": "Im ren jab naaj bōk edikļo̧k jān lemn̄oul taļa n̄an juon share in stock ilo m̧weo, im enaaj mālim n̄an aer bōk jon̄oulļalem to̧ujin taļa jān jabdewōt kajjojo armej n̄an an stock ilo m̧weo."
                },
                {
                    "number": 65,
                    "text": "A en jab naaj mālim n̄an aer bōk eļapļo̧k jān jon̄oulļalem to̧ujin taļa stock jān jabdewōt kajjojo armej."
                },
                {
                    "number": 66,
                    "text": "Im ren jab naaj mālim n̄an aer bōk ium̧win lemn̄oul taļa ko n̄an juon share in stock jān jabdewōt kajjojo armej ilo m̧ween."
                },
                {
                    "number": 67,
                    "text": "Im ren jab naaj mālim n̄an aer bōk jabdewōt armej, āinwōt rijōbjōb stock ilo m̧wiin, ijello̧kun wōt n̄e ejja in wōt enaaj kōļļāik m̧ani eo an ilo peier ilo iien eo ej bōk stock;"
                },
                {
                    "number": 68,
                    "text": "Im ekkar wōt n̄an jon̄an m̧ani eo ej kōļļāiki ilo peier enaaj wōr an stock ilo m̧ween; a eļan̄n̄e ej kōļļā ļo̧k ejjeļo̧k ilo peier enaaj ban bōk jabdewōt stock ilo m̧ween."
                },
                {
                    "number": 69,
                    "text": "Im eļan̄n̄e jabdewōt m̧ani kōļļāiki ilo peier e naaj n̄an stock ilo m̧ween, n̄an e make, im n̄an epepen eo an ālikin e, jān epepen n̄an epepen, toun wōt an im rijolōt ro an naaj dāpiji stock en, im jab wiakake ak bōkļo̧k stock eo jān peier jān anemkwōj in kāālet eo aer im aer jerbal make, eļan̄n̄e kom̧ naaj kōm̧anm̧an Ankilaō, Irooj ami Anij ej ba."
                },
                {
                    "number": 70,
                    "text": "Im bar juon alen, em̧ool Ij ba n̄an kom̧, eļan̄n̄e karejera George Miller, im karejera Lyman Wight, im karejera Jon Snider, im karejera Piter Haws, rej bōk jabdewōt stock ilo peier, ilo m̧ani, ak ilo m̧weiuk n̄e rej bōk lukkuun aorōkin m̧ani, rej jamin naaj kōjjemo̧o̧je jabdewōt m̧ōttan stock enn̄an bar jabdewōt un, ijello̧kun wōt m̧ween."
                },
                {
                    "number": 71,
                    "text": "Im eļan̄n̄e rej kōjjemo̧o̧je jabdewōt m̧ōttan stock eo bar ijoko jet, ijello̧kun wōt m̧ween, ilo ejjeļo̧k kōmālim jān eo ewōr an stock, im jab bar kōļļāiktok emān alen m̧anieo me rej kōjjemo̧o̧je ijoko jet, ijello̧kun wōt m̧weo, renaaj lia, im naaj kam̧akūt er jān ijo jikier, Irooj Anij ej ba; bwe N̄a, Irooj, Ij Anij, im ban kajjirere kake Eō ilo jabdewōt ian men kein."
                },
                {
                    "number": 72,
                    "text": "Em̧ool Ij ba n̄an kom̧, karejera Josep en kōļļāik stock ilo peier n̄an ekkal eo an m̧ween, āinwōt an em̧m̧an n̄an e; a karejera Josep eban kōļļā eļapļo̧k jān jon̄oulļalem to̧ujin taļa stock ilo m̧ween, im jab ium̧win lemn̄oul taļa; im bar juon armej eban, Irooj ej ba."
                },
                {
                    "number": 73,
                    "text": "Im ewōr bar ro jet barāinwōt rekōņaan jeļā ankilaō kake er, bwe rekar kajjitōk kake jān Peiū."
                },
                {
                    "number": 74,
                    "text": "Kōn menin, Ij ba n̄an kom̧ kōn karejera Vinson Knight, eļan̄n̄e enaaj kōm̧anm̧an ankilaō kōtļo̧k bwe en likūt stock ilo m̧ween n̄an e make, im n̄an epepen eo ālikin e, jān epepen n̄an epepen."
                },
                {
                    "number": 75,
                    "text": "Im e en kotak ainikien aetok im eļļaaj, ilubwiljin armej raņ, n̄an akweļap kōn ro rijeram̧ōl im riaikuj; im en jab wōtlo̧k, im jab kōtļo̧k bwe būruōn en m̧ōjņo̧; im Inaaj bōki joortak ko an, bwe reban n̄an Eō āinwōt joortak ko an Kein, bwe e enaaj Aō, Irooj ej ba."
                },
                {
                    "number": 76,
                    "text": "Baam̧le eo an en m̧ōņōņō im ukōtļo̧k burueer jān en̄taan; bwe Iaar kāālet e im kapit e, im naaj kautieje ilubwiljin m̧weo im̧ōn, bwe Inaaj jeoriļo̧k aolep jero̧wiwi ko an, Irooj ej ba. Amen."
                },
                {
                    "number": 77,
                    "text": "Em̧ool Ij ba n̄an kom̧, karejera Hyrum en likūt stock ilo m̧ween āinwōt n̄e ej lo ke em̧m̧an n̄an e, n̄an e make im epepen eo an ālikin e, jān epepen n̄an epepen."
                },
                {
                    "number": 78,
                    "text": "Karejera Aisak Galland en likūt stock ilo m̧ween; bwe N̄a, Irooj, Ij iakwe e kōn jerbal eo ekar kōm̧m̧ane, im naaj jeorļo̧k aolep jero̧wiwi ko an; kōn menin, ren keememej e bwe en wōr an ilo m̧ween jān epepen n̄an epepen."
                },
                {
                    "number": 79,
                    "text": "Karejera Aisak Galland en ijjitōn̄ ilubwiljimi, im en ekkapit jān karejera William Marks, im en kōjeraam̧m̧an jān e, n̄an ilo̧k ippān karejera Hyrum n̄an kadedeļo̧k jerbal eo karejera Josep enaaj jitōn̄ļo̧k n̄an erro, im renaaj kanooj jeraam̧m̧an."
                },
                {
                    "number": 80,
                    "text": "Karejera William Marks en kōļļā stock ļo̧k ilo m̧ween, āinwōt n̄e ej lo ke em̧m̧an n̄an e make im epepen eo an, jān epepen n̄an epepen."
                },
                {
                    "number": 81,
                    "text": "Karejera Henry G. Sherwood en kōļļā ļo̧k stock ilo m̧weo, āinwōt n̄e ej lo ke em̧m̧an n̄an e make im ineen ālikin e, jān epepen n̄an epepen."
                },
                {
                    "number": 82,
                    "text": "Karejera William Law en kōļļā ļo̧k stock ilo m̧weo, n̄an e make im ineen ālikin e, jān epepen n̄an epepen."
                },
                {
                    "number": 83,
                    "text": "Eļan̄n̄e enaaj kōm̧anm̧an ankilaō kōtļo̧k bwe en jab bōk baam̧le eo an n̄an āne ko iturear, em̧ool n̄an Kirtland; mekarta, N̄a, Irooj, Inaaj kalōkļo̧k Kirtland, a N̄a, Irooj, ewōr Ippa juon kaen̄tanaan kōpooje n̄an ro rej pād ie."
                },
                {
                    "number": 84,
                    "text": "Im kōn karejera Almon Babbitt, ewōr men ko me kaki Ij jab m̧ōņōņō; lo, ej kappukot n̄an katōt kapilōk eo an ijello̧kun kapilōk eo me Iaar kōmālimi, em̧ool eo an Presidency eo an Kabun̄ eo Aō; im ej kajutak juon kunen kau kom̧aan kōm̧m̧an jān gold n̄an kabun̄-jar an armej ro Aō."
                },
                {
                    "number": 85,
                    "text": "En ejjeļo̧k armej ej etal jān jikin in eo ekar itok ijin n̄an kappukot n̄an kōjparok kien ko Aō."
                },
                {
                    "number": 86,
                    "text": "Eļan̄n̄e rej jokwe ijin ren jokwe n̄an Eō; im eļan̄n̄e rej mej ren mej n̄an Eō; bwe renaaj kakkije jān aolep jerbal ko aer ijin, im naaj wōnm̧aanļo̧k ilo jerbal ko aer."
                },
                {
                    "number": 87,
                    "text": "Kōn menin, karejera William en likūt an lōke ilo N̄a, im bōjrak an mijak kōn baam̧le eo an, kōnke nan̄inmej eo an āneo. Eļan̄n̄e kom̧ij iakwe Eō, kōjparoki kien ko Aō; im nan̄inmej eo an āneo enaaj oktak n̄an ami aiboojoj."
                },
                {
                    "number": 88,
                    "text": "Karejera William en ilo̧k im kabun̄bun̄ļo̧k gospel eo Aō ejjeļo̧k jem̧ļo̧kin kōn juon ainikien eļļaaj, im kōn eļap lan̄lōn̄, āinwōt enaaj em̧m̧akūt ioon jān Jetōb eo Aō, n̄an ro rej pād ilo Warsaw, im barāinwōt n̄an ro rej pād ilo Carthage, im barāinwōt n̄an ro rej pād ilo Burlington, im barāinwōt n̄an ro rej pād ilo Madison, im kōttar ilo kōmmaanwa im laļn̄ijn̄ij kōn eļapļo̧k naan in tōl ilo kwelo̧k eo eļap Aō, Irooj ej ba."
                },
                {
                    "number": 89,
                    "text": "Eļan̄n̄e enaaj kōm̧anm̧an ankilaō jān iien eo m̧aanļo̧k en eo̧ron̄ kapilōk an karejera Josep, im kōn ijo an rie jibadbad eo an ro rejeram̧ōl, im kōm̧m̧ane ilo bok ukok eo ekāāl an naan eo ekwōjarjar Aō n̄an ro rej pād ilaļ."
                },
                {
                    "number": 90,
                    "text": "Im eļan̄n̄e enaaj kōm̧m̧ane men in Inaaj kōjeraam̧m̧ane e kōn juon wōrļo̧k in kōjeraam̧m̧an ko, bwe ren jab eļļo̧k jān e, im ineen en jab lo aer kōjmaaļ kijeer."
                },
                {
                    "number": 91,
                    "text": "Im bar juon alen, em̧ool Ij ba n̄an kom̧, karejera William en jitōn̄e, kapiti, im kōjeraam̧m̧an e, āinwōt rikōkapilōklōk n̄an karejera Josep, ilo ijo jikin karejera Hyrum, bwe karejera Hyrum en maron̄ bōk opij eo an Priesthoodim Petriak, eo kar jitōn̄e n̄an e jān jemān, jān kōjeraam̧m̧an im barāinwōt jān jim̧we;"
                },
                {
                    "number": 92,
                    "text": "Bwe jān iien eo m̧aanļo̧k enaaj kabwijer ki ko an kōjeraam̧m̧an ko an petriak ioon bōran aolep armej ro Aō,"
                },
                {
                    "number": 93,
                    "text": "Bwe jabdewōt ej kōjeraam̧m̧ane enaaj jeraam̧m̧an, im jabdewōt ej kaliaiki enaaj lia; bwe jabdewōt enaaj liāpe ioon laļ naaj liāpe ilo lan̄; im jabdewōt enaaj kōtļo̧k ioon laļ naaj kōtļo̧ke ilo lan̄."
                },
                {
                    "number": 94,
                    "text": "Im jān iien in m̧aanļo̧k Ij jitōn̄ n̄an e bwe en maron̄ juon rikanaan, im juon rilolo, im juon rikkwaļo̧k revelesōn n̄an kabun̄ eo Aō, im barāinwōt karejera Josep;"
                },
                {
                    "number": 95,
                    "text": "Bwe en maron̄ barāinwōt m̧akūtkūt ilo juon wōt ippān karejera Josep; im bwe enaaj bōk kapilōk jān karejera Josep, eo enaaj kwaļo̧k n̄an e ki ko im kaki emaron̄ kajjitōk im bōk, im kūrawūn kōn ejja wōt kōjeraam̧m̧an eo, im aiboojoj, im utiej, im priesthood, im mennin letok ko an priesthood eo, ko juon iien kar likūti ioon e eo ekar karejera Oliver Cowdery;"
                },
                {
                    "number": 96,
                    "text": "Bwe karejera Hyrum en maron̄ jeje kam̧ool kōn men ko me Inaaj kwaļo̧ki n̄an e, bwe etan en maron̄ pād ilo ememļo̧kjeņ ko reutiej jān epepen n̄an epepen, indeeo im indeeo."
                },
                {
                    "number": 97,
                    "text": "Karejera William Law en barāinwōt bōk ki ko me kaki emaron̄ kajjitōk im bōk kōjeraam̧m̧an ko; e en ettā Im̧aō, im en ejjeļo̧k m̧oņ ippān, im enaaj bōk jān Jetōb eo Aō, em̧ool eo Rikaenōm̧m̧an, eo enaaj kwaļo̧k n̄an e m̧ool eo kōn aolep men otemjeļo̧k, im naaj leļo̧k n̄an e, ilo ejja awa eo wōt, ta enaaj ba."
                },
                {
                    "number": 98,
                    "text": "Im kakōļļe kein renaaj ļoore e—enaaj kōmour ro rinan̄inmej, enaaj kadiwōjļo̧k devil ko, im naaj lo̧mo̧o̧ren e jān ro renaaj kar leļo̧k n̄an e baijin in m̧anm̧an;"
                },
                {
                    "number": 99,
                    "text": "Im naaj tōl e ilo iaļ ko ijo jedpānit ko rōbaijin rejjab maron̄ kiji jim̧win neen, im enaaj jutakļo̧k ilo ļōmņak eo an koļmānļo̧kijeņ ko āier wōt ioon pā ko pein igōl."
                },
                {
                    "number": 100,
                    "text": "Im ta eļan̄n̄e naaj Ankilaō bwe en kōjerkak ro remej, e en jab dāpij ainikien."
                },
                {
                    "number": 101,
                    "text": "Kōn menin, karejera William en kūr eļļaaj im jab dāpiji, kōn lan̄lōn̄ im lo̧udin̄din̄, im kōn hosana ko n̄an E eo ej jijet ioon tūroon indeeo im indeeo, Irooj ami Anij ej ba."
                },
                {
                    "number": 102,
                    "text": "Lo, Ij ba n̄an kom̧, ewōr juon mijen Ippa n̄an karejera William, im karejera Hyrum, im n̄an erro wōt; im karejeran Josep en pād im̧weo im̧ōn, bwe e reaikuji. Bwe eo Inaaj kwaļo̧k n̄an kom̧ tokālik. Em̧ool āindein. Amen."
                },
                {
                    "number": 103,
                    "text": "Im bar juon alen, em̧ool Ij ba n̄an kom̧, eļan̄n̄e karejera Sidney enaaj jerbal n̄an Eō im juon rikōkapilōklōk n̄an karejera Josep, e en jerkak im itok im jutak ilo opij in kūr eo an, im kōttāik e Im̧aō."
                },
                {
                    "number": 104,
                    "text": "Im eļan̄n̄e enaaj letok n̄an Eō juon joortak em̧m̧an, im kile ko, im pād wōt ippān armej ro Aō, lo, N̄a, Irooj ami Anij, Inaaj kōmour e bwe en mour; im enaaj kotak ainikien bar juon alen ioon toļ ko, im naaj juon rikōnono im̧aan Meja."
                },
                {
                    "number": 105,
                    "text": "E en itok im doore baam̧le eo an ilo jikin me karejera Josep ej jokwe ie."
                },
                {
                    "number": 106,
                    "text": "Im ilo aolep ito-itak ko an en kotak ainikien āinwōt kōn ainikien juon jilel, im kakkōl ro rej pād ioon laļ n̄an ko jān illu eo ej itok."
                },
                {
                    "number": 107,
                    "text": "E en jipan̄ karejera Josep, im barāinwōt karejera William Law en jipan̄ karejera Josep, ilo kōm̧m̧ane juon kean̄ ekwōjarjar n̄an kiin̄ ro an laļ, em̧ool āinwōt Iaar m̧oktaļo̧k ba n̄an kom̧."
                },
                {
                    "number": 108,
                    "text": "Eļan̄n̄e karejera Sidney enaaj kōm̧anm̧an ankilaō, en jab kōm̧akūt baam̧le eo an n̄an bukwōn ko iturear, a en ukōte jikin jokwe eo aer, em̧ool āinwōt Iaar ba."
                },
                {
                    "number": 109,
                    "text": "Lo, ej jab ankilaō bwe en kappukot oņaake im jikin koone jān jikin kwelo̧k eo me Iaar jitōn̄e n̄an kom̧, em̧ool jikin kwelo̧k in Nauvoo."
                },
                {
                    "number": 110,
                    "text": "Em̧ool Ij ba n̄an kom̧, em̧ool kiiō, eļan̄n̄e enaaj eo̧ron̄ Ainikiō, enaaj em̧m̧an ippān. Em̧ool āindein. Amen."
                },
                {
                    "number": 111,
                    "text": "Im bar juon alen, em̧ool Ij ba n̄an kom̧, karejera Amos Davies en kōļļā stock ilo pein ro im Iaar jitōn̄ er n̄an kalōke juon im̧ōn jokwe, em̧ool M̧weo Im̧ōn Nauvoo."
                },
                {
                    "number": 112,
                    "text": "Men in en kōm̧m̧an eļan̄n̄e enaaj wōr an; im en eo̧ron̄ kapilōk eo an karejera Josep, im jerbal kōn pein make bwe en maron̄ bōk lōke eo an armej raņ."
                },
                {
                    "number": 113,
                    "text": "Im n̄e enaaj kam̧ool an tiljek ilo aolep men otemjeļo̧k naaj lōke kaki ilo oņaake eo an, aaet, em̧ool jet men ko, enaaj irooj ioon elōn̄;"
                },
                {
                    "number": 114,
                    "text": "Kōn menin en kōttāik e make bwe en maron̄ utiej. Em̧ool āindein. Amen."
                },
                {
                    "number": 115,
                    "text": "Im bar juon alen, em̧ool Ij ba n̄an kom̧, eļan̄n̄e karejera Robert D. Foster enaaj pokake Ainikiō, en kalōk juon em̧ n̄an karejera Josep, ekkar n̄an koņ eo me eaar kōm̧m̧ane ippān, āinwōt kōjām eo enaaj peļļo̧k n̄an e jān iien n̄an iien."
                },
                {
                    "number": 116,
                    "text": "Im e en ukeļo̧k jān aolep an nouwe, im ņa ballin kōn iakwe-em̧ool; im bōjrak jān kōm̧m̧an nana, im utūkļo̧k aolep ekkōnono ko an reddo;"
                },
                {
                    "number": 117,
                    "text": "Im kōļļā stock barāinwōt ilo pein doulul eo an M̧weo Im̧ōn Nauvoo, n̄an e make im n̄an epepen eo an ālikin e, jān epepen n̄an epepen;"
                },
                {
                    "number": 118,
                    "text": "Im eo̧ron̄ kapilōk eo an ro karejera Josep, im Hyrum, im William Law, im n̄an maron̄ ko me em̧ōj Aō kar kūr er n̄an kōbabuik foundasōn eo an Zaion; im enaaj em̧m̧an ippān indeeo im indeeo. Em̧ool āindein. Amen."
                },
                {
                    "number": 119,
                    "text": "Im bar juon alen, em̧ool Ij ba n̄an kom̧, en ejjeļo̧k armej ej kōļļā stock n̄an doulul eo an M̧weo Im̧ōn Nauvoo eo ijello̧kun n̄e ej juon ritōmak ilo Bok in Mormon, im revelesōn ko Iaar liwōj n̄an kom̧, Irooj ami Anij ej ba;"
                },
                {
                    "number": 120,
                    "text": "Bwe men eo me eļapļo̧k ak dikļo̧k jān in ej itok jān nana, im naaj abare kōn lia ko im jab kōjeraam̧m̧an ko, Irooj ami Anij ej ba. Em̧ool āindein. Amen."
                },
                {
                    "number": 121,
                    "text": "Im bar juon alen, em̧ool Ij ba n̄an kom̧, doulul eo an M̧weo Im̧ōn Nauvoo eo en jejjet an kōļļāik wōņāān ko n̄an aolep jerbal ko aer me rej kōm̧m̧ani ilo kalōke M̧weo Im̧ōn Nauvoo eo; im wōņāān ko aer ren āinwōt ekkar n̄an errā eo ilubwiljier make, āinwōt an ekkejelļo̧k n̄an wōņāān eo."
                },
                {
                    "number": 122,
                    "text": "Im aolep armej ro rej kōļļā stock ren ineek ijo kuņaan ilo wōņāān ko aer, eļan̄n̄e emennin aikuj, n̄an rejetake eo aer, Irooj ej ba; eļan̄n̄e jaab, jerbal ko aer naaj bōnbōn n̄an er kōn stock ilo m̧weo. Em̧ool āindein. Amen."
                },
                {
                    "number": 123,
                    "text": "Em̧ool Ij ba n̄an kom̧, Ij kiiō lewōj n̄an kom̧ opija ro an Priesthood eo Aō, bwe kom̧in maron̄ kabwijer ki ko an, em̧ool Priesthood eo me ej ilo̧kan laajrak eo an Melkizedek, eo ej ilo̧kan laajrak eo an eo Nejū Emake Keotake."
                },
                {
                    "number": 124,
                    "text": "M̧oktata, Ij lewōj n̄an kom̧ Hyrum Smith bwe en juon petriak n̄an kom̧, n̄an kabwijer kōjeraam̧m̧an ko in sil an kabun̄ eo Aō, em̧ool Jetōb Kwōjarjar in kallim̧ur, eo kake kom̧ij sil n̄an raan in lo̧mo̧o̧ren eo, bwe kom̧in maron̄ jab wōtlo̧k mekarta n̄e awa in kapo emaron̄ itok ioomi."
                },
                {
                    "number": 125,
                    "text": "Ij lewōj n̄an kom̧ karejera Josep bwe en elder eo ej tōl ioon aolepān kabun̄ in Aō, bwe en juon riukok, juon rikkwaļo̧k revelesōn, juon rilolo, im rikanaan."
                },
                {
                    "number": 126,
                    "text": "Ij leļo̧k n̄an e n̄an rikōkapilōklōk ro karejera Sidney Rigdon im karejera William Law, bwe rein ren booje juon doulul im Presidency eo Kein Kajuon, n̄an bōki kanaan ko n̄an aolepān kabun̄ in."
                },
                {
                    "number": 127,
                    "text": "Ij lewōj n̄an kom̧ karejera Brigham Young bwe en juon president ioon Jon̄oulruo ko̧o̧njeļ in ito-itak eo;"
                },
                {
                    "number": 128,
                    "text": "Jon̄oulruo ro im rej kabwijer ki ko n̄an kōpeļļo̧k maron̄ eo an aelōn̄ in kiin̄ eo Aō ioon m̧ōttan ko emān in laļ in, im ālikin men in n̄an jilkinļo̧k naan eo Aō n̄an armej otemjeļo̧k."
                },
                {
                    "number": 129,
                    "text": "Er rein rej Heber C. Kimball, Parley P. Pratt, Orson Pratt, Orson Hyde, William Smith, Jon Taylor, Jon E. Page, Wilford Woodruff, Willard Richards, George A. Smith;"
                },
                {
                    "number": 130,
                    "text": "Devid Patten em̧ōj Aō bōke n̄an Eō make; lo, priesthood eo an ejjeļo̧k armej ej bōk jān e; a, em̧ool Ij ba n̄an kom̧, bar juon maron̄ jitōn̄e n̄an ejja kūr eo wōt."
                },
                {
                    "number": 131,
                    "text": "Im bar juon alen, Ij ba n̄an kom̧, Ij lewōj n̄an kom̧ juon ko̧o̧njeļ eo eutiej, n̄an dekā in jabōn em̧ an Zaion—"
                },
                {
                    "number": 132,
                    "text": "Etaer, Samuel Bent, Henry G. Sherwood, George W. Harris, Charles C. Rich, Tomas Grover, Newel Knight, Devid Dort, Dunbar Wilson—Seymour Brunson em̧ōj Aō bōke n̄an Eō make; ejjeļo̧k armej ej bōk priesthood eo an, a bar juon maron̄ jitōn̄e n̄an ejja priesthood in wōt ilo jikin; im em̧ool Ij ba n̄an kom̧, karejera Aron Johnson en ekkapit n̄an kūr in ilo jikin—Devid Fullmer, Alpheus Cutler, William Huntington."
                },
                {
                    "number": 133,
                    "text": "Im bar juon alen, Ij lewōj n̄an kom̧ Don C. Smith bwe en president ioon juon doulul eo an pris utiej ro;"
                },
                {
                    "number": 134,
                    "text": "Kain̄i eo me kar kajutake n̄an un in n̄an lale ro rekkar im renaaj jitōn̄e er n̄an president ro an jikin ko ak rijerbal ro ioon stake ko wōj rej ejjeplōklōk ijoko rettoļo̧k;"
                },
                {
                    "number": 135,
                    "text": "Im remaron̄ ito-itak barāinwōt eļan̄n̄e rej kāālete, a ijello̧kun in rej ekkapit n̄an president ro an jikin ko; en̄in ej opij in kūr eo aer, Irooj ami Anij ej ba."
                },
                {
                    "number": 136,
                    "text": "Ij lewōj n̄an kom̧ Amasa Lyman im Noa Packard n̄an rikōkapilōklōk ro, bwe ren maron̄ tōl ioon doulul eo an pris utiej ro an kabun̄ eo Aō, Irooj ej ba."
                },
                {
                    "number": 137,
                    "text": "Im bar juon alen, Ij ba n̄an kom̧, Ij lewōj n̄an kom̧ Jon A. Hicks, Samuel Williams, im Jesse Baker, priesthood eo me ej tōl ioon doulul eo an elder ro, doulul eo kar kajutake n̄an minister ro an jikin ko; ijoke remaron̄ ito-itak, ak rej ekkapit n̄an minister ro an jikin ko n̄an kabun̄ eo Aō, Irooj ej ba."
                },
                {
                    "number": 138,
                    "text": "Im bar juon alen, Ij lewōj n̄an kom̧ Josep Young, Josaia Butterfield, Daniel Miles, Henry Herriman, Zera Pulsipher, Livai Hancock, Jemes Foster, n̄an tōl ioon doulul eo an jiljilimjuonn̄oul ro;"
                },
                {
                    "number": 139,
                    "text": "Doulul eo me kar kajutake n̄an elder in ito-itak ro n̄an kwaļo̧k kam̧ool kōn Eta ilo aolepān laļ, ijoko jabdewōt ko̧o̧njeļ eo eutiej rej ito-itak eo, rijjilōk ro Aō, renaaj jilkinļo̧k er n̄an kōpooje iaļ eo im̧aan Meja."
                },
                {
                    "number": 140,
                    "text": "Oktak eo ikōtaan doulul in im doulul eo an elder ro ej juon en ito-itak wōt iien otemjej, im eo juon en tōl ioon aolep jarlepju in rijar ko jān iien n̄an iien; juon ej an eddo eo n̄an tōl jān iien n̄an iien, im eo juon ejjeļo̧k an eddo n̄an tōl, Irooj ami Anij ej ba."
                },
                {
                    "number": 141,
                    "text": "Im bar juon alen, Ij ba n̄an kom̧, Ij lewōj n̄an kom̧ Vinson Knight, Samuel H. Smith, im Shadrak Roundy, eļan̄n̄e enaaj bōk e, n̄an tōl ioon bisoprik; juon jeļā eo kōn bisoprik in ba kake kar lewōj n̄an kom̧ ilo bok in Katak im Bujen Ko."
                },
                {
                    "number": 142,
                    "text": "Im bar juon alen, Ij ba n̄an kom̧, Samuel Rolfe im rikōkapilōklōk ro an n̄an pris ro, im president eo an rikaki ro im rikōkapilōklōk ro an, im barāinwōt president eo an tikōn ro im rikōkapilōklōk ro an, im barāinwōt president eo an stake eo im rikōkapilōklōk ro an."
                },
                {
                    "number": 143,
                    "text": "Opija rein ijin ilōn̄ em̧ōj Aō liwōj n̄an kom̧, im ki ko ippāer, n̄an jipan̄ ko im tōl ko, n̄an jerbal eo an jerbal in im kōweeppānļo̧k ro rekwōjarjar Aō."
                },
                {
                    "number": 144,
                    "text": "Im juon kien Ij lewōj n̄an kom̧, bwe kom̧in kanne kobban aolep opij kein im kōweeppān aolep āt ko Iaar ba kaki, n̄e jaab jab kōweeppāni ilo kwelo̧k eo eļap Aō;"
                },
                {
                    "number": 145,
                    "text": "Im bwe kom̧ij aikuj kōpooj jikin ko n̄an aolep opija rein ilo m̧weo Im̧ō n̄e kom̧ij kalōke n̄an Eta, Irooj ami Anij ej ba. Em̧ool āindein. Amen."
                }
            ]
        },
        "/study/scriptures/dc-testament/dc/125": {
            "uri": "/study/scriptures/dc-testament/dc/125",
            "title": "Katak im Bujen Ko 125",
            "data_type": "chapter",
            "chapter_name": "Jekjōn 125",
            "chapter_summary": [
                "1–4, Ro Rekwōjarjar ren ekkal jikin kwelo̧k ko im ainļo̧k doon n̄an stake ko an Zaion."
            ],
            "verses": [
                {
                    "number": 1,
                    "text": "Ta ej ankilaan Irooj kōn ro rekwōjarjar ilo Āneen Iowa?"
                },
                {
                    "number": 2,
                    "text": "Em̧ool, āindein Irooj ej ba, Ij ba n̄an kom̧, eļan̄n̄e ro rej ān̄inn̄in er make kōn Eta im rej kappukot n̄an āinwōt ro rekwōjarjar Aō, eļan̄n̄e renaaj kōm̧anm̧an ankilaō im kōjparok kien ko Aō kake er, ren ainļo̧k doon ippān doon n̄an jikin ko me Inaaj jitōn̄i n̄an er jān eo karejera Josep, im kalōkļo̧k jikin kwelo̧k ko n̄an Eta, bwe ren maron̄ pojak n̄an men eo epād ilo jikin ko̧koņ n̄an iien eo ej itok."
                },
                {
                    "number": 3,
                    "text": "Ren kalōke juon jikin kwelo̧k n̄an Eta ioon bwidej eo iturājet jān jikin kwelo̧k in Nauvoo, im āt in Zaraemla en āt eo likūti ioon."
                },
                {
                    "number": 4,
                    "text": "Im aolep ro rej itok jān turear, im jān turilik, im jān tuiōn̄, im jān turōk, im ewōr aer ikdeelel n̄an jokwe ijo, ren bōk aer jolōt ilo ejja jikin in wōt, barāinwōt ilo jikin kwelo̧k in Nashville, ak ilo jikin kwelo̧k in Nauvoo, im ilo aolep stake ko me Iaar jitōn̄i, Irooj ej ba."
                }
            ]
        },
        "/study/scriptures/dc-testament/dc/126": {
            "uri": "/study/scriptures/dc-testament/dc/126",
            "title": "Katak im Bujen Ko 126",
            "data_type": "chapter",
            "chapter_name": "Jekjōn 126",
            "chapter_summary": [
                "1–3, Brigham Young rej nebar e kōn jerbal ko an im kameraik e jān ito-itak ettoļo̧k ilo raan ko rej pedotok."
            ],
            "verses": [
                {
                    "number": 1,
                    "text": "Eo eaorōk im jitōnbōro jeiū im jatū, Brigham Young, em̧ool āindein Irooj ej ba n̄an eok: Karejera Brigham, ej jab mennin aikuj jān peim n̄an likūt baam̧le eo am̧ āinwōt ilo iien ko remootļo̧k, bwe joortak eo am̧ em̧m̧an n̄an Eō."
                },
                {
                    "number": 2,
                    "text": "Iaar loe am̧ jerbal im kijejeto ilo ito-itak ko am̧ kōn Eta."
                },
                {
                    "number": 3,
                    "text": "Ij kōn menin jiron̄ eok n̄an jilkinļo̧k naan eo Aō ijoko rettoļo̧k, im bōk juon kōjparok etiljek n̄an baam̧le eo am̧ jān iien in, kiiō m̧aanļo̧k im indeeo. Amen."
                }
            ]
        },
        "/study/scriptures/dc-testament/dc/127": {
            "uri": "/study/scriptures/dc-testament/dc/127",
            "title": "Katak im Bujen Ko 127",
            "data_type": "chapter",
            "chapter_name": "Jekjōn 127",
            "chapter_summary": [
                "1–4, Josep Smith ej likōmjāje ilo kebiōp im en̄taan; 5–12, Ļo̧o̧k ko reaikuj kōjparoki kōn peptaij ko kōn ro remej."
            ],
            "verses": [
                {
                    "number": 1,
                    "text": "Kōnke Irooj eaar kwaļo̧k n̄an eō bwe rikōjdat ro aō, jim̧or ilo Missouri im ilo Bukwōn in, rekar bar juon alen pukpukot eō; im toun wōt aer lukwarkware eō kōn ejjeļo̧k unin, im ejjeļo̧k jidik mōran kien ak jim̧we ippāer ilo aer lelōn̄tak liaakeļo̧k ko aer ņae eō; im toun wōt an aolep etao ko aer pedped ioon riab ilo uno ekilmeejtata, Iaar ļōmņak emennin aikuj im mālōtlōt ilo n̄a bwe in likūt jikin in ium̧win juon tōre ekadu, kōn jokane eo aō im jokane eo an armej rein. Ikōņaan ba n̄an aolep ro im ewōr aō jerbal ippāer, bwe em̧ōj aō likūt jerbal ko aō ippān ro riņa ainikiō im rijeje ro im renaaj kadedeļo̧k aolep jerbal ilo juon wāween eo em̧ōkaj im ekkar, im naaj lale bwe aolep m̧uri ko aō ren m̧aniļo̧k ilo iien eo ekkar, jān wiakake bwidej, ak ilo bar juon wāween, āinwōt case eo emaron̄ aikuji, ak āinwōt an jekjek ko maron̄ kōtļo̧ke. N̄e ijeļā bwe lan̄ eo elukkuun eļļā, innām inaaj ro̧o̧lwaj n̄an ippemi bar juon alen."
                },
                {
                    "number": 2,
                    "text": "Im kōn kauwōtata ko me kūr eō bwe in deblo̧ki, āinwōt rej juon men edik n̄an eō, āinwōt ke juunm̧aade im illu an armej ekar ijo ekkā jikū aolepān raan ko in aō mour; im kōn ta unin ej āinwōt mennin ittino, ijello̧kun wōt n̄e kar kapit eō jān m̧okta jān pedped eo an laļ n̄an jet jem̧ļo̧k rem̧m̧an, ak nana, āinwōt ami naaj kāālet n̄an ba. Kom̧in ekajete n̄an kom̧ make. Anij ejeļā aolep men kein, eļan̄n̄e ej n̄an em̧m̧an ak nana. A mekarta, dān m̧wilaļ ej ta ij aikuj in aō ie. Em̧ōj an erom juon mennin imminene n̄an eō; im ij en̄jake, āinwōt Paul, n̄an likōmjāje ilo en̄taan; bwe n̄an rainin em̧ōj an Anij eo an ro jema lo̧mo̧o̧ren eō jān er aolep, im naaj lo̧mo̧o̧ren eō jān iien in m̧aanļo̧k; bwe lo, im lo, inaaj anjo̧ ioon aolep rikōjdat ro aō, bwe Irooj Anij eaar ba men in."
                },
                {
                    "number": 3,
                    "text": "Ro rekwōjarjar ren aolep m̧ōņōņō, kōn menin, im kanooj lo̧udin̄din̄ otem lo̧udin̄din̄; bwe Anij an Israel ej Anij eo aer, im E naaj jon̄e wōņāān eo ejim̧we ioon bōran aolep rikebiōp ro aer."
                },
                {
                    "number": 4,
                    "text": "Im bar juon alen, em̧ool āindein Irooj ej ba: Jerbal eo an tampeļ eo Aō, im aolep jerbal ko me Iaar jitōn̄e n̄an kom̧, ren wōnm̧aanļo̧k im jab bōjrak; im laļn̄ijn̄ij eo ami, im kijejeto eo ami, im kōmmaanwa, im jerbal ko ami ren karuo-aleer, im kom̧ naaj ilo ejja wāween in wōt jab m̧wijkōk jān woņeam̧i, Irooj in Inelep eo ej ba. Im eļan̄n̄e rej matōrtōre kom̧, āindein rekar matōrtōre rikanaan ro im armej ro rewānōk im̧aami. N̄an aolep men kein ewōr juon wōņāān ilo lan̄."
                },
                {
                    "number": 5,
                    "text": "Im bar juon alen, Ij lewōj n̄an kom̧ juon naan kake peptaij ko kōn rimej ro ami."
                },
                {
                    "number": 6,
                    "text": "Em̧ool, āindein Irooj ej ba n̄an kom̧ kōn rimej ro ami: N̄e jabdewōt iaami rej peptaij kōn ro remej ami, en wōr juon rilale lo̧o̧k, im en kam̧ool e peptaij ko ami kōn mejān make; e en ron̄jake kōn lo̧jiln̄in, bwe en maron̄ kam̧ool kōn m̧ool eo, Irooj ej ba;"
                },
                {
                    "number": 7,
                    "text": "Bwe ilo aolep kanne ko ami en maron̄ jeje ilo lan̄; jabdewōt kom̧ij liāpe ioon laļ, emaron̄ in liāpe ilo lan̄; jabdewōt kom̧ij kōtļo̧k ioon laļ, maron̄ in kōtļo̧k ilo lan̄;"
                },
                {
                    "number": 8,
                    "text": "Bwe I nan̄in kōjepļaak elōn̄ men ko n̄an laļ, ekkejelļo̧k n̄an priesthood eo, Irooj in Inelep eo ej ba."
                },
                {
                    "number": 9,
                    "text": "Im bar juon alen, aolep ļo̧o̧k ko ren kōm̧m̧an ilo koņ, bwe ren maron̄ likūti ilo jikin ko̧koņ ko an tampeļ eo ekwōjarjar Aō, bwe ren ememeji wōt jān epepen n̄an epepen, Irooj in Inelep eo ej ba."
                },
                {
                    "number": 10,
                    "text": "Inaaj ba n̄an aolep ro rekwōjarjar, bwe Iaar kōņaan, kōn ikdeelel eo eļap otem ļap, n̄an ekkōnono n̄an er kōn unleplep in peptaij kōn ro remej, ilo Jabōt eo in ej itok. A toun wōt an jab jān kajoor eo aō n̄an kōm̧m̧an āinwōt, inaaj jeje naan eo an Irooj jān iien n̄an iien, kōn unleplep en, im jilkinwaj e n̄an kom̧ ilo lōta, barāinwōt elōn̄ bar men ko jet."
                },
                {
                    "number": 11,
                    "text": "N̄aij kiiō kili lōta in n̄an ilo tōre in, bwe kōnke ej jab bwe iien; bwe rikōjdat ej wāmourur, im āinwōt Rilo̧mo̧o̧r eaar ba, bwidak eo an laļ in ej itok, a ejjeļo̧k jabdewōt ippān kake eō."
                },
                {
                    "number": 12,
                    "text": "Lo, jar eo aō n̄an Anij ej bwe kom̧in aolep jokane. Im ij je eta n̄an kom̧ rikarejeram̧i ilo Irooj, rikanaan im rilolo an Kabun̄ eo an Jisōs Kraist im Armej ro Rekwōjarjar ilo Raan ko Āliktata."
                }
            ]
        },
        "/study/scriptures/dc-testament/dc/128": {
            "uri": "/study/scriptures/dc-testament/dc/128",
            "title": "Katak im Bujen Ko 128",
            "data_type": "chapter",
            "chapter_name": "Jekjōn 128",
            "chapter_summary": [
                "1–5, Rikanne ro reddik im reļļap reaikuj kam̧oole m̧ool eo an peptaij ko kōn ro remej; 6–9, Ļo̧o̧k ko aer rej pen im rej ļo̧o̧ki ioon laļ im ilo lan̄; 10–14, Jikin peptaij eo ej kakōļļeen lōb; 15–17, Ilaija eaar kōjepļaaktok kajoor eo n̄an peptaij kōn ro remej; 18–21, Aolepān ki ko, kajoor ko, im maron̄ ko an tōrean bōk eddo ko remootļo̧k em̧ōj aer bar jepļaaktok; 22–25, Naan ko rem̧m̧an im aiboojoj rej kabun̄bun̄iļo̧k n̄an ro remour im ro remej."
            ],
            "verses": [
                {
                    "number": 1,
                    "text": "Āinwōt Iaar ba n̄an kom̧ ilo lōta eo aō m̧okta jān aō kar likūt ijo jikū, bwe inaaj kar jejewaj n̄an kom̧ jān iien n̄an iien im lewōj n̄an kom̧ meļeļe kake elōn̄ mennin kōnono ko, ij kiiō bar jinoe mennin kōnono eo kōn peptaij kōn ro remej, kōnke mennin kōnono in ej koobrak aō ļōmņak, im kanooj jiktok ilo en̄jake ko aō rekajoortata, jān iien eo rikōjdat ro aō rekar pukpukot eō."
                },
                {
                    "number": 2,
                    "text": "Iaar je jet naan ko in revelesōn n̄an kom̧ kake juon rilale lo̧o̧k. Ekar wōr ippān bar jet ļōmņak ko kake men in, ko kiiō ij kam̧ooli. En̄in bwe, eaar waļo̧k ilo lōta eo aō m̧oktaļo̧k bwe ej aikuj wōr juon rilale lo̧o̧k, eo eaikuj in juon rikam̧ool kōn mejān, im barāinwōt n̄an ron̄jake kōn lo̧jiln̄in, bwe en maron̄ kōm̧m̧ane juon ļo̧o̧k in m̧ool eo im̧aan Irooj."
                },
                {
                    "number": 3,
                    "text": "Kiiō, kake men in, enaaj kanooj kar pen n̄an juon rilale lo̧o̧k n̄an pād ilo aolep iien, im n̄an kōm̧m̧ani aolep jerbal ko. N̄an eļļā jān pen in, emaron̄ wōr juon rilale lo̧o̧k ilo kajjojo ward ilo jikin kwelo̧k eo, eo ekanooj tijem̧ļo̧k n̄an bōki minit ko rejim̧we; im en kanooj jejjet im jim̧we ilo bōk aolepān m̧akūtkūt ko, im kam̧ool ilo ļo̧o̧k eo an bwe eaar lo kōn mejān, im eaar ron̄ kōn lo̧jiln̄in, im letok raan im iiō eo, im āt ko, im men ko eierļo̧k wōt, im bwebwenato in aolepān jerbal eo; im kwaļo̧k barāinwōt etan jilu armej rekar pād, eļan̄n̄e ewōr ar pād, ro remaron̄ ilo jabdewōt iien n̄e kūr er kam̧ool n̄an ejja men in wōt, bwe ilo lo̧n̄iin ruo ak jilu rikam̧ool aolep naan emaron̄ in jutak."
                },
                {
                    "number": 4,
                    "text": "Innām, en wōr juon rilale lo̧o̧k eļap, eo n̄an e ļo̧o̧k kein jet remaron̄ liļo̧k, im ippāer peba in kam̧ool ko im eļtan peier make, im kam̧oole bwe ļo̧o̧k ko rekar kōm̧m̧ani rem̧ool. Innām rilale lo̧o̧k eo eļap an kabun̄ emaron̄ kadeļo̧n̄ ļo̧o̧k eo ilo bok eo eļap an kabun̄, ippān peba in kam̧ool ko im aolep rikam̧ool ro rekar pād, ippān peba in kam̧ool ko im aolep rikam̧ool ro repād, ippān ennaan eo an make ke ej kanooj tōmak bwe ennaan eo ilōn̄ im ļo̧o̧k ko rem̧ool, jān jeļā eo an kōn jekjekin im ijjitōn̄ eo an em̧m̧aan ro jān kabun̄ eo. Im n̄e men in ej dedeļo̧k ioon bok eo eļap an kabun̄, ļo̧o̧k eo enaaj jejjet im ekwōjarjar, im naaj uwaake kain̄i bwe ejim̧we ejja āinwōt n̄e eaar loe kōn mejān im kar ron̄ kōn lo̧jiln̄in, im kōm̧m̧ane juon ļo̧o̧k in ejja men in wōt ilo bok eo eļap an kabun̄."
                },
                {
                    "number": 5,
                    "text": "Kom̧ maron̄ ļōmņak bwe laajrak in men kein ekanooj jejjet; a kōtļo̧k bwe in ba n̄an kom̧ bwe ej uwaak in wōt ankilaan Anij, jān ļoore kain̄i eo im m̧aanjāppopo eo Irooj eaar kōmālimi im kōpooje m̧okta jān foundasōn eo an laļ, n̄an lo̧mo̧o̧ren eo an ro remej im rekar mej ilo ejjeļo̧k jeļā kōn gospel eo."
                },
                {
                    "number": 6,
                    "text": "Im eļapļo̧k, ikōņaan bwe kom̧in keememej bwe Jon Rikkwaļo̧k Revelesōn eo eaar kejakļo̧kjeņ kōn lukkuun ejja mennin ekkōnono in wōt kake ro remej, ke eaar ba, āinwōt ami naaj loe ej jeje ilo Revelesōn 20:12—Im Iaar lo ro remej, ro reļļap im ro reddik, rej jutak im̧aan Anij; im ar kōpeļļo̧k bok ko; im ar kōpeļļo̧k bar juon bok, eo ej bok in mour; im ro remej kar ekajet er jān men ko em̧ōj jeje ilo bok ko, ekkar n̄an jerbal ko aer."
                },
                {
                    "number": 7,
                    "text": "Kom̧ naaj loe ilo ennaan in bwe bok ko rekar peļļo̧k; im bar juon bok ar peļļo̧k, eo eaar bok in mour; a ro remej rekar ekajete er jān men ko me rekar jeje ilo bok ko, ekkar n̄an jerbal ko aer; kōn menin, bok ko kar kōnono kake reaikuj in bok ko me ewōr ie ļo̧o̧k in jerbal ko aer, im rej ekkōnono kaki ļo̧o̧k ko me rej pād ioon laļ. Im bok eo me ekar bok in mour ej ļo̧o̧k eo me ej pād ilo lan̄; unleplep eo ej kanooj errā ippān katak eo me jiron̄ kom̧ ilo revelesōn eo ej pād ilo lōta eo me iaar je waj n̄an kom̧ m̧okta jān aō likūt ijo jikū—bwe ilo aolep ļo̧o̧k ko ami en maron̄ jeje ilo lan̄."
                },
                {
                    "number": 8,
                    "text": "Kiiō, nememeen kain̄i in ej im̧wem̧we ilo kajoor eo an priesthood eo, jān revelesōn eo an Jisōs Kraist, ijo ie em̧ōj letok jabdewōt kom̧ij liāpe ioon laļ enaaj liāpe ilo lan̄, im jabdewōt kom̧ij kōtļo̧k ioon laļ enaaj kōtļo̧k ilo lan̄. Ak, ilo bar jet naan, im lale jān bar juon wāween ukok eo, jabdewōt kom̧ij ļo̧o̧k ioon laļ naaj ļo̧o̧ke ilo lan̄, im jabdewōt kom̧ij jab ļo̧o̧ke ioon laļ jamin naaj ļo̧o̧ke ilo lan̄; bwe jān bok ko naaj ekajet rimej ro ami, ekkar n̄an jerbal ko aer make, men̄e er make rekar loloorjaki kain̄i ko ilo kanemarmej, ak jān jekjek ko kōn propria persona, ekkar n̄an kain̄i eo me Anij eaar kōpooje n̄an lo̧mo̧o̧ren eo aer jān m̧okta jān foundasōn eo an laļ, ekkar n̄an ļo̧o̧k ko me kar kōjparoki kōn rimej ro aer."
                },
                {
                    "number": 9,
                    "text": "E maron̄ āinwōt n̄an jet bwe ej juon katak ekanooj bōllej im jej ekkōnono kake—juon kajoor eo ej ļo̧o̧ke ak liāpe ioon laļ im liāpe ilo lan̄. Mekarta, ilo aolep dettan ko an laļ, jabdewōt iien ke Irooj eaar leļo̧k juon tōre bōk eddo an priesthood eo n̄an jabdewōt em̧m̧aan jān lukkuun revelesōn, ak jabdewōt kumi in em̧m̧aan, kajoor in ekar leļo̧ke iien otemjej. Kōn menin, jabdewōt men em̧m̧aan rein rekar kōm̧m̧ane ilo maron̄, ilo etan Irooj, im kar lukkuun m̧ool im tiljek ilo aer kōm̧m̧ane, im kar kōm̧m̧ane juon ļo̧o̧k ekkar im tiljek kōn ejja men in wōt, eaar erom juon kien ioon laļ im ilo lan̄, im jamin kar maron̄ m̧anļo̧k, ekkar n̄an kean̄ ko an Jeova eļap. En̄in ej juon ennaan em̧ool. Wōn emaron̄ ron̄jake?"
                },
                {
                    "number": 10,
                    "text": "Im bar juon alen, kōn wāween eo m̧oktaļo̧k, Matu 16:18, 19: Im barāinwōt Ij ba n̄an eok, Bwe kwe Piter, im ioon ejm̧aan in Inaaj kalōk Aō eklejia; im aor ko an Hedis rej jamin anjo̧ ioon. Im Inaaj lewōj n̄an eok ki ko ki in aelōn̄ in lan̄: im jabdewōt men eo kwo naaj liāpe ioon laļ naaj liāpe ilan̄; im jabdewōt men eo kwo naaj kōtļo̧k ioon laļ, naaj kōtļo̧ke ilan̄."
                },
                {
                    "number": 11,
                    "text": "Kiiō men eo ittino eļap im kilep ilo aolepān men in, im summum bonum an mennin ekkōnono in ej babu im̧aad, im ekitbuuj bōki kajoor ko an Priesthood eo Ekwōjarjar. Bwe n̄an e eo im ki kein rej liļo̧k ejjeļo̧k pen ilo bōk jeļāļo̧kjeņ eo kōn m̧ool ko rej ekkejelļo̧k n̄an lo̧mo̧o̧ren eo an ro nejin armej raņ, jim̧or barāinwōt n̄an ro remej im barāinwōt n̄an ro remour."
                },
                {
                    "number": 12,
                    "text": "Ilo men in ej aiboojoj im utiej, im mour ejjeļo̧k jem̧ļo̧kin im mour indeeo—Kain̄i in peptaij jān dān, n̄an tulo̧k ie n̄an uwaake jekjek in ro remej, bwe juon pedped en maron̄ ekkarļo̧k n̄an bar juon; n̄an tulo̧k ilo dān im waļo̧ktok jān dān ko ej āinwōt jerkakpeje an ro remej ilo aer jerkaktok jān lōb ko aer; āindein, kain̄i in ekar jutak n̄an booje juon kōtaan ippān kain̄i in peptaij eo kōn ro remej, kōnke ej āinwōt ilo jekjek in ro remej."
                },
                {
                    "number": 13,
                    "text": "Waļo̧k in men in, jikin peptaij eo kar kajutake āinwōt juon kakōļļe in lōb eo, im kar jiron̄ bwe en pād ilo juon jikin ium̧win ijo ro remour rekōņaan koba ippān doon ie, n̄an kwaļo̧k ro remour im ro remej, im bwe aolep men otemjeļo̧k en maron̄ wōr kakōļļeier, im bwe ren maron̄ juon wōt ippān doon—bwe men eo me ej jān laļ in maron̄ errā n̄an men eo ej jān lan̄, āinwōt Paul eaar kwaļo̧k, 1 RiKorint 15:46, 47, im 48:"
                },
                {
                    "number": 14,
                    "text": "Ijoke eo e jetōb eaar jab m̧okta, a eo ej armej; im tokālik eo e jetōb. Armej eo m̧okta e jān laļ, rilaļ; Armej eo kein karuo E jān lan̄. Āinwōt eo rilaļ, āindein ro rilaļ; im āinwōt Eo rilan̄, āindein ro rilan̄. Im āinwōt ļo̧o̧k ko ilaļ in kake ro ami remej, ko rej kanooj kōm̧m̧ani, āindein barāinwōt ļo̧o̧k ko ilo lan̄. En̄in, kōn menin, ej kajoor in sil im liāp eo, im, ilo juon wāween ba, ki ko an aelōn̄ in kiin̄ eo, ko rej koba ilo ki in jeļāļo̧kjeņ."
                },
                {
                    "number": 15,
                    "text": "Im kiiō, m̧aan im kōrā ro jeiū im jatū rejitōnbōro, in kam̧ool n̄an kom̧ bwe erkein rej pedped ko kōn ro remej im ro remour im reban maron̄ watōki bajjek im eļļā jāni, āinwōt aer ekkejelļo̧k n̄an lo̧mo̧o̧ren eo ad. Bwe lo̧mo̧o̧ren eo aer aikuji im eaorōk n̄an lo̧mo̧o̧ren eo ad, āinwōt Paul ej ba kōn ro jemān—bwe er ijello̧kwid reban maron̄ weeppān—im kōj ijello̧kun rimej ro ad jeban weeppān."
                },
                {
                    "number": 16,
                    "text": "Im kiiō, ilo ikijjien peptaij kōn ro remej, inaaj lewōj bar juon ennaan an Paul, 1 RiKorint 15:29: Eļan̄n̄e eāinjuon ren āt ro em̧ōj peptaij er kōn ro remej? Eļan̄n̄e ro remej rej jab jerkakpeje n̄an jidik, innām etkerej peptaij kōn ro remej?"
                },
                {
                    "number": 17,
                    "text": "Im bar juon alen, ekkejelļo̧k n̄an ennaan in inaaj lewōj n̄an kom̧ juon ennaan jān juon ian rikanaan eo, eo mejān ekar jab rom jān jepļaaktok eo an priesthood eo, aiboojoj ko naaj kwaļo̧ki ilo raan ko āliktata, im ilo juon wāween ejenolo̧k mennin ekkōnono in ekanooj aiboojoj ian aolep ko rej an gospel eo ejjeļo̧k jem̧ļo̧kin, en̄in, peptaij kōn ro remej; bwe Malakai ej ba, jebta eo āliktata, eoon kein kaļalem im kajiljino: Lo, Inaaj jilkinwaj n̄an eok Ilaija rikanaan eo m̧okta jān itok eo an raan eo eļap im kaammijak an Irooj: Im enaaj ukōtļo̧k būruōn ro jemāer n̄an ro nejier, im būruōn ro nejier n̄an ro jemāer, n̄e Iab itok im den̄ļo̧ke laļ kōn juon lia."
                },
                {
                    "number": 18,
                    "text": "I maron̄ kar jakem̧aantak juon ukok ealikkarļo̧k jān men in, a ebwe an alikkar n̄an ekkar n̄an un eo an āinwōt an jutak. E bwe n̄an jeļā, ilo case in, bwe laļ naaj den̄ļo̧ke kōn juon lia m̧ae iien eo ewōr juon wāween korak ak ruo ikōtaan ro jemāer im ro nejier, ioon jet mennin ekkōnono ak bar juon—im lo ta mennin ekkōnono in? E ej peptaij kōn ro remej. Bwe kōj ijello̧kier jejjab maron̄ weeppān, im jab er ijello̧kwid reban maron̄ weeppān. Im reban maron̄ ak kōj jeban weeppān ijello̧kun ro rekar mej ilo gospel in barāinwōt; bwe emennin aikuj ilo abaretok tarlep in tōrean iien bōk eddo ko, tōrean bōk eddo eo me ej kiiō ijjino n̄an abaretok, bwe dipiio in im dedeļo̧k in koba eo eweeppān, im kaōnļo̧k ippān doon in tōrean bōk eddo ko, im ki ko, im kajoor ko, im aiboojoj ko ren aikuj bōk jikier, im kwaļo̧ki jān raan ko an Adam em̧ool n̄an iien in. Im jab men in wōt, ak men ko me rejjan̄in kar waļo̧k jān foundasōn an laļ in, a rekar dāpiji ilo ņojak jān ro remālōtlōt im jeļāļo̧kjeņ, naaj kwaļo̧ki n̄an ajri ro im nin̄nin̄ rej ninnin ilo iien in, tarlep in tōrean iien bōk eddo ko."
                },
                {
                    "number": 19,
                    "text": "Kiiō, ta jej ron̄ ilo gospel eo me jaar bōke? Juon ainikien em̧m̧an! Juon ainikien tūriam̧o jān lan̄; im juon ainikien m̧ool jān ilo laļ; ennaan ko rem̧m̧an n̄an ro remej; juon ainikien em̧m̧an n̄an ro remour im ro remej; ennaan ko rem̧m̧an kōn lan̄lōn̄ eļap. Ewi jon̄an an wūlio ioon toļ ko neen ro rej bōktok ennaan ko rem̧m̧an kōn men ko rem̧m̧an, im rej ba n̄an Zaion: Lo, am Anij ej irooj! Āinwōt m̧ōļawi in Karmel, āindein enaaj wāween an jeļāļo̧kjeņ eo an Anij wanlaļtak ioer!"
                },
                {
                    "number": 20,
                    "text": "Im bar juon alen, ta eo jej ron̄? Ennaan ko rem̧m̧an jān Kumora! Moronai, juon enjeļ jān lan̄, ej kabun̄bun̄ļo̧k kūrm̧ool in rikanaan ro—bok eo me kar kwaļo̧ke. Juon ainikien Irooj ilo āne jem̧aden in Fayette, Seneca kounty, im kabun̄bun̄ļo̧k rikam̧ool ro jilu n̄an kam̧ool kōn bok eo! Ainikien Maikeel ioon kappe ko an Susquehanna, ke ej kile devil ke ej waļo̧k āinwōt juon enjeļ in meram! Ainikien Piter, Jemes, im Jon ilo āne jem̧aden ikōtaan Harmony, Susquehanna kounty, im Colesville, Broome kounty, ioon reba Susquehanna, im kabun̄bun̄ļo̧k er make āinwōt ro rej kabwijer ki ko an aelōn̄ in kiin̄ eo, im an tarlep in tōrean iien bōk eddo ko!"
                },
                {
                    "number": 21,
                    "text": "Im bar juon alen, ainikien Anij ilo m̧weo im̧ōn eo ebwijwoļā Jemād Whitmer, ilo Fayette, Seneca kounty, im ilo elōn̄ iien, im ilo jikin ko reoktak ilo aolep ito-itak ko im en̄taan ko an Kabun̄ eo an Jisōs Kraist im Armej ro Rekwōjarjar ilo Raan ko Āliktata! Im ainikien Maikeel, arkenjeļ eo; ainikien Gebriel, im ainikien Raphael, im ainikien elōn̄ enjeļ ro, jān Maikeel ak Adam laļtak n̄an iien in, aolep kabun̄bun̄ļo̧k tarlep in iien bōk eddo eo aer, jim̧we ko aer, ki ko aer, utiej ko aer, wōj im aiboojoj eo aer, im kajoor eo an priesthood eo aer; im letok lain ioon lain, naan in kain̄i ioon bar naan in kain̄i; ijin jidik, im ijjuweo jidik; im letok n̄an kōj kaenōm̧m̧an jān kwaļo̧ktok ta eo ej itok, im kapen kōjatdikdik eo ad!"
                },
                {
                    "number": 22,
                    "text": "Ro jeiū im jatū, ta jeban bun̄m̧aanļo̧k ilo juon jibadbad eļap ke? Bun̄m̧aanļo̧k im jab kōmtālik. Kom̧in peran, ro jeiū im jatū; im wōnm̧aanļo̧k, wōnm̧aanļo̧k n̄an anjo̧! Būruōmi ren lan̄lōn̄, im m̧ōņōņō otem m̧ōņōņō. Laļ en n̄irļo̧k ilo al. Ro remej ren ekkōnono al ko in wūjtak in nebar indeeo n̄an Kiin̄ Immanuel, eo kar kapiti, m̧okta jān kar laļ, men eo enaaj kōmaron̄ kōj n̄an lo̧mo̧o̧ren er jān kalbuuj eo aer; bwe rikalbuuj ro renaaj anemkwōj."
                },
                {
                    "number": 23,
                    "text": "Toļ ko ren lam̧ōj kōn lan̄lōn̄, im aolep kom̧laļ kom̧in kūr eļļaaj; im aolep kom̧ lo̧jet kaņ im āne m̧ōrā ko kom̧in ba mennin bwilōn̄ ko an ami Kiin̄ Indeeo! Im kom̧ reba kan, im wea kan, wea jidik kan, kom̧in to̧o̧rļo̧k kōn m̧ōņōņō. Bukun wōjke ko im aolep wōjke in meļaaj ren nebar Irooj; im kom̧ dekā ko ren̄ūn̄ kom̧in jan̄ kōn lan̄lōn̄! Im aļ, allōn̄, im iju in jibbon̄ ko ren al ippān doon, im aolep m̧aan ro nejin Anij ren lam̧ōj kōn lan̄lōn̄! Im mennin kōm̧anm̧an ko ejjeļo̧k jem̧ļo̧kier ren kabun̄bun̄ļo̧k etan indeeo im indeeo! Im ij bar ba, ewi jon̄an an aiboojoj ainikien eo jej ron̄ jān lan̄, im kabun̄bun̄ļo̧k ilo lo̧jiln̄id, aiboojoj, im lo̧mo̧o̧r, im utiej, im mour ejjeļo̧k jem̧ļo̧kin, im mour indeeo; aelōn̄ in kiin̄ ko, tōln̄an ko, im kajoor ko!"
                },
                {
                    "number": 24,
                    "text": "Lo, raan eo eļap an Irooj epaaktok; im wōn emaron̄ jelm̧ae raan in itok eo An, im wōn emaron̄ jutak n̄e E ej waļo̧ktok? Bwe E ej āinwōt kijeek an rikarreoik māāl ko, im āinwōt soap an rikarreo nuknuk; im E naaj jijet āinwōt rimālejjon̄ im rikarreo in silver, im E naaj karreoik m̧aan ro nejin Livai, im karreoik er āinwōt gold im silver, bwe ren maron̄ katok n̄an Irooj juon katok ilo wānōk. Jen, kōn menin, āinwōt juon kabun̄ im juon armej, im āinwōt Ro Rekwōjarjar ilo Raan Ko Āliktata, katok n̄an Irooj juon katok ilo wānōk; im jen jakeļo̧k ilo tampeļ eo ekwōjarjar An, n̄e em̧ōj an dedeļo̧k, juon bok eo ie epād ļo̧o̧k ko kōn ro ad remej, eo enaaj tōllo̧ke aolep bun̄bōro."
                },
                {
                    "number": 25,
                    "text": "Ro jeiū im jatū, Ippa elōn̄ men ko n̄an ba n̄an kom̧ kōn mennin ekkōnono in; a naaj kiiō kilōk n̄an iien in, im wōnm̧aanļo̧k ilo mennin ekkōnono in bar juon iien. N̄aij, āinwōt iien otemjej, karejeram̧i ettā im jerami ej jamin irļo̧k,"
                }
            ]
        },
        "/study/scriptures/dc-testament/dc/129": {
            "uri": "/study/scriptures/dc-testament/dc/129",
            "title": "Katak im Bujen Ko 129",
            "data_type": "chapter",
            "chapter_name": "Jekjōn 129",
            "chapter_summary": [
                "1–3, Ewōr jim̧or ānbwin ko em̧ōj aer jerkakpeje im ānbwin jetōb ko ilo lan̄; 4–9, Ki ko litoki im kaki ribōktok ennaan ro jān turājet in ron̄el nuknuk eo jemaron̄ kile er."
            ],
            "verses": [
                {
                    "number": 1,
                    "text": "Ewōr ruo jekjek in ānbwin ko ilo lan̄, rej: Enjeļ raņ, ro rej armej ro rekar jerkakpeje, ro ewōr ānbwin ko an kanniōk im di—"
                },
                {
                    "number": 2,
                    "text": "N̄an waanjon̄ok, Jisōs eaar ba: Kom̧in likūt peimi Ioō im lo, bwe jetōb ejjeļo̧k kanniōkin im diin, āinwōt ami lo Ippa."
                },
                {
                    "number": 3,
                    "text": "Kein karuo: jetōb ko an armej ro rejim̧we kōweeppāni, er ro rekar jab jerkakpeje, a rej jolōte ejja aiboojoj eo wōt."
                },
                {
                    "number": 4,
                    "text": "N̄e juon ribōktok naan ej itok im ba ewōr juon ennaan ippān jān Anij, leļo̧k n̄an e peim im kajjitōk ippān n̄an liit pā ippam̧."
                },
                {
                    "number": 5,
                    "text": "Eļan̄n̄e e juon enjeļ enaaj kōm̧m̧ane, im kwo naaj en̄jake pein."
                },
                {
                    "number": 6,
                    "text": "Eļan̄n̄e e jitōbōn juon armej ejim̧we eo kōweeppāne enaaj itok ilo aiboojoj eo an; bwe en̄in ej wōt wāween eo emaron̄ waļo̧k—-"
                },
                {
                    "number": 7,
                    "text": "Kajjitōk ippān n̄an liit pā ippam̧, a eban em̧m̧akūt, kōnke ej āinjuon jān koņ an lan̄ n̄an juon armej ejim̧we n̄an riab; a enaaj bōktok wōt ennaan eo an."
                },
                {
                    "number": 8,
                    "text": "Eļan̄n̄e e devil āinwōt juon enjeļ in meram, n̄e kwōj kajjitōk ippān n̄an liit pā enaaj lewōj pein, im kwōj jamin en̄jake jabdewōt; kōn menin kwo maron̄ kile e."
                },
                {
                    "number": 9,
                    "text": "Erkein rej jilu ki ko reļļap im kaki kwo maron̄ jeļā eļan̄n̄e jabdewōt lotok ej jān Anij."
                }
            ]
        },
        "/study/scriptures/dc-testament/dc/130": {
            "uri": "/study/scriptures/dc-testament/dc/130",
            "title": "Katak im Bujen Ko 130",
            "data_type": "chapter",
            "chapter_name": "Jekjōn 130",
            "chapter_summary": [
                "1–3, Jemān im Nejin remaron̄ make waļo̧k n̄an armej; 4–7, Enjeļ ro rej pād ilo juon lan̄ in selestial; 8–9, Laļ in n̄e em̧ōj an kōņak aiboojoj in selestial enaaj juon Urim im Tumim eļap; 10–11, Juon dekā emouj ej leļo̧k n̄an aolep ro rej deļo̧n̄ļo̧k ilo laļ selestial; 12–17, Iien eo an Itok eo Kein karuo kar dāpiji jān Rikanaan eo; 18–19, Jeļāļo̧kjeņ eo bōke ilo mour in ej wanlōn̄ļo̧k ipped ilo Jerkakpeje eo; 20–21, Aolep kōjeraam̧m̧an ko rej itok jān pokake kien; 22–23, Jemān im Nejin ewōr ānbwinnier kanniōk im di."
            ],
            "verses": [
                {
                    "number": 1,
                    "text": "N̄e Rilo̧mo̧o̧r enaaj waļo̧k jenaaj lo E ilo lukkuun āinwōt E. Jenaaj lo bwe E ej juon armej āinwōt kōj."
                },
                {
                    "number": 2,
                    "text": "Im bwe ejja iiaio eo ej pād ilubwiljid ijin enaaj pād ilubwiljid ijeņ, enaaj wōt koba ippān aiboojoj ejjeļo̧k jem̧ļo̧kin, aiboojoj eo me jej jab m̧ōņōņō ie kiiō."
                },
                {
                    "number": 3,
                    "text": "Jon 14:23—Waļo̧ktok eo an Jemān im Nejin, ilo eoon ņe, ej n̄an armej make; im ļōmņak in bwe Jemān im Nejin rej jokwe ilo būruōn armej ej koļmānļo̧kijeņ em̧or an kabun̄ ko, im ej jab m̧ool."
                },
                {
                    "number": 4,
                    "text": "Ilo uwaake kajjitōk eo—Ej jab watwatin iien an Anij, an enjeļ, an rikanaan, im an armej, ekkar n̄an planet eo me rej pād ioon ke?"
                },
                {
                    "number": 5,
                    "text": "Ij uwaak, Aaet. A ejjeļo̧k enjeļ raņ rej lotok laļ in a ro wōt rej dien ak kar dien wōt itok n̄an e."
                },
                {
                    "number": 6,
                    "text": "Enjeļ raņ rej jab pād ioon juon planet āinwōt laļ in;"
                },
                {
                    "number": 7,
                    "text": "A rej pād ilo im̧aan mejān Anij, ioon juon globe āinwōt lo̧jet in kilaj im kijeek, ijo aolep men ko kōn aiboojoj eo aer rej alikkar, tōre ko remootļo̧k, kiiō, im ilju im jekļaj, im rej pād wōt im̧aan Irooj."
                },
                {
                    "number": 8,
                    "text": "Jikin eo Anij ej pād ie ej juon Urim im Tumim eļap."
                },
                {
                    "number": 9,
                    "text": "Laļ in, ilo jekjek ekwōjarjar im jab wabanban eo an, naaj kōm̧m̧ane āinwōt crystal im naaj juon Urim im Tumim n̄an ro rej jokwe ioon, eo me kake aolep men ko rej ekkejelļo̧k n̄an juon aelōn̄ in kiin̄ ettāļo̧k, ak aolep aelōn̄ in kiin̄ ko an juon laajrak ettāļo̧k, naaj alikkar n̄an ro rej jokwe ioon; im laļ in enaaj an Kraist."
                },
                {
                    "number": 10,
                    "text": "Innām dekā eo emouj ba kake ilo Revelesōn 2:17, enaaj erom juon Urim im Tumim n̄an kajjojo armej ro rej bōk juon, eo kake men ko rej ekkejelļo̧k n̄an juon laajrak eutiejļo̧k in aelōn̄ in kiin̄ ko naaj kwaļo̧k e;"
                },
                {
                    "number": 11,
                    "text": "Im juon dekā emouj ej leļo̧k n̄an kajjojo ro rej deļo̧n̄tok ilo aelōn̄ selestial, eo ioon juon āt ekāāl kar jeje, eo ejjeļo̧k armej ejeļā kake ijello̧kun wōt e eo ekar bōk e. Āt kāāl in ej ki eo."
                },
                {
                    "number": 12,
                    "text": "Ij kanaan, ilo etan Irooj Anij, bwe ijjino in men ko reppen im renaaj kōm̧m̧an eļap kōto̧o̧rļo̧k bōtōktōk m̧oktaļo̧k jān itok eo an eo Nejin Armej enaaj pād ilo South Carolina."
                },
                {
                    "number": 13,
                    "text": "Emaron̄ bōlen wanlōn̄tak kōn kajjitōk eo kōn rikōm̧akoko. En̄in ej ainikien eo kwaļo̧ke n̄an eō, ke iaar kanooj jar kōn mennin ekkōnono in, Tijem̧ba 25, 1832."
                },
                {
                    "number": 14,
                    "text": "Iaar juon iien kanooj jar n̄an jeļā iien eo an itok eo an Nejin Armej, ke Iaar ron̄ juon ainikien eo ej āliji ennaan kein:"
                },
                {
                    "number": 15,
                    "text": "Josep, nejū m̧aan, eļan̄n̄e kwōnaaj mour m̧ae iien kwōj ruwalitōkn̄oul ļalem iiō ko dettam̧, kwo naaj lo turin mejān eo Nejin Armej; kōn menin en bwe menin, im jab bar kainepataik Eō kake men in."
                },
                {
                    "number": 16,
                    "text": "Āindein kar likūt eō, ilo ejjeļo̧k maron̄ in jeļā eļan̄n̄e itok in ba kake e n̄an jinoin meļļenium eo ak juon waļo̧ktok kar m̧oktaļo̧k, ak eļan̄n̄e iaikuj kar mej im āindein loe turin Mejān."
                },
                {
                    "number": 17,
                    "text": "Ij tōmak itok eo an eo Nejin Armej eban m̧ōkajļo̧k jān iien ne."
                },
                {
                    "number": 18,
                    "text": "Jabdewōt jon̄an mālōtlōt eo jej tōpare ilo mour in, enaaj wanlōn̄ļo̧k ipped ilo jerkakpeje eo."
                },
                {
                    "number": 19,
                    "text": "Im eļan̄n̄e juon armej ej bōk eļapļo̧k jeļāļo̧kjeņ im mālōtlōt ilo mour in kōn an niknik im pokake jān bar juon, enaaj kanooj ļapļo̧k an em̧m̧an n̄an e ilo laļ eo ej itok."
                },
                {
                    "number": 20,
                    "text": "Ewōr juon kien, kar kean̄ kake im ban kajejtokjān ilo lan̄ m̧okta jān foundasōn ko an laļ in, eo me ioon aolep kōjeraam̧m̧an ko rej pedped—"
                },
                {
                    "number": 21,
                    "text": "Im n̄e jej bōk jabdewōt kōjeraam̧m̧an jān Anij, e ej jān pokake kien eo me ioon e ej pedped."
                },
                {
                    "number": 22,
                    "text": "Jemān ewōr ānbwinnin kanniōk im di ko āinwōt maron̄ un̄ūr wōt ānbwinnin armej; Nejin barāinwōt; a Jetōb Kwōjarjar ejjeļo̧k ānbwinnin kanniōk im di, a ej juon ānbwinnin Jetōb. Eļan̄n̄e ekar jab āindein, Jetōb Kwōjarjar eban kar maron̄ jokwe ilo kōj."
                },
                {
                    "number": 23,
                    "text": "Juon armej emaron̄ bōk Jetōb Kwōjarjar, im emaron̄ wanlaļtak ioon im jab pād wōt ippān."
                }
            ]
        },
        "/study/scriptures/dc-testament/dc/131": {
            "uri": "/study/scriptures/dc-testament/dc/131",
            "title": "Katak im Bujen Ko 131",
            "data_type": "chapter",
            "chapter_name": "Jekjōn 131",
            "chapter_summary": [
                "1–4, Selestial m̧are emennin aikuj n̄an mour āinwōt Anij ilo lan̄ eo eutiejtata; 5–6, Wāween sili armej n̄an mour indeeo em̧ōj kōmmeļeļeiki; 7–8, Aolep jetōb ej irinekkatak."
            ],
            "verses": [
                {
                    "number": 1,
                    "text": "Ilo aiboojoj selestial ewōr jilu lan̄ ko ak tiikri ko;"
                },
                {
                    "number": 2,
                    "text": "Im n̄an bōk eo eutiejtata, juon armej eaikuj deļo̧n̄e laajrak in an priesthood eo [meļeļein bujen eo ekāāl im ejjeļo̧k jem̧ļo̧kin an m̧are];"
                },
                {
                    "number": 3,
                    "text": "Im eļan̄n̄e e ejjab, e ejjab maron̄ bōk e."
                },
                {
                    "number": 4,
                    "text": "E maron̄ deļo̧n̄ ilo bar juon, a en̄in ej jem̧ļo̧kin aelōn̄ in kiin̄ eo an; e ejjab maron̄ wōr an ļapļo̧k."
                },
                {
                    "number": 5,
                    "text": "(Māe 17, 1843.) Naan in kanaan epenļo̧k meļeļein an juon armej jeļā bwe e em̧ōj sili n̄an mour indeeo, jān revelesōn im jitōbōn kanaan, kōn kajoor eo an Priesthood eo Ekwōjarjar."
                },
                {
                    "number": 6,
                    "text": "Juon armej ej jab maron̄ bōk lo̧mo̧o̧r ilo jajeļo̧kijeņ."
                },
                {
                    "number": 7,
                    "text": "Ejjeļo̧k juon irinekkatak ejjeļo̧k kobban. Aolep jetōb ej irinekkatak, a eļapļo̧k an ekkwedik ak erreo, im maron̄ wōt kile kōn māj ko rerreoļo̧k;"
                },
                {
                    "number": 8,
                    "text": "Jejjab maron̄ lo e; a n̄e ānbwinnid rej karreo jenaaj lo bwe ej aolepān ej irinekkatak."
                }
            ]
        },
        "/study/scriptures/dc-testament/dc/132": {
            "uri": "/study/scriptures/dc-testament/dc/132",
            "title": "Katak im Bujen Ko 132",
            "data_type": "chapter",
            "chapter_name": "Jekjōn 132",
            "chapter_summary": [
                "1–6, Mour āinwōt Anij jej tōpare kōn bujen eo ekāāl im ejjeļo̧k jem̧ļo̧kin; 7–14, Koņ ko kōmleti im kallim̧ur ko an bujen in rej kōllaajraki; 15–20, Selestial m̧are im wōnm̧aanļo̧k wōt in baam̧le eo ej kōm̧m̧an bwe armej ren erom anij raņ; 21–25, Iaļ eo erānin̄ im eaidik ej tōlļo̧k n̄an mour indeeo ko; 26–27, Kien eo letoke kōn blaspim ņae Jetōb Kwōjarjar; 28–39, Kallim̧ur ko kōn ļapļo̧k indeeo im mour āinwōt Anij rej kōm̧m̧an n̄an rikanaan ro im Ro Rekwōjarjar ilo aolep dettan ko an laļ; 40–47, Josep Smith kar leļo̧k n̄an e kajoor eo n̄an lukwōj im sil ioon laļ im ilo lan̄; 48–50, Irooj ej sili ioon mour indeeo eo an; 51–57, Emma Smith ej bōk kapilōk bwe en tiljek im m̧ool; 58–66, Kien ko rej tōl ikijjien m̧areik elōn̄ rej kōllaajraki."
            ],
            "verses": [
                {
                    "number": 1,
                    "text": "Em̧ool, āindein Irooj ej ba n̄an eok rikarejera Josep, kōnke kwaar kajjitōk jān Peiū n̄an jeļā im meļeļe ekōjkan N̄a, Irooj, Iaar kajim̧we ro karejera Ebream, Aisak, im Jekab, āinwōt barāinwōt Moses, Devid im Solomon, ro karejera, āinwōt an jelōt unleplep im katak in aer kar lōn̄ kōrā pāleer im aer konkubain—"
                },
                {
                    "number": 2,
                    "text": "Lo, im lo, N̄aij Irooj am̧ Anij, im naaj uwaake eok āinwōt an jelōte men in."
                },
                {
                    "number": 3,
                    "text": "Kōn menin, kōpooje būruōm̧ n̄an bōk im pokaki naan in tōl ko me Ij itōn liwōj n̄an eok; bwe aolep ro kar kwaļo̧ke kien in n̄an er reaikuj pokake ejja in wōt."
                },
                {
                    "number": 4,
                    "text": "Bwe lo, Ij kwaļo̧k n̄an eok juon bujen ekāāl im ejjeļo̧k jem̧ļo̧kin; im eļan̄n̄e kwōj jab pād wōt ilo bujen in, innām kwe kwo jako; bwe ejjeļo̧k juon emaron̄ kajejtokjān bujen in im kōmālim e n̄an deļo̧n̄tok ilo aiboojoj eo Aō."
                },
                {
                    "number": 5,
                    "text": "Bwe aolep ro rekōņaan juon aer kōjeraam̧m̧an jān Peiū renaaj pād wōt ilo kien eo me kar jitōn̄e n̄an kōjeraam̧m̧an en, im kōmlet ko an, āinwōt kar ejaak m̧okta jān foundasōn eo an laļ."
                },
                {
                    "number": 6,
                    "text": "Im āinwōt ej ekkejelļo̧k n̄an bujen eo ekāāl im ejjeļo̧k jem̧ļo̧kin, kar kajutak e n̄an tarlep in aiboojoj eo Aō; im eo ej bōke tarlep in eaikuj im enaaj ļoore kien eo, ak e enaaj jako, Irooj Anij ej ba."
                },
                {
                    "number": 7,
                    "text": "Im em̧ool Ij ba n̄an kom̧, bwe kōmlet ko an kien in rej erkein: Aolep bujen ko, kooņtōreak ko, koņ ko, eddo ko, kallim̧ur ko, kanejnej ko, m̧akūtkūt ko, kōtaan ko, iiaio ko, ak kōtmāne ko, im rej jab kōm̧m̧an im deļo̧n̄i im sili jān Jetōb Kwōjarjar in kallim̧ur, jān m̧aan eo kapiti, jim̧or barāinwōt n̄an iien im n̄an aolep indeeo, im men eo ebarāinwōt ekwōjarjar tata, jān revelesōn im kien kōn eo ej ekkapitū, eo Iaar jitōn̄ e ioon laļ n̄an kabwijer kajoor in (im em̧ōj Aō kar jitōn̄e n̄an karejera Josep n̄an kabwijer kajoor in ilo raan ko āliktata, im ejjāmin bar wōr elōn̄ļo̧k jān juon ioon laļ ilo juon iien eo ioon kajoor in im ki ko an priesthood eo kar likūt ioon), rej itok kōn ejjeļo̧k kajoor, eddo, ak an̄ier ilo im ālikin jerkakpeje eo jān ro remej; bwe aolep kooņtōreak ko im rej jab kōm̧m̧ani n̄an jem̧ļo̧k in ewōr jem̧ļo̧kier n̄e armej rej mej."
                },
                {
                    "number": 8,
                    "text": "Lo, m̧weo Im̧ō ej juon im̧ōn koņ, Irooj Anij ej ba, im jab juon im̧ōn pok."
                },
                {
                    "number": 9,
                    "text": "I naaj ke bōk juon joortak, Irooj ej ba, eo ej jab kōm̧m̧an ilo Eta?"
                },
                {
                    "number": 10,
                    "text": "Ak I naaj ke bōk jān peimi men eo Iaar jab kōmālimi?"
                },
                {
                    "number": 11,
                    "text": "Im I naaj ke jitōn̄ kom̧, Irooj ej ba, ijello̧kun n̄e ej jān kien, em̧ool āinwōt N̄a im Jema kōm ar kapit n̄an kom̧, m̧okta jān kar laļ?"
                },
                {
                    "number": 12,
                    "text": "N̄aij Irooj ami Anij; im Ij lewōj n̄an kom̧ kien in—bwe ejjeļo̧k armej enaaj itok n̄an Jemān ijello̧kun n̄e ej jān Eō ak jān Aō innaan, eo ej Aō kien, Irooj ej ba."
                },
                {
                    "number": 13,
                    "text": "Im men otemjej eo ej pād ilo laļ, men̄e e kar kapit in armej raņ, jān tūroon ko, ak tōln̄an ko, ak kajoor ko, ak men ko rebun̄bun̄, jabdewōt iaer, im rej jab jān Eō ak jān Aō innaan, Irooj ej ba, naaj jolaļļo̧k, im eban pād ālikin an armej raņ mej, im jab ilo im jab ālikin jerkakpeje eo, Irooj ami Anij ej ba."
                },
                {
                    "number": 14,
                    "text": "Bwe jabdewōt men ko rej pād wōt rej jān Eō; im jabdewōt men ko rej jab jān Eō renaaj iddiki im ko̧kkuri."
                },
                {
                    "number": 15,
                    "text": "Kōn menin, eļan̄n̄e juon em̧m̧aan ej m̧areik n̄an e juon kōrā pāleen ilo laļ in, im ej m̧areik liin jab jān Eō ak jān Aō innaan, im ej kōm̧m̧an bujen ippān kōrā eo toun wōt an pād ioon laļ in im lio ej pād ippān, bujen eo im m̧are eo aerro ej jab wōr an̄in n̄e erro ej mej, im n̄e rej jako jān laļ in; kōn menin, rej jab lokjak jān jabdewōt kien n̄e rej jako jān laļ in."
                },
                {
                    "number": 16,
                    "text": "Kōn menin, n̄e rej jako jān laļ in reban m̧are im jab leļo̧k ilo m̧are; a rej jitōn̄ er enjeļ ro ilo lan̄, enjeļ ro me rej rijerbale bōktok ennaan, n̄an jipan̄ ro rej tōllo̧ke eļapļo̧k, im juon ekanooj ļap, im juon aiboojoj eddo im n̄an indeeo."
                },
                {
                    "number": 17,
                    "text": "Bwe enjeļ rein rekar jab pād ilo kien eo Aō; kōn menin, rej jab maron̄ ļapļo̧k, a juon ejepel im make ian, im jab mour āinwōt Anij, ilo tam̧m̧weer em̧ōj lo̧mo̧o̧ren, n̄an aolep indeeo; im jān iien eo m̧aanļo̧k rej jab anij raņ, a rej enjeļ raņ an Anij indeeo im indeeo."
                },
                {
                    "number": 18,
                    "text": "Im bar juon alen, em̧ool Ij ba n̄an kom̧, eļan̄n̄e juon em̧m̧aan ej m̧areik juon kōrā pālele, im kōm̧m̧ane juon bujen ippān liin n̄an iien im n̄an aolep indeeo, eļan̄n̄e bujen en ej jab jān Eō ak jān Aō innaan, eo me ej Aō kien, im ej jab sil jān Jetōb Kwōjarjar in kallim̧ur, kōn e eo em̧ōj kar Aō kapiti im jitōn̄e n̄an kajoor in, innām ej jab pen im jab wōr an̄in n̄e rej jako jān laļ, kōnke rej jab kar koba jān Eō, Irooj ej ba, im jab jān Aō innaan; n̄e rej jako jān laļ ej jab maron̄ bōk e ijeņ, kōnke enjeļ raņ im anij raņ rej jitōn̄e er ijeņ, jān er ro im reban eļļā; reban, kōn menin, jolōte aiboojoj eo Aō; bwe m̧weo Im̧ō ej juon im̧ōn koņ; Irooj Anij ej ba."
                },
                {
                    "number": 19,
                    "text": "Im bar juon alen, em̧ool Ij ba n̄an kom̧, eļan̄n̄e juon em̧m̧aan ej m̧areik juon kōrā pālele jān Aō innaan, eo me ej Aō kien, im jān bujen eo ekāāl im ejjeļo̧k jem̧ļo̧kin, im e ej sil n̄an er jān Jetōb Kwōjarjar in kallim̧ur, kōn e eo em̧ōj kar Aō kapiti, im n̄an eo Iaar jitōn̄e n̄an e kajoor in im ki ko an priesthoodin; im naaj ba n̄an er—Kom̧ro naaj jerkaktok ilo jerkakpeje eo m̧oktata; im eļan̄n̄e ej ālikin jerkakpeje eo m̧oktata, ilo jerkakpeje eo tokālikin; im naaj jolōte tūroon ko, aelōn̄ in kiin̄ ko, tōln̄an ko, im kajoor ko, mo̧jen ko, aolepān utiej ko im m̧wilaļ ko—innām enaaj jeje ilo Bok in Mour an Lamb eo, bwe eban uror im kōn mennin kōto̧o̧rļo̧k bōtōktōk eo ejjeļo̧k ruōn, im eļan̄n̄e erro ej ļoore bujen in Aō, im jab uror im ban kōto̧o̧rļo̧k bōtōktōk eo ejjeļo̧k ruōn, e naaj waļo̧k n̄an erro ilo aolep men ko otemjeļo̧k eo rikarejera eaar likūt ioer, ilo iien, im ilo aolep indeeo; im enaaj lukkuun pen n̄e erro ej jako jān laļ in; im renaaj eļļāļo̧k jān enjeļ raņ, im anij raņ, ro kar likūt er ijeņ, n̄an aerro mour āinwōt Anij im aiboojoj ilo aolep men otemjeļo̧k, āinwōt ke em̧ōj kar sili ioon bōraer, aiboojoj eo me enaaj dipiio im ej wōnm̧aanļo̧k wōt in ine ko ineero indeeo im indeeo."
                },
                {
                    "number": 20,
                    "text": "Innām renaaj erom anij raņ, kōnke ejjeļo̧k jem̧ļo̧kier; kōn menin renaaj jān indeeo n̄an indeeo, kōnke rej wōnm̧aanļo̧k wōt; innām renaaj ilōn̄in aolep, kōnke aolep men otemjeļo̧k rej aer pepe. Innām renaaj erom anij raņ, kōnke aolep kajoor naaj aer, im renaaj peeke enjeļ raņ."
                },
                {
                    "number": 21,
                    "text": "Em̧ool, em̧ool, Ij ba n̄an kom̧, eļan̄n̄e kom̧ij jab pād wōt ilo kien eo Aō kom̧ ban maron̄ tōpare aiboojoj in."
                },
                {
                    "number": 22,
                    "text": "Bwe erānin̄ aor eo, im eaidik iaļ eo ej tōlļo̧k n̄an mour āinwōt Anij im wōnm̧aanļo̧k wōt in mour ko, im eiiet ro renaaj lo e, kōnke kom̧ij jab bōk Eō ilo laļ im kom̧ij jab jeļā N̄a."
                },
                {
                    "number": 23,
                    "text": "A eļan̄n̄e kom̧ij bōk Eō ilo laļ, innām kom̧ naaj jeļā N̄a, im naaj bōk ami mour āinwōt Anij; bwe ijo Ij pād ie kom̧ naaj pād ie barāinwōt."
                },
                {
                    "number": 24,
                    "text": "En̄in ej mour indeeo ko—n̄an jeļā Anij eo wōt emālōtlōt im m̧ool, im Jisōs Kraist, eo Eaar jilkintok. N̄aij E. Kom̧in bōke, kōn menin, kien eo Aō."
                },
                {
                    "number": 25,
                    "text": "Eļap kōjām eo, im depakpak iaļ eo ej tōlļo̧k n̄an mej ko; im elōn̄ ro rej deļo̧n̄ ijo, kōnke rej jab bōk Eō, im jab pād wōt ilo kien eo Aō."
                },
                {
                    "number": 26,
                    "text": "Em̧ool, em̧ool, Ij ba n̄an kom̧, eļan̄n̄e juon em̧m̧aan ej m̧areik juon kōrā pālele ekkar n̄an Aō innaan, im erro ej sil jān Jetōb Kwōjarjar in kallim̧ur, ekkar n̄an Aō ijjitōn̄, im ļeo ak lio enaaj kōm̧m̧an jabdewōt jero̧wiwi ak bōd ņae bujen eo ekāāl im ejjeļo̧k jem̧ļo̧kin ilo jabdewōt jekjek otemjeļo̧k, im aolep wāween blaspim ko, im eļan̄n̄e rej jab kōm̧m̧an jabdewōt uror im rej jab kōto̧o̧rļo̧k bōtōktōk eo ejjeļo̧k ruōn, mekarta renaaj jerkaktok ilo jerkakpeje eo m̧oktata, im deļo̧n̄ļo̧k ilo aer āinwōt Anij; a naaj ko̧kkure er ilo kanniōk, im naaj leļo̧k er n̄an aujiid ko an Setan m̧ae raan in lo̧mo̧o̧r, Irooj Anij ej ba."
                },
                {
                    "number": 27,
                    "text": "Blaspim eo ņae Jetōb Kwōjarjar, eo naaj jab jeorļo̧k bōd ņae ilo laļ im jab ilikin laļ, ej ilo ami uror im kom̧ij kōto̧o̧rļo̧k bōtōktōk eo ejjeļo̧k ruōn, im rie mej eo Aō, ālikin ami kar bōk bujen eo ekāāl im ejjeļo̧k jem̧ļo̧kin Aō, Irooj Anij ej ba; im eo ej jab pād wōt ilo kien in ejja āinwōt in eban deļo̧n̄ļo̧k ilo aiboojoj eo Aō, a enaaj jako, Irooj ej ba."
                },
                {
                    "number": 28,
                    "text": "N̄aij Irooj ami Anij, im naaj lewōj n̄an kom̧ kien eo an Priesthood eo Ekwōjarjar Aō, āinwōt kar kōmālimi jān Eō im Jema m̧okta jān kar laļ."
                },
                {
                    "number": 29,
                    "text": "Ebream eaar bōk aolep men otemjej, jabdewōt men eaar bōke, jān revelesōn im kien, jān Aō innaan, Irooj ej ba, im eaar deļo̧n̄ļo̧k ilo an mour āinwōt Anij im ej jijet ioon tūroon eo an."
                },
                {
                    "number": 30,
                    "text": "Ebream eaar bōki kallim̧ur ko kōn ro ineen, im kōn leen lo̧jeen—eo kwe kwōj jān lo̧jeen, eo meļeļein karejera Josep—ro renaaj kar wōnm̧aanļo̧k wōt toun wōt aer pād ilo laļ in; im ikijjien Ebream im ineen, ilikin laļ in renaaj wōnm̧aanļo̧k wōt; jim̧or ilo laļ in im ilikin laļ in ren wōnm̧aanļo̧k im kanooj jab maron̄ bwini āinwōt iju ko; ak, eļan̄n̄e kom̧ ar bwine bok in parijet kom̧ ban kar maron̄ bwine er."
                },
                {
                    "number": 31,
                    "text": "Kallim̧ur in ej ami barāinwōt, kōnke kom̧ij jān Ebream, im kallim̧ur eo ekar kōm̧m̧an n̄an Ebream; im jān kien in ej wōnm̧aanļo̧k wōt eo an jerbal ko an Jema, ko kaki E ej kaiboojoj E make."
                },
                {
                    "number": 32,
                    "text": "Kom̧in ilo̧k, kōn menin, im kōm̧m̧ani jerbal ko an Ebream; kom̧in deļo̧n̄ļo̧k ilo kien eo Aō im kom̧ naaj mour."
                },
                {
                    "number": 33,
                    "text": "A eļan̄n̄e kom̧ij jab deļo̧n̄ļo̧k ilo kien eo Aō kom̧ij jab maron̄ bōk kallim̧ur eo an Jema, eo Eaar kōm̧m̧ane n̄an Ebream."
                },
                {
                    "number": 34,
                    "text": "Anij eaar jiron̄ Ebream, im Sera eaar leļo̧k Hegar n̄an Ebream bwe en lio pāleen. Im etke liin eaar kōm̧m̧ane? Kōnke en̄in ekar kien eo; im jān Hegar eaar jebar elōn̄ armej. Men in, āindein, ekar kūrm̧ool, ilubwiljin elōn̄ men, kallim̧ur ko."
                },
                {
                    "number": 35,
                    "text": "Ebream eaar ke, kōn menin, pād ium̧win liaakeļo̧k? Em̧ool Ij ba n̄an kom̧, Jaab; bwe N̄a, Irooj, Iaar jiron̄ e."
                },
                {
                    "number": 36,
                    "text": "Ebream kar jiron̄ e n̄an katok kōn ļeo nejin Aisak; mekarta, em̧ōj kar jeje men in: Kwōn jab uror. Ebream, ijoke, eaar jab abōb, im men in n̄an e kar watōke bwe ekar jim̧we."
                },
                {
                    "number": 37,
                    "text": "Ebream eaar bōk konkubain ro, im rekar keotak n̄an e ajri ro; im men in n̄an e kar watōke bwe ekar jim̧we, kōnke kar leļo̧k er n̄an e, im eaar pād wōt ilo kien eo Aō; āinwōt Aisak barāinwōt im Jekab rekar kōm̧m̧an ebar ejjeļo̧k men ko reirļo̧k jān men eo kar jiron̄ er; im kōnke rekar kōm̧m̧an ebar ejjeļo̧k men ko reirļo̧k jān men eo kar jiron̄ er, rekar deļo̧n̄ļo̧k ilo aer mour āinwōt Anij, ekkar n̄an kallim̧ur ko, im jijet ioon tūroon ko, im rej jab enjeļ a rej anij ro."
                },
                {
                    "number": 38,
                    "text": "Devid barāinwōt ekar bōk elōn̄ kōrā pāleen im konkubain ro, im barāinwōt Solomon im Moses ro karejera, āinwōt barāinwōt elōn̄ ro jet ian ro karejera, jān jinoin kōm̧anm̧an m̧ae iien in; im ilo ejjeļo̧k men rekar jero̧wiwi ijello̧kun wōt ilo men ko me rekar jab bōki jān Eō."
                },
                {
                    "number": 39,
                    "text": "Kōrā ro pāleen im konkubain ro an Devid kar liļo̧k n̄an e jān N̄a, jān pein Netan, eo karejera, im rikanaan ro jet im eaar wōr ippāer ki ko an kajoor in; im ilo ejjeļo̧k ian men kein eaar jero̧wiwi ņae Eō ijello̧kun wōt wāween eo ar jelōt Uraia im kōrā eo pāleen; im, kōn menin eaar wōtlo̧k jān an mour āinwōt Anij, im bōk ijo an; im eban jolōti ilikin laļ in, bwe Iaar leļo̧k er n̄an bar juon, Irooj ej ba."
                },
                {
                    "number": 40,
                    "text": "N̄aij Irooj am̧ Anij, im Iaar lewōj n̄an eok, karejera Josep, juon kūr, im kōjepļaaktok aolep men ko otemjeļo̧k. Kajjitōk ta kwo kōņaan, im naaj lewōj e n̄an eok ekkar n̄an Aō innaan."
                },
                {
                    "number": 41,
                    "text": "Im āinwōt am̧ kar kajjitōk kōn ļōn̄, em̧ool, em̧ool, Ij ba n̄an eok, eļan̄n̄e juon em̧m̧aan ej bōk juon kōrā pāleen ilo bujen eo ekāāl im ejjeļo̧k jem̧ļo̧kin, im eļan̄n̄e lio ej pād ippān bar juon em̧m̧aan, im Iaar jab kōmālimi n̄an lio jān ekkapit ekwōjarjar eo, kōrā eo eaar ļōn̄ im enaaj jako."
                },
                {
                    "number": 42,
                    "text": "Eļan̄n̄e kōrā eo ej jab pād ilo bujen eo ekāāl im ejjeļo̧k jem̧ļo̧kin, im kōrā eo ej pād ippān bar juon em̧m̧aan, kōrā eo eaar ļōn̄."
                },
                {
                    "number": 43,
                    "text": "Im eļan̄n̄e ļeo pāleen lio ej pād ippān bar juon kōrā, im ļeo ekar pād ium̧win juon kanejnej, eaar rupe kanejnej eo an im eaar ļōn̄."
                },
                {
                    "number": 44,
                    "text": "Im eļan̄n̄e lio ekar jab ļōn̄, a ejjeļo̧k ruōn im eaar jab rupe kanejnej eo an, im lio ejeļā men in, im Ij kwaļo̧k e n̄an eok, karejera Josep, innām enaaj wōr am̧ kajoor, jān kajoor eo an Priesthood Ekwōjarjar eo Aō, n̄an bōk lio im leļo̧k lio n̄an ļeo eo im eaar jab ļōn̄ a eaar m̧ool; bwe e naaj kairooj e ioon elōn̄."
                },
                {
                    "number": 45,
                    "text": "Bwe em̧ōj Aō kar likūt ioom̧ ki ko im kajoor eo an priesthood eo, eo kake Ij kōjepļaaktok aolep men otemjeļo̧k, im kwaļo̧ki n̄an eok aolep men otemjeļo̧k ilo iien eo ekkar."
                },
                {
                    "number": 46,
                    "text": "Im em̧ool, em̧ool, Ij ba n̄an eok, bwe jabdewōt kwōj sili ioon laļ enaaj sil ilo lan̄; im jabdewōt kwōj lukwōje ioon laļ, ilo Eta im jān Aō innaan, Irooj ej ba, E enaaj lukwōje indeeo ilo lan̄ ko; im jabdewōt eo im jero̧wiwi ko an kwōj juļo̧k ioon laļ naaj juļo̧ki indeeo ilo lan̄ ko; im jabdewōt eo im jero̧wiwi ko an kwōj dāpij ioon laļ naaj dāpiji ilo lan̄."
                },
                {
                    "number": 47,
                    "text": "Im bar juon alen, em̧ool Ij ba, jabdewōt eo kwōj kōjeraam̧m̧ane I naaj kōjeraam̧m̧ane, im jabdewōt kwōj kaliaiki I naaj kaliaiki, Irooj ej ba; bwe N̄a, Irooj, Ij ami Anij."
                },
                {
                    "number": 48,
                    "text": "Im bar juon alen, em̧ool Ij ba n̄an eok, karejera Josep, bwe jabdewōt kwōj leļo̧k ioon laļ, im n̄an jabdewōt armej eo kwōj leļo̧k n̄an bar juon ioon laļ, jān Aō innaan im ekkar n̄an kien eo Aō, e naaj loļo̧k kōn kōjeraam̧m̧an ko im jab kalia ko, im kōn Aō kajoor, Irooj ej ba, im naaj ejjeļo̧k liaakeļo̧k e ioon laļ im ilo lan̄."
                },
                {
                    "number": 49,
                    "text": "Bwe N̄aij Irooj am̧ Anij, im naaj pād ippam̧ em̧ool n̄an jem̧ļo̧kin laļ, im ilo aolep indeeo; bwe em̧ool Ij sili ioom am̧ mour āinwōt Anij, im kōpooje juon tūroon n̄an eok ilo aelōn̄ eo an Jema, ippān Ebream jemam̧."
                },
                {
                    "number": 50,
                    "text": "Lo, em̧ōj Aō kar loi katok ko am, im naaj jeorļo̧k aolep jero̧wiwi ko am; em̧ōj Aō kar loi katok ko am̧ ilo am̧ pokake men eo Iaar jiron̄ eok. Kwōn ilo̧k, kōn menin, im Ij kōm̧m̧ane iaļ eo n̄an am̧ ko, āinwōt Iaar bōke katok eo an Ebream kōn ļeo nejin Aisak."
                },
                {
                    "number": 51,
                    "text": "Em̧ool, Ij ba n̄an eok: Juon kien Ij leļo̧k n̄an rikarejera kōrā, Emma Smith, kōrā eo pāleem̧, eo Iaar lewōj n̄an eok, bwe e en bōjrak im jab bōk m̧ōttan men eo me Iaar jiron̄ eok n̄an leļo̧k n̄an e; bwe Iaar kōm̧m̧an e, Irooj ej ba, n̄an mālejjon̄e kom̧ro jim̧or, āinwōt Iaar kōm̧m̧an n̄an Ebream, im bwe In maron̄ bōke juon joortak jān peimiro, jān bujen im katok."
                },
                {
                    "number": 52,
                    "text": "Im rikarejera kōrā, Emma Smith, en bōk aolep ro em̧ōj kar liļo̧k n̄an karejera Josep, im ro rejim̧we im erreo Im̧aō; im ro rej jab erreo, im rekar ba rerreo, naaj ko̧kkure er, Irooj Anij ej ba."
                },
                {
                    "number": 53,
                    "text": "Bwe N̄aij Irooj am̧ Anij, im kom̧ro naaj pokake Ainikiō; im Ij lewōj n̄an karejera Josep bwe en irooj ioon elōn̄ men ko; bwe e eaar tiljek ioon jet men ko, im jān iien in m̧aanļo̧k I naaj kōkajoor e."
                },
                {
                    "number": 54,
                    "text": "Im ij jiron̄ rikarejera kōrā, Emma Smith, n̄an pād wōt im eddāp n̄an karejera Josep, im n̄an ejjeļo̧k bar juon. A eļan̄n̄e liin naaj ban pād wōt ilo kien in naaj ko̧kkure e, Irooj ej ba; bwe N̄aij Irooj am̧ Anij, im naaj ko̧kkure e eļan̄n̄e ej jab pād wōt ilo kien eo Aō."
                },
                {
                    "number": 55,
                    "text": "A eļan̄n̄e liin eban pād wōt ilo kien in, innām karejera Josep enaaj kōm̧m̧an aolep men ko otemjeļo̧k n̄an e, em̧ool āinwōt eaar ba; im I naaj kōjeraam̧m̧an e im koorļo̧k e im leļo̧k jān e bukwi alen ilo laļ in, in ro jemān im ro jinen, ro jein im jatin m̧aan im kōrā, m̧ōko im bwidej ko, kōrā pālele ro im ro nejin, im kūrawūn ko in mour indeeo ko ilo laļ ko ejjeļo̧k jem̧ļo̧kier."
                },
                {
                    "number": 56,
                    "text": "Im bar juon alen, em̧ool Ij ba, rikarejera kōrā en jeoriļo̧k bōd ko an karejera Josep; innām naaj jeorļo̧k bōd ko an kōrā in, ko me e ekar bōd ņae Eō; im N̄a, Irooj am̧ Anij, I naaj kōjeraam̧m̧an e, im koorļo̧k e, im kōm̧m̧an bwe būruōn en m̧ōņōņō."
                },
                {
                    "number": 57,
                    "text": "Im bar juon alen, Ij ba, karejera Josep en jab likūt ļo̧k ijo jikin jān pein, n̄e rikōjdat eo an ab itok im ko̧kkure e; bwe Setan ej kappukot n̄an ko̧kkure; bwe N̄aij Irooj am̧ Anij, im e ej karejera; im lo, im lo, Ij pād ippān, āinwōt Iaar pād ippān Ebream, jemam̧, em̧ool n̄an m̧ae an deļo̧n̄ļo̧k ilo an mour āinwōt Anij im aiboojoj eo an."
                },
                {
                    "number": 58,
                    "text": "Kiiō, āinwōt ikijjien kien eo an priesthood eo, ekanooj lōn̄ men ko rej kitbuuji."
                },
                {
                    "number": 59,
                    "text": "Em̧ool, eļan̄n̄e juon em̧m̧aan ej kūr jān Jema, āinwōt kar Aron, jān Ainikiō make, im jān ainikien E eo eaar jilkintok Eō, im Iaar kōjeraam̧m̧an e kōn ki ko an kajoor eo an priesthoodin, eļan̄n̄e ej kōm̧m̧an jabdewōt ilo Eta, im ekkar n̄an kien eo Aō im jān Aō innaan, e ban kōm̧m̧an jero̧wiwi, im I naaj rejetake e."
                },
                {
                    "number": 60,
                    "text": "Ejjeļo̧k juon, kōn menin, en ņa ruōn Josep; bwe I naaj rejetake e; bwe enaaj kōm̧m̧ane katok eo Ij aikuji jān pein kōn bōd ko an, Irooj ami Anij ej ba."
                },
                {
                    "number": 61,
                    "text": "Im bar juon alen, āinwōt ikijjien priesthood eo—eļan̄n̄e jabdewōt em̧m̧aan ej m̧areik juon virgin, im ekōņaan pāleek bar juon, im eo m̧okta ej leļo̧k an errā, im eļan̄n̄e ļeo ej m̧areik eo kein karuo, im rej virgin ro, im rekar jab kanejnej n̄an bar ejjeļo̧k em̧m̧aan, innām e ejim̧we; ej jab maron̄ kōm̧m̧an ļōn̄ kōnke kar leļo̧k er n̄an e; bwe ļeo ej jab maron̄ kōm̧m̧an ļōn̄ kōn men eo ej an im ej jab an bar juon."
                },
                {
                    "number": 62,
                    "text": "Im eļan̄n̄e ļeo ewōr jon̄oul an virgin ro leļo̧k n̄an e jān kien in, ej jab maron̄ kōm̧m̧an ļōn̄, bwe er rej an, im kar leļo̧k er n̄an e; kōn menin e ejim̧we."
                },
                {
                    "number": 63,
                    "text": "A eļan̄n̄e juon ak jabdewōt ian jon̄oul virgin ro, ālikin an kar pālele, enaaj pād ippān bar juon em̧m̧aan, lio eaar ļōn̄, im naaj ko̧kkure e; bwe kar leļo̧k er n̄an ļeo n̄an wōrļo̧k im koobrak laļ, ekkar n̄an kien eo Aō, im n̄an kakūrm̧ool kallim̧ur eo me kar leļo̧k jān Jema m̧okta jān foundasōn an laļ, im kōn aer mour āinwōt Anij ilo laļ ko ejjeļo̧k jem̧ļo̧kier, bwe ren maron̄ keotak jetōb ko an armej raņ; bwe ilo men in jerbal eo an Jema ej wōnm̧aanļo̧k, bwe E en maron̄ aiboojoj."
                },
                {
                    "number": 64,
                    "text": "Im bar juon alen, em̧ool, em̧ool, Ij ba n̄an kom̧, eļan̄n̄e jabdewōt em̧m̧aan ewōr juon kōrā pāleen, eo ej kabwijer ki ko an kajoor in, im e ej katakin lio kien eo an priesthood eo Aō, āinwōt an kitbuuji men kein, innām lio enaaj tōmak im rejetake ļeo, n̄e jaab naaj ko̧kkure lio, Irooj ami Anij ej ba; bwe I naaj ko̧kkure lio; bwe I naaj kōļapļo̧k Eta ioon aolep ro rej bōk im pād wōt ilo kien eo Aō."
                },
                {
                    "number": 65,
                    "text": "Kōn menin, e naaj ekkar n̄an kien ilo N̄a, eļan̄n̄e lio ej jab bōke kien in, n̄an an ļeo bōk aolep men ko otemjeļo̧k N̄a, Irooj an Anij, I naaj leļo̧k n̄an e, kōnke lio eaar jab tōmak im rejetake ļeo ekkar n̄an Aō innaan; innām lio ej erom riruprup kien; im ļeo epād ilikin kien eo an Sera, eo eaar rejetake Ebream ekkar n̄an kien eo ke Iaar jiron̄ Ebream n̄an bōk Hegar n̄an pāleen kōrā."
                },
                {
                    "number": 66,
                    "text": "Im kiiō, āinwōt ikijjien kien in, em̧ool, em̧ool, Ij ba n̄an eok, I naaj kwaļo̧k eļapļo̧k n̄an eok, tok ālik; kōn menin, en bwe men in n̄an tōre in. Lo, N̄aij Alpa im Omega. Amen."
                }
            ]
        },
        "/study/scriptures/dc-testament/dc/133": {
            "uri": "/study/scriptures/dc-testament/dc/133",
            "title": "Katak im Bujen Ko 133",
            "data_type": "chapter",
            "chapter_name": "Jekjōn 133",
            "chapter_summary": [
                "1–6, Ro Rekwōjarjar rej jiron̄ er n̄an pojak n̄an Itok eo Kein karuo; 7–16, Armej otemjej rej jiron̄ er n̄an ko jān Babilon, itok n̄an Zaion, im pojak n̄an raan eo eļap an Irooj; 17–35, E enaaj jutak ioon Toļ Zaion, laļ ko reļļap renaaj erom juon wōt āne, im bwij ko rōjebwābwe in Israel renaaj ro̧o̧ltok; 36–40, Gospel eo kar kōjepļaaktok kōn Josep Smith n̄an kwaļo̧k e ilo aolepān laļ; 41–51, Irooj enaaj wanlaļtak ilo idenoņe ioon ro renana; 52–56, Enaaj iiō eo an ro Eaar wiaik er; 57–74, Gospel eo naaj jilkinļo̧k n̄an lo̧mo̧o̧ren Ro Rekwōjarjar im n̄an ko̧kkure eo an ro renana."
            ],
            "verses": [
                {
                    "number": 1,
                    "text": "Eo̧ron̄, O kom̧ armej in kabun̄ eo Aō, Irooj ami Anij ej ba, im ron̄ naan eo an Irooj kōn kom̧—"
                },
                {
                    "number": 2,
                    "text": "Irooj eo enaaj jidimkij an itok n̄an tampeļ eo An; Irooj eo enaaj wanlaļtak ioon laļ kōn juon kalia n̄an ekajet; aaet, ioon aolep laļ ko rej meļo̧kļo̧k Anij, im ioon aolep ro rej jab tōmak ilo Anij ilubwiljimi."
                },
                {
                    "number": 3,
                    "text": "Bwe E naaj kakeelwaan Pein ekwōjarjar ilo mejān aolep laļ ko, im aolep jem̧ļo̧k jem̧ļo̧k ko in laļ renaaj lo lo̧mo̧o̧r eo an aer Anij."
                },
                {
                    "number": 4,
                    "text": "Kōn menin, kom̧in pojak, kom̧in pojak, O armej ro Aō; kokwōjarjare kom̧ make; kom̧in aintok doon, O kom̧ armej ro an kabun̄ eo Aō, ioon āneen Zaion, aolep kom̧ ro kar jab jiron̄ er n̄an pād wōt."
                },
                {
                    "number": 5,
                    "text": "Kom̧in diwōjļo̧k jān Babilon. Kom̧in erreo kom̧ ro rej ineek jāpe ko an Irooj."
                },
                {
                    "number": 6,
                    "text": "Kūrtok kwelo̧k ko rekwōjarjar ami, im ekkōnono emmakijkij n̄an doon. Im armej otemjej en kūr ioon etan Irooj."
                },
                {
                    "number": 7,
                    "text": "Aaet, em̧ool Ij ba n̄an kom̧ bar juon alen, iien eo emoottok n̄e ainikien Irooj ej n̄an kom̧: Kom̧in diwōjļo̧k jān Babilon; kom̧in aintok doon jān ilubwiljin laļ ko, jān kōto ko emān, jān juon jem̧ļo̧k in lan̄ n̄an eo bar juon."
                },
                {
                    "number": 8,
                    "text": "Jilkinļo̧k elder ro an kabun̄ eo Aō n̄an laļ ko me rettoļo̧k; n̄an aelōn̄ ko in lo̧meto; jilkinļo̧k n̄an laļ ko rej jab ami; kūr ioon aolep laļ ko otemjeļo̧k, m̧oktata ioon ro riAelōn̄ ko, innām ioon riJu."
                },
                {
                    "number": 9,
                    "text": "Im lo, im lo, en̄in naaj kūr eo aer, im ainikien Irooj ej n̄an aolep armej: Kom̧in ilo̧k n̄an āneen Zaion, bwe tōrerein ko an armej ro Aō ren maron̄ ļapļo̧k, im bwe stake ko an ren maron̄ kajoorļo̧k, im bwe Zaion en maron̄ ilo̧k n̄an jikin ko ipeļaakin ijo."
                },
                {
                    "number": 10,
                    "text": "Aaet, kūr eo en ilo̧k ilubwiljin aolep armej: Ruj im jerkak im ilo̧k n̄an iioone Ļeo Pālele; lo im lo, Ļeo Pālele ej itok; kom̧in diwōjļo̧k n̄an iioon E. Kōpooj kom̧ n̄an raan eo eļap an Irooj."
                },
                {
                    "number": 11,
                    "text": "Ekkōl, kōn menin, bwe kom̧ij jab jeļā raan eo ak awa eo."
                },
                {
                    "number": 12,
                    "text": "Kōtļo̧k er, kōn menin, ro rej pād ilubwiljin ro riAelōn̄ ko bwe ren ko n̄an Zaion."
                },
                {
                    "number": 13,
                    "text": "Im kōtļo̧k er ro rej jān Juda bwe ren ko n̄an Jerusalem, ļo̧k n̄an toļ ko an m̧weo im̧ōn Irooj."
                },
                {
                    "number": 14,
                    "text": "Kom̧in diwōjļo̧k jān ilubwiljin laļ ko, em̧ool jān Babilon, jān ilubwiljin nana, eo ej Babiļon ilo jetōb."
                },
                {
                    "number": 15,
                    "text": "A em̧ool, āindein Irooj ej ba, en jab jidimkij ko in ami, a aolep men ko otemjeļo̧k ren pojak imami; im e eo ej etal, e en jab reilikļo̧k n̄e ko̧kkure ejidimkij eab naaj wōtlo̧kļo̧k ioon."
                },
                {
                    "number": 16,
                    "text": "Eo̧ron̄ im ron̄, O kom̧ ro rej pād ioon laļ. Ron̄jake, kom̧ elder ro an kabun̄ eo Aō ippān doon, im ron̄ ainikien Irooj; bwe E ej kūr ioon aolep armej, im E ej jiron̄ aolep armej ijoko jabdewōt n̄an ukeļo̧k."
                },
                {
                    "number": 17,
                    "text": "Bwe lo, Irooj Anij eaar jilkinļo̧k enjeļ eo ej lam̧ōj ilubwiljin lan̄, im ba: Kom̧in kōpooj iaļ eo an Irooj, im kom̧in kajim̧wi iaļ ko An, bwe awa eo in itok eo An ej epaaktok—"
                },
                {
                    "number": 18,
                    "text": "N̄e Lamb eo an enaaj jutak ioon Toļ Zaion, im ippān jibukwi im en̄oulemān to̧ujin, ro ewōr etan Jemān kar jeje ioon dam̧aer."
                },
                {
                    "number": 19,
                    "text": "Kōn menin, kom̧in pojak n̄an itok eo an Ļeo Pālele; kom̧in ilo̧k, kom̧in diwōjļo̧k n̄an iioon E."
                },
                {
                    "number": 20,
                    "text": "Bwe lo, E naaj jutak ioon toļ in Olivet, im ioon lo̧jet ekajoor, em̧ool m̧wilaļ eļap eo, im ioon aelōn̄ ko in lo̧meto, im ioon āneen Zaion."
                },
                {
                    "number": 21,
                    "text": "Im E enaaj kwaļo̧k tok ainikien jān Zaion, im E enaaj kōnono jān Jerusalem, im ainikien naaj ron̄ ilubwiljin aolep armej;"
                },
                {
                    "number": 22,
                    "text": "Im enaaj juon ainikien āinwōt ainikien elōn̄ dān ko, im āinwōt ainikien juon jourur eļap, eo me enaaj ruprupi laļļo̧k toļ ko, im kom̧laļ ko reban loi."
                },
                {
                    "number": 23,
                    "text": "Im E enaaj peeke m̧wilaļ eo eļap, im enaaj iuunlikļo̧k n̄an laļ ko ituiōn̄, im aelōn̄ ko renaaj erom juon āne;"
                },
                {
                    "number": 24,
                    "text": "Im āneen Jerusalem im āneen Zaion enaaj ro̧o̧lļo̧k n̄an ilo jikier make, im laļ enaaj āinwōt ekar ilo raan ko m̧okta jān an kar ajej."
                },
                {
                    "number": 25,
                    "text": "Im Irooj, em̧ool Rilo̧mo̧o̧r eo, E naaj jutak ilo ilubwiljin armej ro An, im E enaaj irooj ioon aolep kanniōk."
                },
                {
                    "number": 26,
                    "text": "Im er ro rej pād ilo laļ ko ituiōn̄ renaaj itok ilo ememej im̧aan Irooj; im rikanaan ro aer renaaj ron̄ Ainikien, im naaj ban dāpijļo̧k wōt er; im renaaj den̄ļo̧ki dekā ko, im dān ekwōj enaaj to̧o̧rlaļļo̧k ilo im̧aan mejaer."
                },
                {
                    "number": 27,
                    "text": "Im juon iaļleplep enaaj erļo̧k ļo̧k ilo ilubwiljin m̧wilaļ eo eļap."
                },
                {
                    "number": 28,
                    "text": "Rikōjdat ro aer n̄an er renaaj erom juon mennin mour lukwarkware er,"
                },
                {
                    "number": 29,
                    "text": "Im ilo āne jem̧aden ko relo̧urō enaaj to̧o̧rļo̧k ļwe ko in dān in mour; im bwidej eo ekōk ejjāmin bar juon āneen maro."
                },
                {
                    "number": 30,
                    "text": "Im renaaj bōktok mennin aorōk ko aer n̄an ro nejin Ipreim, ro karejera."
                },
                {
                    "number": 31,
                    "text": "Im tōrerein ko an bat ko ejjeļo̧k jem̧ļo̧kier renaaj wūdiddid n̄e rej jāde."
                },
                {
                    "number": 32,
                    "text": "Im ijo renaaj bun̄badik im kūrawūn kōn aiboojoj, em̧ool ilo Zaion, jān pā ko pein ro karejeran Irooj, em̧ool ro nejin Ipreim."
                },
                {
                    "number": 33,
                    "text": "Im renaaj obrak kōn al ko in lan̄lōn̄ ejjeļo̧k jem̧ļo̧kin."
                },
                {
                    "number": 34,
                    "text": "Lo, en̄in ej kōjeraam̧m̧an eo an Anij ejjeļo̧k jem̧ļo̧kin ioon bwij ko in Israel, im kōjeraam̧m̧an eo eļapļo̧k ioon bōran Ipreim im ro m̧ōttan."
                },
                {
                    "number": 35,
                    "text": "Im er ro barāinwōt jān bwij in Juda, ālikin metak eo aer, naaj kokwōjarjar er ilo wānōk im̧aan Irooj, n̄an jokwe ilo im̧aan Mejān raan im bon̄, indeeo im indeeo."
                },
                {
                    "number": 36,
                    "text": "Im kiiō, em̧ool Irooj ej ba, bwe men kein ren maron̄ alikkar ilubwiljimi, O kom̧ ro rej pād ilaļ, Iaar jilkinļo̧k enjeļ eo Aō im ej kālo̧k ilubwiljin lan̄, eo ewōr ippān gospel eo ejjeļo̧k jem̧ļo̧kin, eo eaar waļo̧k n̄an jet im eaar wūjlepeļo̧k e n̄an armej, eo enaaj waļo̧k n̄an elōn̄ ro rej jokwe ioon laļ."
                },
                {
                    "number": 37,
                    "text": "Im gospel in naaj kwaļo̧ke n̄an aolep laļ, im bwij, im lo, im armej."
                },
                {
                    "number": 38,
                    "text": "Im ro karejeran Anij renaaj ilo̧k, im ba kōn juon ainikien eļļaaj: Kom̧in mijak Anij im leļo̧k aiboojoj n̄an E, bwe awa in An ekajet ej itok;"
                },
                {
                    "number": 39,
                    "text": "Im kabun̄-jar n̄an E eo eaar kōm̧anm̧an lan̄, im laļ, im lo̧jet, im unin ko an dān ko—"
                },
                {
                    "number": 40,
                    "text": "Im renaaj kūr ioon etan Irooj raan im bon̄, im ba: O bwe Kwōn kekōl lan̄ ko, bwe Kwōn wanlaļtak, bwe toļ ko ren maron̄ rum̧ļo̧k ilo Am̧ jede."
                },
                {
                    "number": 41,
                    "text": "Im naaj uwaake ioon bōraer; bwe an Irooj jede enaaj āinwōt kijeek ōnļo̧k ej tile, im āinwōt kijeek eo me ej kabulullul dān ko."
                },
                {
                    "number": 42,
                    "text": "O Irooj, Kwo naaj wanlaļtak n̄an kwaļo̧k Etam̧ n̄an rijum̧ae ro Am, im aolep laļ ko renaaj wūdiddid ilo Am̧ jede—"
                },
                {
                    "number": 43,
                    "text": "N̄e Kwōj kōm̧m̧ani men ko rōkaammijak, men ko rej jab kōtmāne;"
                },
                {
                    "number": 44,
                    "text": "Aaet, n̄e Kwōj wanlaļtak, im toļ ko rej rum̧ļo̧k ilo Am̧ jede, Kwo naaj iioon e eo ej m̧ōņōņō im ej jerbal jim̧we, eo ej keememej Eok ilo iaļ ko Am."
                },
                {
                    "number": 45,
                    "text": "Bwe jān wōt kar jinoin laļ armej raņ rekar jab ron̄ im jab en̄jake jān lo̧jiln̄i, im jabdewōt māj eaar jab loe, O Anij, ijello̧kun wōt Kwe, ekōjkan an eļap men ko Kwaar kōpooji n̄an e eo ej kōttare Eok."
                },
                {
                    "number": 46,
                    "text": "Im naaj ba kake e: Wōn in ej wanlaļtak jān Anij ilo lan̄ kōn balle ko em̧ōj unoiki; aaet, jān ijoko me jab jeļā kaki, em̧ōj kanuknuki ilo ballin eaiboojoj, im ito-itak ilo ļap in maron̄ eo An?"
                },
                {
                    "number": 47,
                    "text": "Im E naaj ba: N̄aij eo eaar ekkōnono ilo jim̧we, ekajoor n̄an lo̧mo̧o̧ren."
                },
                {
                    "number": 48,
                    "text": "Im Irooj kopā eo An enaaj būrōrō, im nuknuk ko An āinwōt eo eaar jujuri kein jooniak wain."
                },
                {
                    "number": 49,
                    "text": "Im eļap naaj aiboojoj eo in im̧aan Mejān jon̄an aļ enaaj ņooje turin mejān ilo jook, im allōn̄ enaaj dāpij meram eo an, im iju ko naaj kilūblūbi jān ijoko jikier."
                },
                {
                    "number": 50,
                    "text": "Im Ainikien naaj ron̄ kake: Iaar juri kein jooniak wain eo make Iaō, im kar bōktok ekajet ioon aolep armej; im ejjeļo̧k ar pād Ippa;"
                },
                {
                    "number": 51,
                    "text": "Im Iaar jujuri er ilo Aō kwi, im Iaar etetal ioer ilo Aō illu, im bōtōktōkier Iaar wōt-dikdiki ioon men ko ballū, im kōmāer aolep nuknuk ko Aō; bwe en̄in ekar raan in idenoņe eo me kar ilo Buruō."
                },
                {
                    "number": 52,
                    "text": "Im kiiō iiō in ro Iaar wiaik er emoottok; im renaaj kōnono kake iakwe ejouj eo an aer Irooj, im aolep men ko Eaar likūt ioer ekkar n̄an em̧m̧an eo An, im ekkar n̄an iakwe ejouj An, indeeo im indeeo."
                },
                {
                    "number": 53,
                    "text": "Ilo aolep en̄taan ko aer E eaar en̄taan. Im enjeļ eo an im̧aan mejān eaar lo̧mo̧o̧ren er; im ilo An iakwe, im ilo An tūriam̧o, Eaar wiaik er, im ineek er, im kotak er aolep raan ko etto;"
                },
                {
                    "number": 54,
                    "text": "Aaet, im Inok barāinwōt, im ro rekar pād ippān; rikanaan ro kar m̧okta jān e; im Noa barāinwōt, im ro kar m̧okta jān e; im Moses barāinwōt, im ro kar m̧okta jān e;"
                },
                {
                    "number": 55,
                    "text": "Im jān Moses n̄an Ilaija, im jān Ilaija n̄an Jon, ro rekar pād ippān Kraist ilo jerkakpeje eo An, im rijjilōk ro rekwōjarjar, ippān Ebream, Aisak, im Jekab, renaaj pād im̧aan mejān Lamb eo."
                },
                {
                    "number": 56,
                    "text": "Im lōb ko lōbōn ro rekwōjarjar renaaj peļļo̧k; im renaaj jerkaktok im jutak ianbwijmaron̄in pein Lamb eo, n̄e Enaaj jutak ioon Toļ Zaion, im ioon jikin kwelo̧k ekwōjarjar eo, Jerusalem eo Ekāāl; im renaaj al al eo an Lamb eo, raan im bon̄ indeeo im indeeo."
                },
                {
                    "number": 57,
                    "text": "Bwe kōn un in, bwe armej ren maron̄ ro dein bōk jān aiboojoj ko naaj kar kwaļo̧ki, Irooj eaar jilkinļo̧k tarlep in gospel eo An, bujen eo ejjeļo̧k jem̧ļo̧kin An, jakem̧aantak ilo alikkar im ļam waan—"
                },
                {
                    "number": 58,
                    "text": "N̄an kōpooj ro rem̧ōjņo̧ n̄an men ko me rej itok ioon laļ, im n̄an ijjilōk eo an Irooj ilo raan eo n̄e ro rem̧ōjņo̧ renaaj pukwōj rimālōtlōt eo, im eo edik ej erom juon laļ ekajoor, im ruo renaaj likūt jon̄oul to̧ujin ko aer n̄an ko."
                },
                {
                    "number": 59,
                    "text": "Im jān men ko rem̧ōjņo̧ an laļ Irooj enaaj likliki laļ ko jān kajoor eo an jetōb eo An."
                },
                {
                    "number": 60,
                    "text": "Im kōn un in kien kein kar liwōj; rekar jiron̄ n̄an kōjparoki jān laļ in ilo raan eo ke rekar liwōji, a kiiō ren ilo̧k n̄an aolep kanniōk—"
                },
                {
                    "number": 61,
                    "text": "Im men in ekkar n̄an ļōmņak eo an im ankilaan Irooj, eo ej irooj ioon aolep kanniōk."
                },
                {
                    "number": 62,
                    "text": "Im n̄an eo ej ukeļo̧k im kokwōjarjare e make im̧aan Irooj naaj leļo̧k n̄an e mour indeeo."
                },
                {
                    "number": 63,
                    "text": "Im ioon ro rej jab eo̧ron̄ ainikien Irooj enaaj kūrm̧ool men eo me ekar jeje jān rikanaan Moses, bwe naaj bukweļo̧k er jān ilubwiljin armej ro."
                },
                {
                    "number": 64,
                    "text": "Im barāinwōt men eo ekar jeje jān rikanaan Malakai: Bwe, lo, raan eo ej itok n̄e enaaj bwil āinwōt juon um̧, im aolep ro rijuwa, aaet, im aolep ro rej kōm̧m̧an nana, renaaj āinwōt debo̧kut em̧ōrā; im raan eo ej itok enaaj tile er, Irooj in inelep eo ej ba, bwe enaaj likūt er ejjeļo̧k okar ak ra."
                },
                {
                    "number": 65,
                    "text": "Kōn menin, en̄in enaaj uwaak eo an Irooj n̄an er:"
                },
                {
                    "number": 66,
                    "text": "Ilo raan en ke Iaar itok n̄an ro Aō make, ejjeļo̧k armej ilubwiljimi eaar bōke Eō, im kar kokakeļo̧k kom̧."
                },
                {
                    "number": 67,
                    "text": "Ke Iaar bar kūr ejjeļo̧k iaami eaar uwaak; ijoke Peiū eaar jab kadu n̄an jidik bwe In jab maron̄ lo̧mo̧o̧ren, im jab Aō kajoor n̄an kōjo̧o̧r."
                },
                {
                    "number": 68,
                    "text": "Lo, ilo Aō kauwe Ij kōm̧ōrāik lo̧jet. Ij kōm̧m̧an reba ko bwe ren juon āne jem̧aden; ek ko aer rej kōt, im mej kōn maro."
                },
                {
                    "number": 69,
                    "text": "Ij kanuknuk lan̄ ko kōn kilmeej, im kōm̧m̧an kal aer libobo."
                },
                {
                    "number": 70,
                    "text": "Im men in kom̧ naaj bōk jān Peiū—kom̧ naaj babu ilaļ ilo būrom̧ōj."
                },
                {
                    "number": 71,
                    "text": "Lo, im lo, ebar ejjeļo̧k juon n̄an lo̧mo̧o̧ren kom̧; bwe kom̧ ar jab pokake Ainikiō ke Iaar kūr n̄an kom̧ jān lan̄ ko; kom̧ ar jab tōmak ro rikarejera, im ke kar jilkinwaj er n̄an kom̧ ar jab bōk er."
                },
                {
                    "number": 72,
                    "text": "Kōn menin, rekar sili naan in kam̧ool im lukwōje kien eo, im kar leļo̧k kom̧ n̄an marok."
                },
                {
                    "number": 73,
                    "text": "Rein renaaj ilo̧k ilo kapin marok, ijo ewōr jan̄, im lim̧ō, im n̄i ļaļļaļ."
                },
                {
                    "number": 74,
                    "text": "Lo Irooj ami Anij eaar kōnono men in. Amen."
                }
            ]
        },
        "/study/scriptures/dc-testament/dc/134": {
            "uri": "/study/scriptures/dc-testament/dc/134",
            "title": "Katak im Bujen Ko 134",
            "data_type": "chapter",
            "chapter_name": "Jekjōn 134",
            "chapter_summary": [
                "1–4, Kien ko reaikuj dāpij anemkwōj in bōklōkōt im kabun̄-jar; 5–8, Aolep armej reaikuj rie kien ko aer im reaikuj leļo̧k kautiej im jeļāņae kakien; 9–10, Doulul in kabun̄ ko rej jab aikuj kōm̧akūtkūt kajoor ko an kien eo; 11–12, Armej rejim̧we ilo jojomar n̄an er make im men ko m̧weiier."
            ],
            "verses": [
                {
                    "number": 1,
                    "text": "Kōmij tōmak bwe kien ko rekar jebar jān Anij n̄an em̧m̧an eo an armej; im bwe E ej dāpij eddo eo ioer kōn jerbal ko aer āinwōt an jelōt er, jim̧or ilo eji kakien ko im kōm̧akūtkūti, kōn em̧m̧an eo im jokane eo an jukjukin pād."
                },
                {
                    "number": 2,
                    "text": "Kōmij tōmak bwe ejjeļo̧k kien emaron̄ jutak ilo aenōm̧m̧an, ijello̧kun n̄e kakien jab kein rej ejaak im jab kōtļo̧k rupi āinwōt aer kapen n̄an kajjojo armej aer anemkwōj in koļmānļo̧kijeņ, im jim̧we im peek m̧weiier, im oņaake eo an mour."
                },
                {
                    "number": 3,
                    "text": "Kōmij tōmak bwe aolep kien emennin aikuj bwe en wōr an opija in kien ro im riekajet ro n̄an ren ļoori kakien ko an ejja in wōt; im bwe rein renaaj kōm̧akūtkūt kakien eo ilo jejjet im jim̧we reaikuj pukote im rie jān ainikien armej ro eļan̄n̄e juon laļ, ak kōņaan eo an eo jeban laļ eo."
                },
                {
                    "number": 4,
                    "text": "Kōmij tōmak bwe kabun̄ ej kajutak in Anij; im bwe armej rej aikuj uwaak n̄an E, im n̄an E wōt, kōn kōjerbal eo an, ijello̧kun wōt n̄e ļōmņak ko aer an kabun̄ rej kōm̧akūt er n̄an kōwaani jim̧we ko im anemkwōj ko an ro jet; a kōmij jab tōmak bwe kakien an armej ewōr an jim̧we n̄an bōk kuņaan ilo kōllaajraki rule ko in kabun̄-jar n̄an lukwōj bōklōkōt an armej raņ, im jab kwaļo̧k ļamļam ko n̄an kabun̄ ilo ijoko realikkar ak rettino; bwe riekajet ro an kien reaikuj bōbrae an waļo̧k rupe kakien, a jab n̄an jidik kajeikik bōklōkōt; ren kaje bōd, a jab keņe anemkwōj eo an jetōb."
                },
                {
                    "number": 5,
                    "text": "Kōmij tōmak bwe aolep armej rej lokjak n̄an rejetake im rie kien ko im rej jokwe ie, ilo iien eo rej bōk oņaake ilo jim̧we ko aer jim̧we ko aer makmake im jim̧we ko ban būki jān er jān kakien ko an kien kein; im bwe poktak im jum̧ae kien rej jab ekkar n̄an kajjojo armej ro rej bōk oņaake in, im aikuj kaje ilo wāween ekkar; im bwe aolep kien ko ewōr juon aer jim̧we n̄an eje kakien ko āinwōt ilo ekajet ko aer make rej n̄an em̧m̧an eo watōke n̄an dāpij em̧m̧an eo an armej; im ilo ejja iien in wōt, ijoke, dāpij wōt ilo ekwōjarjar anemkwōj eo an bōklōkōt."
                },
                {
                    "number": 6,
                    "text": "Kōmij tōmak bwe aolep armej eaikuj kautiej e ilo opij eo an, ripepe ro im riekajet ro ilo jekjek in, kōnke kar likūt er n̄an oņaake eo an ro ejjeļo̧k ruweer im kaje eo an ro rebōd; im bwe n̄an kakien ko aolep armej reaikuj kautieje im jeļāņae, āinwōt ke ijello̧kier pok im rōkaammijak renaaj bōk jikin aenōm̧m̧an im lur; kien ko an armej rekar jutak n̄an lukkuun jibadbad eo n̄an kajejjet wāween ad kōm̧akūtkūt kōttōpar ko ad āinwōt kajjojo armej ro im laļ ko, ikōtaan armej im armej; im kakien ko jān lan̄ kar litok jān lan̄, rej kajutak rule ko an men ko an jetōb, kōn tōmak im kabun̄-jar, jim̧or n̄an uwaak jān armej n̄an Rikōm̧anm̧an eo an."
                },
                {
                    "number": 7,
                    "text": "Kōmij tōmak bwe ripepe ro, laļ ko, im kien ko ewōr aer jim̧we, im rej lokjak n̄an āeiki kakien ko n̄an oņaake eo an aolep armej ro aer ilo anemkwōj in kōm̧akūtkūt tōmak eo aer ikijjien kabun̄; a kōmij jab tōmak bwe er ewōr aer jim̧we ilo ekajet n̄an bōbrae jān armej ro aer jim̧we in, ak bōbrae er ilo ļōmņak ko aer, toun wōt an kautiej im jeļāņae waļo̧k jān armej rein n̄an kakien ko im ļōmņak ko ikijjien kabun̄ rej jab rie jum̧ae laļ eo im jab pepe ņae."
                },
                {
                    "number": 8,
                    "text": "Kōmij tōmak bwe jerbal n̄an rupe kakien eaikuj kaje ekkar n̄an ļamļam in bōd eo; bwe uror, ketak kien, kowadon̄, ko̧o̧t, im rupe aenōm̧m̧an eo an elōn̄, ilo aolep jekjekin, eaikuj in wōr kaje ekkar n̄an jon̄an nana eo aer im ekkutkut in aer nana ilubwiljin armej raņ, jān kakien ko an kien ko me nana eo kar kōm̧m̧an ie; im kōn aenōm̧m̧an im lur eo an jukjukin pād eo aolep armej reaikuj jutaktok im kōjerbale maron̄ eo aer ilo bōktok riruprup kakien ro ņae kakien ko rem̧m̧an n̄an kaje."
                },
                {
                    "number": 9,
                    "text": "Kōmij jab tōmak ejim̧we n̄an kārreiki maron̄ ko an kabun̄ ippān kien eo an aelōn̄ eo, eo kake doulul in kabun̄ ko ej eddek im bar juon kōmo̧ e ilo mennin jeban ko an jetōb, im jim̧we ko an kajjojo ian ro uwaan, āinwōt riaelōn̄ ro, rej kajejtokjāer."
                },
                {
                    "number": 10,
                    "text": "Kōmij tōmak bwe aolep doulul ko an kabun̄ ewōr aer jim̧we n̄an jerbal ippān ro uwaer kōn kōm̧m̧an ko rejekkar, ekkar n̄an rule ko im karōk ko an doulul kein; eļan̄n̄e jerbal kein rej n̄an jemdoon im em̧m̧an in etaer; a kōmij jab tōmak bwe jabdewōt doulul in kabun̄ ewōr an maron̄ n̄an ekajete armej raņ kōn jim̧we eo n̄an m̧weiuk ak mour, n̄an bōke jān er m̧weiuk ko an mour in, ak n̄an likūt er ilo kauwōtata in mour ak ānbwin, ak n̄an bōktok jabdewōt kaje ilo kanniōk ioer. Remaron̄ wōt bukweļo̧k er jān doulul eo aer, im kōjenik jān er jemdoon eo aer."
                },
                {
                    "number": 11,
                    "text": "Kōmij tōmak bwe armej reaikuj lelōn̄tak n̄an kien eo an aelōn̄ eo kōn kappukot mejļan aolep bōd ko im inepata ko, eļan̄n̄e ko̧kkure armej make ej kōm̧m̧an ak jim̧we eo n̄an m̧weiuk ak m̧wil em̧ōj jelōte, eļan̄n̄e ewōr kakien kein n̄an naaj oņaake ejja men kein wōt; a kōmij tōmak bwe aolep armej rejim̧we ilo jojomar n̄an er make, ro jeraer, im men kom̧ m̧weiier, im kien eo, jān juunm̧aade ko im ruprup ko in aolep armej ilo iien idin̄ ko, ijo im lelōn̄tak abņōņō ilo iien eo em̧ōkaj eban maron̄ kōm̧m̧an n̄an kakien ko, im mejļan jamin maron̄ ņa wāween."
                },
                {
                    "number": 12,
                    "text": "Kōmij tōmak bwe ejim̧we n̄an kwaļo̧k naan kōn gospel eo n̄an laļ ko in laļ in, im kakkōl ro rejim̧we n̄an lo̧mo̧o̧ren er make jān ankeke an laļ in; a kōmij jab tōmak bwe ejim̧we n̄an kwaļo̧k ainikiōm kōn rikōm̧akoko ro ejjeļo̧k wōņāer, im jab n̄an kwaļo̧k naan kōn gospel eo n̄an er, im jab n̄an peptaiji er āinjuon jān ankilaan im kōņaan eo an karo ro aer, im jab n̄an bōk kuņaam̧ ippān ak karreel er ilo jabdewōt wāween dikdik n̄an kōm̧m̧an bwe ren jab m̧ōņōņō kōn jekjek ko rej pād ie ilo mour in, im ilo jekjek in likūt ilo kauwōtata mour ko an armej; bōk kuņaam̧ rot kein kōmij tōmak bwe rej jab jejjet n̄an kakien im rebōd, im rekauwōtata n̄an aenōm̧m̧an eo an kien otemjej ko im rej kōtļo̧k armej bwe ren lokjak ilo kōm̧akoko."
                }
            ]
        },
        "/study/scriptures/dc-testament/dc/135": {
            "uri": "/study/scriptures/dc-testament/dc/135",
            "title": "Katak im Bujen Ko 135",
            "data_type": "chapter",
            "chapter_name": "Jekjōn 135",
            "chapter_summary": [
                "1–2, Josep im Hyrum rekar mej kōn tōmak eo aerro ilo Kalbuuj eo ilo Carthage; 3, Utiej eo an opij eo an Rikanaan eo ej kabun̄bun̄ļo̧k; 4–7, Bōtōktōkier ejjeļo̧k ruōn ej kam̧ool kōn m̧ool im ke ej an Anij jerbal in."
            ],
            "verses": [
                {
                    "number": 1,
                    "text": "N̄an sili naan in kam̧ool eo kōn bok in im Bok in Mormon eo, kōmij kōjjeļā kōn mej eo an Josep Smith Rikanaan eo, im Hyrum Smith Petriak eo, kōn tōmak eo aerro. Kar buuki er ilo kalbuuj eo ilo Carthage, ilo 27 raan in Juun, 1844, iturinļo̧k ļalem awa ālikin raelep, jān juon jarin em̧m̧aan rej ebbōk kein tariņae—kar unoik er kōn kilmeej—in jān 150 n̄an 200 armej. Hyrum eaar lel m̧okta im okjak ilo ejjeļo̧k jum̧ae, im eaar ba: N̄a juon armej emej! Josep eaar kālo̧k jān wūntō eo, im ekar lel im mej ke eaar kajjion̄, im lam̧ōj: O Irooj Aō Anij! Erro kar jim̧or bar lel ālikin aer kar mej, ilo juon jekjek ekajjōjō, im erro jim̧or rekar bōk emān joot."
                },
                {
                    "number": 2,
                    "text": "Jon Taylor im Willard Richards, ruo ian Ro Jon̄oulruo, rekar armej ro de ro ilo ruum̧ eo ilo iien eo; im in m̧okta eaar ikkinejnej ilo jekjek eo ekanooj nana kōn emān joot, ak jān iien eo eaar bar ājmour; eo tokālik, kōn kōjparok an Anij, eaar ko, kōn em̧ool ejjeļo̧k juon potak ilo liboror eo an."
                },
                {
                    "number": 3,
                    "text": "Josep Smith, Rikanaan eo im Rilolo eo an Irooj, ekkar kōm̧m̧an eļapļo̧k, ijello̧kun wōt Jisōs, n̄an lo̧mo̧o̧r eo an armej raņ ilo laļ in, jān bar jabdewōt armej ekar mour ioon. Ilo juon tōrean ekadu in ron̄oul iiō ko, eaar bōk m̧aantak Bok in Mormon eo, eo e eaar ukōte jān mennin letok im kajoor an Anij, im e eaar unin kar likūti ilo bok ioon ruo kontinent ko; eaar jilkinļo̧k tarlep in gospel eo ejjeļo̧k jem̧ļo̧kin, eo ewōr ie, n̄an m̧ōttan ko emān in laļ in; eaar bōk m̧aantak revelesōn ko im kien ko me rej booje bok in Katak im Bujen Ko, im elōn̄ bar peba ko remālōtlōt im naan in tōl ko n̄an em̧m̧anļo̧k eo an ro nejin armej raņ; eaar aini elōn̄ to̧ujin in Ro Rekwōjarjar ilo Raan Ko Āliktata, kar kajutak juon jikin kwelo̧k em̧m̧an, im eaar door bun̄bun̄ im āt eo me ban maron̄ m̧ane. Eaar mour eļap, im eaar mej eļap ilo mejān Anij im armej ro an; im āinwōt elōn̄ wōt ian ro ekkapit in Irooj ilo iien ko etto, eaar sili mijen im jerbal ko an kōn bōtōktōkin make; im āindein bar ļeo jein Hyrum. Ilo mour rekar jab ajej, im ilo mej rekar jab jepel!"
                },
                {
                    "number": 4,
                    "text": "Ke Josep eaar etal n̄an Carthage n̄an ajeļo̧k e make n̄an riab in aikuj ko an kakien, ruo ak jilu raan m̧okta jān kar bōki, eaar ba: “Ij etal āinwōt juon lamb n̄an m̧anm̧an; ak Ij ineem̧m̧an āinwōt juon jibbon̄ in rak; ewōr Ippa juon koļmānļo̧kijeņ eo ejjeļo̧k ruō ņae Anij, im ņae aolep armej. i naaj mej ilo ejjeļo̧k ruo, im naaj ba kake eo tokalik—rekar baj karok wot in m̧ane e.”—Ejja jibbon̄ōn eo wōt, ālikin an Hyrum kar pojak in etal—naaj ke ba n̄an m̧anm̧an eo? aaet, bwe ekar āindein—eaar kōnono jān ennaan kein, iturinļo̧k jem̧ļo̧kin jebta eo kein kajon̄oulruo in Ether, ilo Bok in Mormon, im eaar elkwōj tulōn̄in alen eo n̄an kakōļļeiki:"
                },
                {
                    "number": 5,
                    "text": "Im ālikin men kein iaar jar n̄an Irooj bwe E en leļo̧k n̄an ro riAelōn̄ ko jouj, bwe en maron̄ wōr aer iakwe-em̧ool. Im ālikin men kein Irooj eba n̄an eō: Eļan̄n̄e ejjeļo̧k ippāer iakwe-em̧ool ej jab men in inepata n̄an eok, kwaar tiljek; kōn menin, ballim renaaj erreo. Im kōnke kwaar lo am̧ m̧ōjņo̧ naaj kōm̧m̧an bwe kwōn kajoor, em̧ool n̄an jijet ilo jikin eo Iaar kōpooje ilo jikin ko rem̧m̧an an Jema. Im kiiō n̄a … ij bar iakiakwe ro riAelōn̄ ko, aaet, im barāinwōt n̄an ro jeiū im jatū ro im ij iakwe er, m̧ae ad naaj iioon doon im̧aan jikin ekajet an Kraist, ijo aolep armej renaaj jeļā bwe nuknuk ko ballū rejjab libbijinjin kōn bōtōktōkimi. Rikam̧ool rein remej kiiō, im naan in kam̧ool ko aer rej jejjet kūtier."
                },
                {
                    "number": 6,
                    "text": "Hyrum Smith eaar en̄oulemān iiō dettan ilo Pāpode, 1844, im Josep Smith eaar jiln̄uulruwalitōk an iiō ilo Tijem̧ba, 1843; im jān iien in m̧aanļo̧k etaer naaj likūti ilubwiljin ro rekar mej kōn tōmak; im rikōnono ro ilo laļ otemjej naaj kakememej er ke Bok in Mormon, im bok in Katak im Bujen Ko an kabun̄ in, wōņāer kar bōtōktōk eo em̧m̧antata ilo epepen in kein kajon̄oulruwatimjuon n̄an bōki m̧aantak n̄an lo̧mo̧o̧ren eo an laļ eo ejeepepļo̧k; im bwe eļan̄n̄e kijeek emaron̄ ko̧kkure juon wōjke emaroro kōn aiboojoj eo an Anij, ewi jon̄an an naaj pidodo an tile wōjke ko rem̧ōrā n̄an karreoik jikin kallib in ankeke. Rekar mour n̄an aiboojoj; im rekar mej n̄an aiboojoj; im aiboojoj ej wōņāān eo aer indeeo. Jān epepen n̄an epepen etaer renaaj wanlaļļo̧k n̄an ro tokālik āinwōt dekā ko reaorōk n̄an ro kar kokwōjarjare er."
                },
                {
                    "number": 7,
                    "text": "Kar ejjeļo̧k ruweer ilo jabdewōt nana, āinwōt ekar ekkā kam̧oole m̧oktaļo̧k, im rekar pād ilo kalbuuj jān wōt pepe nana an rikinaakak ro im armej ro renana; im bōtōktōk eo bōtōktōkier ejjeļo̧k ruōn ioon laļ ilo kalbuuj eo ilo Carthage ej juon sil edepakpak ej eddāpļo̧k n̄an “tōmak ko an Mormon” im ejjeļo̧k juon jikin ekajet ioon laļ emaron̄ joļo̧k e, im bōtōktōk eo bōtōktōkier ejjeļo̧k ruōn ioon kakōļļe eo kakōļļeen Bukwōn in Illinois, ippān tōmak eo ebwilo̧k an Bukwōn in āinwōt kar kallim̧ur jān kabna eo, ej juon kam̧ool n̄an m̧ool eo an gospel eo ejjeļo̧k jem̧ļo̧kin ke aolepān laļ ejjab maron̄ kariabe; im bōtōktōk eo bōtōktōkier ejjeļo̧k ruōn ioon juon flag in anemkwōj, im ioon magna charta eo an United States eo, ej juon ribōkļo̧k naan kōn kabun̄ eo an Jisōs Kraist, eo enaaj un̄ūr būruōn armej ro rem̧ool ilubwiljin aolep laļ ko; im bōtōktōk eo bōtōktōkier ejjeļo̧k ruōn, ippān bōtōktōk ko bōtōktōkin aolep ro rekar mej kōn tōmak ko aer ium̧win lokatok eo Jon eaar loe, naaj kūr n̄an Irooj in Inelep eo m̧ae iien E ej idenoņeik bōtōktōk eo ioon laļ. Amen."
                }
            ]
        },
        "/study/scriptures/dc-testament/dc/136": {
            "uri": "/study/scriptures/dc-testament/dc/136",
            "title": "Katak im Bujen Ko 136",
            "data_type": "chapter",
            "chapter_name": "Jekjōn 136",
            "chapter_summary": [
                "1–16, Wāween naaj karōke kāām eo an Israel n̄an ito-itak eo n̄an rilik rej kōmmeļeļeiki; 17–27, Ro Rekwōjarjar kar jiron̄ er n̄an mour ekkar n̄an elōn̄ jon̄ok ko an gospel eo; 28–33, Ro Rekwōjarjar ren al, eb, jar, im jeļā mālōtlōt; 34–42, Rikanaan ro rej m̧ane er bwe En maron̄ kautiej er im bwe En liaakeļo̧k ro renana."
            ],
            "verses": [
                {
                    "number": 1,
                    "text": "Naan eo an im Ankilaan Irooj kōn Kāām eo an Israel ilo ito-itak ko aer n̄an Rilik:"
                },
                {
                    "number": 2,
                    "text": "Aolep armej ro ilo Kabun̄ eo an Jisōs Kraist im Armej ro Rekwōjarjar ilo Raan ko Āliktata ren, im ro rej ito-itak ippāer, karōk er ilo jar ko, ippān juon bujen im kallim̧ur n̄an kōjparok aolep kien ko im naan in kain̄i ko an Irooj ad Anij."
                },
                {
                    "number": 3,
                    "text": "Jar ko ren ekkar ippān kapen ro an bukwi ko, kapen ro an lemn̄oul ko, im kapen ro an jon̄oul ko, ippān president eo im rikōkapilōklōk ro an ruo ibōraer, ium̧win tōl an Jon̄oulruo Rijjilōk Ro."
                },
                {
                    "number": 4,
                    "text": "Im en̄in enaaj bujen eo ad—bwe jenaaj etetal ilo aolep kain̄i ko an Irooj."
                },
                {
                    "number": 5,
                    "text": "Kajjojo jar en kakke n̄an er make aolep kumi ko, wāikōn ko, aikuj ko, nuknuk, im aolep mennin aikuj ko jet n̄an ito-itak eo, ko im remaron̄i."
                },
                {
                    "number": 6,
                    "text": "N̄e jar ko em̧ōj karōke er ren ilo̧k kōn aer maron̄, n̄an kōppojak n̄an ro rej itōn pād wōt."
                },
                {
                    "number": 7,
                    "text": "Kajjojo jar en, ippān kapen ro im president ro aer, kāālete jete eo emaron̄ ilo̧k ilo jem̧ļo̧kin an̄ōnean̄ in ej itok; innām kāālet jān er oran eo ebwe in em̧m̧aan ro rekajoor ilo ānbwin im retijem̧ļo̧k, n̄an bōki kumiko, ine ko, im kein jerbal in kallib ko, n̄an etal āinwōt ro im̧aantata n̄an kōpooje n̄an kalbwin ekkan eo an jem̧ļo̧kin an̄ōnean̄."
                },
                {
                    "number": 8,
                    "text": "Kajjojo jar en ineek jon̄an wōt juon eddo, ekkar n̄an jon̄an m̧ōttan m̧weiuk ko m̧weiier, ilo bōke ro rejeram̧ōl, kōrā ro ejako pāleer, ro ejjeļo̧k jemāer, im baam̧le ko an ro im rekar etal ilo jarin tariņae ko, bwe kūr ko an kōrā eo ejako pāleen im eo ejjeļo̧k jemān en jab wanlōn̄ļo̧k ilo lo̧jiln̄in Irooj ņae armej rein."
                },
                {
                    "number": 9,
                    "text": "Kajjojo jar en kōpooji m̧ōko, im meļaaj ko n̄an ekkat grain, n̄an ro rej itōn pād wōt ilo tōre in; im en̄in ej ankilaan Irooj kōn armej ro An."
                },
                {
                    "number": 10,
                    "text": "Aolep armej en kōjerbal aolep an maron̄ im m̧weiien n̄an kōm̧akūt armej rein n̄an jikin eo ijo Irooj enaaj kaalikkare bwe en juon stake an Zaion."
                },
                {
                    "number": 11,
                    "text": "Im eļan̄n̄e kom̧ij kōm̧m̧ane men in kōn bōro ko rerreo, ilo aolep tiljek, kom̧ naaj jeraam̧m̧an; kom̧ naaj jeraam̧m̧an ilo bwijin in mennin mour ko reddik ami, im ilo bwijin in mennin mour ko reļļap ami, im ilo meļaaj ko ami, im ilo m̧ōko im̧ōmi, im ilo baam̧le ko ami."
                },
                {
                    "number": 12,
                    "text": "Ro karejera Ezra T. Benson im Erastōs Snow ren karōke juon jar."
                },
                {
                    "number": 13,
                    "text": "Im ro karejera Orson Pratt im Wilford Woodruff ren karōke juon jar."
                },
                {
                    "number": 14,
                    "text": "Barāinwōt, ro karejera Amasa Lyman im George A. Smith ren karōke juon jar."
                },
                {
                    "number": 15,
                    "text": "Im jitōn̄e president ro, im kapen ro an bukwi ko, im an lemn̄oul ko, im an jon̄oul ko."
                },
                {
                    "number": 16,
                    "text": "Im ro im ededeļo̧k jitōn̄e er ren ilo̧k im katakin men in, ankilaō, n̄an ro rekwōjarjar, bwe ren maron̄ pojak n̄an etal n̄an juon āneen aenōm̧m̧an eo."
                },
                {
                    "number": 17,
                    "text": "Kom̧in ilo̧k ilo iaļ eo ami im kōm̧m̧an āinwōt Iaar ba n̄an kom̧, im jab mijak rikōjdat ro ami; bwe ej jamin wōr aer kajoor n̄an kabbōjrak jerbal eo Aō."
                },
                {
                    "number": 18,
                    "text": "Zaion naaj lo̧mo̧o̧ren e ilo iien eo Aō make."
                },
                {
                    "number": 19,
                    "text": "Im eļan̄n̄e jabdewōt armej enaaj kappukot n̄an kalōkļo̧k e make, im jab kappukot naan in kapilōk eo Aō, e enaaj ejjeļo̧k an kajoor, im an bwebwe enaaj alikkar."
                },
                {
                    "number": 20,
                    "text": "Kom̧in kappukot; im kōjparok aolep kallim̧ur ko ami n̄an doon; im jab ankoņake men eo me ej an eo jeiūm̧ im jatim."
                },
                {
                    "number": 21,
                    "text": "Kōjparok kom̧ jān nana n̄an bōk etan Irooj ilo pata, bwe N̄aij Irooj ami Anij, em̧ool Anij an ro jemam̧i, Anij eo an Ebream im an Aisak im an Jekab."
                },
                {
                    "number": 22,
                    "text": "N̄aij eo eaar tōl ro nejin Israel ļo̧k jān āneen Ijipt; im Peiū ej erļo̧kļo̧k ilo raan ko āliktata, n̄an lo̧mo̧o̧ren armej ro Aō Israel."
                },
                {
                    "number": 23,
                    "text": "Kom̧in bōjrak jān aitwerōk juon ippān bar juon; kom̧in bōjrak jān ekkōnono nana juon ņae bar juon."
                },
                {
                    "number": 24,
                    "text": "Kom̧in bōjrak jān kadek; im naan ko ami ren n̄an kōketak bar juon."
                },
                {
                    "number": 25,
                    "text": "Eļan̄n̄e kwōj jata jān eo riturum̧, kwōn bar kōjepļaakļo̧k men eo me kwaar jataiki; im eļan̄n̄e kwo jab maron̄ bar kōļļāiki innām kwōn kaiurļo̧k im ba n̄an eo riturum̧, n̄e eab liaakeļo̧k eok."
                },
                {
                    "number": 26,
                    "text": "Eļan̄n̄e kwo naaj lo men eo me eaar jako jān eo riturum̧, kwōn kanooj niknik etale m̧ae iien kwo naaj bar bōke ļo̧k n̄an e."
                },
                {
                    "number": 27,
                    "text": "Kwōn tiljek ilo kōjparok men eo ewōr ippam̧, bwe kwōn maron̄ juon ribōk eddo emālōtlōt; bwe e ej mennin letok ejjeļo̧k wōņāān jān Irooj am̧ Anij, im kwe kwōj an ribōk eddo."
                },
                {
                    "number": 28,
                    "text": "Eļan̄n̄e kwo m̧ōņōņō, nebare Irooj kōn al, kōn kōjan̄jan̄, kōn eb, im kōn juon jar in nebar im kam̧m̧oolol."
                },
                {
                    "number": 29,
                    "text": "Eļan̄n̄e kwo būrom̧ōj, kūr ioon Irooj am Anij kōn owar, bwe jetōb eo am en maron̄ lem̧ōņōņō."
                },
                {
                    "number": 30,
                    "text": "Jab mijak rikōjdat ro am, bwe rej pād ilo Peiū im Inaaj kōm̧m̧an ekkar n̄an Aō kōņaan kake er."
                },
                {
                    "number": 31,
                    "text": "Armej ro Aō reaikuj mālejjon̄ ilo men ko otemjeļo̧k, bwe ren maron̄ pojak n̄an bōk aiboojoj eo Ippa n̄an er, em̧ool aiboojoj eo an Zaion; im e eo enaaj ban ineek kauwe e ban tōllo̧ke aelōn̄ in kiin̄ eo Aō."
                },
                {
                    "number": 32,
                    "text": "E eo ejaje en ekkatak mālōtlōt jān an kōttāik e make im kūr ioon Irooj an Anij, bwe mejān ren maron̄ peļļo̧k bwe en maron̄ lo, im lo̧jiln̄in ren peļļo̧k bwe en maron̄ ron̄jake;"
                },
                {
                    "number": 33,
                    "text": "Bwe Aō Jetōb em̧ōj jilkinļo̧k ilo laļ n̄an kōmeram ro rettā im erup burueer, im n̄an eo liaakeļo̧k eo an ro renana."
                },
                {
                    "number": 34,
                    "text": "Ro jeiūm̧i im jātimi rekar jab bōk kom̧ im naan in kam̧ool eo ami, em̧ool laļ eo em̧ōj an lukwarkwareļo̧k kom̧;"
                },
                {
                    "number": 35,
                    "text": "Im kiiō ej itok raan in aer ioon ko̧kkure, em̧ool raan ko in būrom̧ōj, āinwōt juon kōrā eo em̧ōj bōke ilo kōlwan keotak; im aer būrom̧ōj enaaj ļap eļan̄n̄e rej jab kanooj m̧ōkaj im ukeļo̧k, aaet, em̧ool kanooj m̧ōkaj."
                },
                {
                    "number": 36,
                    "text": "Bwe rekar m̧an rikanaan ro, im er ro kar jilkinļo̧k n̄an ippāer; im rekar kōto̧o̧rļo̧k bōtōktōk eo ejjeļo̧k ruōn, eo ej kūr jān bwidej ņae er."
                },
                {
                    "number": 37,
                    "text": "Kōn menin, jab ilbōk kaki men kein, bwe kom̧ij jan̄in erreo; kom̧ij jan̄in maron̄ bōk aiboojoj eo Aō; a kom̧ naaj lo e eļan̄n̄e kom̧ij tiljek ilo kōjparok aolep naan ko Aō im em̧ōj Aō kar liwōj n̄an kom̧, jān raan ko an Adam n̄an Ebream, jān Ebream n̄an Moses, jān Moses n̄an Jisōs im rijjilōk ro An, im jān Jisōs im rijjilōk ro An n̄an Josep Smith, eo Iaar kūr ioon enjeļ ro Aō, ro Aō rikarejar in jipan̄, im jān Ainikiō make jān lan̄ ko, n̄an bōk m̧aantak jerbal eo Aō;"
                },
                {
                    "number": 38,
                    "text": "Foundasōn eo eaar kadedeļo̧k, im eaar tiljek; im Iaar bōk e n̄an Ippa."
                },
                {
                    "number": 39,
                    "text": "Elōn̄ rekar ilbōk kōnke men eo an; a ekar mennin aikuj bwe en sili naan in kam̧ool eo an kōn bōtōktōkin, bwe En maron̄ kautiej e im En maron̄ liaakeļo̧k ro renana."
                },
                {
                    "number": 40,
                    "text": "Iaar jab kōtļo̧k kom̧ jān rikōjdat ro ami ke, im ilo wāween in Iaar likūt kam̧ool eo kōn Eta?"
                },
                {
                    "number": 41,
                    "text": "Kiiō, kōn menin, eo̧ron̄, O kom̧ armej ro an kabun̄ eo Aō; im kom̧ elder ro kom̧in ron̄jake ippān doon; kom̧ ar bōk aelōn̄ in kiin̄ eo Aō."
                },
                {
                    "number": 42,
                    "text": "Kom̧in niknik ilo kōjparok aolep kien ko Aō, n̄e ekajet ko raab itok ioomi, im ami tōmak eab m̧ōjņo̧, im rikōjdat ro ami raab anjo̧ ioomi. Āindein ejjeļo̧k eļapļo̧k ilo iien in. Amen im Amen."
                }
            ]
        },
        "/study/scriptures/dc-testament/dc/137": {
            "uri": "/study/scriptures/dc-testament/dc/137",
            "title": "Katak im Bujen Ko 137",
            "data_type": "chapter",
            "chapter_name": "Jekjōn 137",
            "chapter_summary": [
                "1–6, Rikanaan eo ej lo ļeo jein Alvin ilo aelōn̄ selestial; 7–9, Katak eo kōn lo̧mo̧o̧ren n̄an ro remej ej kwaļo̧ki; 10, Aolep ajri rej mour ilo aelōn̄ selestial."
            ],
            "verses": [
                {
                    "number": 1,
                    "text": "Lan ko rekar peļļo̧k ioom, im Iaar lo aelōn̄ selestial an Anij, im aiboojoj eo ijo, eļan̄n̄e ak jaab ilo ānbwin ak ilikin ijjab maron̄ ba."
                },
                {
                    "number": 2,
                    "text": "Iaar lo tar-jān-jon̄an wōj eo an kōjām eo me ro rijolōte aelōn̄ in kiin̄ jab eo renaaj deļo̧n̄, eo me ekar āinwōt urur ko in kijeek rej jepooļe;"
                },
                {
                    "number": 3,
                    "text": "Barāinwōt tūroon eo ejjatōltōl an Anij, eo ioon ekar jijet Jemān im Nejin."
                },
                {
                    "number": 4,
                    "text": "Iaar lo iaļ ko rewōj an aelōn̄ in kiin̄ in, ko jāllier kar āinwōt rekar kōm̧m̧ani kōn gold."
                },
                {
                    "number": 5,
                    "text": "Iaar lo ro Jemād Adam im Ebream; im jema im jinō; ļeo jeiū Alvin, eo ekar kanooj aetok an kar kiki;"
                },
                {
                    "number": 6,
                    "text": "Im kar ilbōk kōn wāween an kar bōke juon jolōt ilo aelōn̄ in kiin̄ en, ilo jekjek in ke bwe eaar likūt mour in m̧okta jān an Irooj kar likūt Pein n̄an aintok Israel iien eo kein karuo, im kar jab peptaij n̄an jeorļo̧k in jero̧wiwi ko."
                },
                {
                    "number": 7,
                    "text": "Āindein eaar itok ainikien Irooj n̄an eō, im ba: Aolep ro rekar mej kōn ejjeļo̧k jeļāļo̧kjeņ kōn gospel in, ro renaaj kar bōk e eļan̄n̄e naaj kar kōtļo̧k er n̄an pād wōt, renaaj rijolōte aelōn̄ selestial eo an Anij;"
                },
                {
                    "number": 8,
                    "text": "Barāinwōt aolep ro renaaj mej jān iien in m̧aanļo̧k kōn ejjeļo̧k jeļā kake e, ro renaaj kar bōk e kōn aolepān burueer, renaaj rijolōte aelōn̄ in kiin̄ en;"
                },
                {
                    "number": 9,
                    "text": "Bwe N̄a, Irooj, I naaj ekajet aolep armej raņ ekkar n̄an jerbal ko aer, ekkar n̄an ikdeelel ko an burueer."
                },
                {
                    "number": 10,
                    "text": "Im iaar barāinwōt lo bwe aolep ajri ro rej mej m̧okta jān aer tōpar iiō ko in bōk eddo remour ilo aelōn̄ selestial in lan̄."
                }
            ]
        },
        "/study/scriptures/dc-testament/dc/138": {
            "uri": "/study/scriptures/dc-testament/dc/138",
            "title": "Katak im Bujen Ko 138",
            "data_type": "chapter",
            "chapter_name": "Jekjōn 138",
            "chapter_summary": [
                "1–10, President Josep F. Smith ej koļmānļo̧kijeņ kōn jeje ko an Piter im loļo̧k eo an ad Irooj n̄an laļ eo an jetōb; 11–24, President Smith ej lo ro remej im rejim̧we rej kuk ilo paredais im jerbal eo an Kraist ilubwiljier; 25–37, Ej lo wāween an kwaļo̧k naan kōn gospel eo kar karōke ilubwiljin jetōb ro; 38–52, Ej lo Adam, Iv, im elōn̄ ian rikanaan ro rekwōjarjar ilo laļ eo an jetōb ro im rekar watōke jekjek in jetōb ko aer m̧okta jān aer jerkakpeje bwe ekar juon lokjak; 53–60, Ro remej im rejim̧we an raan kein rej wōnm̧aanļo̧k ilo jerbal ko aer ilo laļ eo an jetōb ko."
            ],
            "verses": [
                {
                    "number": 1,
                    "text": "Ilo raan eo kein kajilu in Oktoba, ilo iiō eo juon to̧ujin ruwatimjuonbukwi im jon̄oulruwalitōk, iaar jijet ilo ruum̧ eo aō im koļmānļo̧kijeņ kōn jeje ko rekwōjarjar;"
                },
                {
                    "number": 2,
                    "text": "Im kejakļo̧kjeņ kōn katok in pinmuur eo eļap im ekar kōm̧m̧an jān eo Nejin Anij, n̄an lo̧mo̧o̧ren eo an laļ;"
                },
                {
                    "number": 3,
                    "text": "Im iakwe eo eļap im em̧m̧an kar kaalikkare jān Jemān im Nejin ilo itok eo an Ripinmuur n̄an laļ in;"
                },
                {
                    "number": 4,
                    "text": "Bwe kōn pinmuur eo An, im jān pokake pedped ko an gospel eo, armej remaron̄ in bōk lo̧mo̧o̧r."
                },
                {
                    "number": 5,
                    "text": "Ke iaar m̧ad ilo jekjek in, aō ļōmņak eaar ro̧o̧lļo̧k n̄an jeje ko an rijjilōk Piter, n̄an ro rekwōjarjar etto rekar ejjeplōklōk ipeļaakin Pontōs, Galetia, Cappadocia, im m̧ōttan ko jet ilo Esia, ijo gospel eo kar kwaļo̧k naan kake ālikin debwāāl eo an Irooj."
                },
                {
                    "number": 6,
                    "text": "Iaar kōpeļļo̧ke Baibōļ eo im kōnono ilo jebta ko kein kajilu im kāāmen in lōta eo kein kajuon an Piter, im ke iaar kōnono ie iaar kanooj ļo̧kjānaō, eļapļo̧k jān an kar ļo̧kjānō m̧oktaļo̧k, kōn eoon kein ijin ilaļ:"
                },
                {
                    "number": 7,
                    "text": "“Bwe Kraist barāinwōt E ar en̄taan kōn jero̧wiwi juon wōt alen, Riwānōk kōn ro rejjab wānōk, bwe En karuakļo̧k kōj n̄an Anij; im rekar urōt E ilo kanniōk, a eaar kōmour E ilo jetōb:"
                },
                {
                    "number": 8,
                    "text": "“Ilo eo E eaar ilo̧k im kwaļo̧k n̄an jetōb ro ilo kalbuuj;"
                },
                {
                    "number": 9,
                    "text": "“Ro raar kipiliia m̧okta, ke meanwōd an Anij eaar kōttar er ilo raan ko an Noa, ium̧win iien kōppojak wa eo, im ilo e em̧ōj lo̧mo̧o̧ren eiiet, meļeļein, ruwalitōk armej kōn dān.” (1 Piter 3:18–20.)"
                },
                {
                    "number": 10,
                    "text": "“Bwe kōn menin kar kwaļo̧k gospel barāinwōt n̄an ro remej, bwe en ekajet er āinwōt armej ilo kanniōk, a bwe ren mour ekkar n̄an Anij ilo jetōb.” (1 Piter 4:6)"
                },
                {
                    "number": 11,
                    "text": "Ke iaar koļmānļo̧kijeņ kaki men kein ko em̧ōj kar jei, mejān aō meļeļe rekar peļļo̧k, im Jetōb eo an Irooj eaar pād ioō, im iaar lo inelep ko an ro remej, jim̧or dik im ļap."
                },
                {
                    "number": 12,
                    "text": "Im ekar wōr ro raar kukļo̧k ippān doon ilo juon jikin juon jar in jetōb ro an ro rejim̧we rekanooj lōn̄ otem lōn̄, ro rekar tiljek ilo naan in kam̧ool kōn Jisōs ke rekar mour ilo mour in;"
                },
                {
                    "number": 13,
                    "text": "Im ro rekar ajeļo̧k katok ilo kakōļļeen katok eo eļap an eo Nejin Anij, im rekar en̄taan kōn kaen̄tanaan ko ilo etan aer Ripinmuur."
                },
                {
                    "number": 14,
                    "text": "Aolep rein em̧ōj aer kar likūt mour in, pen ilo kōjatdikdik eo kōn jerkakpeje eo ewōj, kōn jouj eo an Anij Jemān im eo Nejin Emake Keotake, Jisōs Kraist."
                },
                {
                    "number": 15,
                    "text": "Iaar lo bwe rekar obrak kōn lan̄lōn̄ im m̧ōņōņō, im rekar em̧ōņōņō ippān doon kōnke raan eo in aer lo̧mo̧o̧r eaar epaak."
                },
                {
                    "number": 16,
                    "text": "Rekar kukļo̧k im kar kōttare itok eo an eo Nejin Anij ilo laļ eo an jetōb, n̄an kwaļo̧k lo̧mo̧o̧ren eo aer jān korak ko an mej."
                },
                {
                    "number": 17,
                    "text": "Būn̄al in kiki ko aer rekar itōn bar jepļaakļo̧k n̄an jekjek eo eweeppān aer, di n̄an an di, im eke ko im kanniōk eo ioer, jetōb eo im ānbwin eo n̄an bar koba ippān doon im n̄an jamin bar ajej, bwe ren maron̄ bōk juon dipiio in m̧ōņōņō."
                },
                {
                    "number": 18,
                    "text": "Ke jarlepju in eļap eaar kōttar im bwebwenato, im lan̄lōn̄ ilo awa in aer lo̧mo̧o̧ren jān tomede ko an mej, eo Nejin Anij eaar waļo̧kļo̧k, im kwaļo̧kļo̧k anemkwōj n̄an ro relokjak im rekar tiljek;"
                },
                {
                    "number": 19,
                    "text": "Im ijo Eaar kwaļo̧k n̄an er gospel eo ejjeļo̧k jem̧ļo̧kin, katak eo kōn jerkakpeje im lo̧mo̧o̧ren an armej jān wōtlo̧k eo, im jān kajjojo jero̧wiwi ko jān wōt errā ko an ukeļo̧k."
                },
                {
                    "number": 20,
                    "text": "A n̄an ro renana E eaar jab etal, im ilubwiljin ro renana im ro rekar jab ukeļo̧k im rekar kattoone er make ke rekar pād ilo kanniōk, Ainikien eaar jab kotake;"
                },
                {
                    "number": 21,
                    "text": "Im barāinwōt ro rijum̧ae ro rekar jab bōki naan in kam̧ool ko im kakkōl ko an rikanaan ro etto rekar jab lo Baaktokin, im kar jab lo turin Mejān."
                },
                {
                    "number": 22,
                    "text": "Ijo rein rekar pād, marok eaar irooj, a ilubwiljin ro rejim̧we eaar wōr aenōm̧m̧an;"
                },
                {
                    "number": 23,
                    "text": "Im ro rekwōjarjar raar m̧ōņōņō ilo lo̧mo̧o̧ren eo aer, im rekar bukwelōlō im kile eo Nejin Anij āinwōt aer Ripinmuur im Rikōtļo̧k jān mej im tomede ko an hell."
                },
                {
                    "number": 24,
                    "text": "Paotok ko aer rekar romaak, im rabōlbōl jān im̧aan mejān Irooj eaar pād ioer, im rekar al kōn wūjtak ko n̄an Etan ekwōjarjar."
                },
                {
                    "number": 25,
                    "text": "Iaar bwilōn̄, bwe Iaar jeļā bwe Rilo̧mo̧o̧r eaar joļo̧k enan̄in jilu iiō ko ilo jerbal eo An ilubwiljin riJu ro im ro jān m̧weo im̧ōn Israel, im Eaar kate n̄an katakin er gospel eo ejjeļo̧k jem̧ļo̧kin im kūr er n̄an ukeļo̧k;"
                },
                {
                    "number": 26,
                    "text": "Im mekarta, jekdo̧o̧n jerbal ko reļļap An, im mennin bwilōn̄ ko, im kean̄ eo kōn m̧ool eo, ilo eļap kajoor im maron̄, ekar wōr wōt jet ro raar eo̧ron̄e Ainikien, im lan̄lōn̄ ilo im̧aan Mejān, im kar bōk lo̧mo̧o̧r jān Pein."
                },
                {
                    "number": 27,
                    "text": "A jerbal eo An ilubwiljin ro rekar mej eaar maron̄ kōm̧m̧an n̄an iien eo ekadu eaar bōk jikin ikōtaan debwāāl eo im jerkakpeje eo An;"
                },
                {
                    "number": 28,
                    "text": "Im iaar koļmānļo̧kijeņ kōn naan ko an Piter—ko ie eaar ba bwe Nejin Anij eaar kwaļo̧k n̄an jetōb ro ilo kalbuuj, ro jet iien rekar jab pokake, ke juon alen meanwōd an Anij eaar kōttar ilo raan ko an Noa—im ekōjkan bwe E en maron̄ kwaļo̧k n̄an jetōb ro im kōm̧m̧ani jerbal eo aikuji ilubwiljier ilo juon iien ekadu."
                },
                {
                    "number": 29,
                    "text": "Im ke iaar koļmānļo̧kijeņ, kar peļļo̧k mejā, im aō meļeļe kar kōmouri, im iaar kile bwe Irooj eaar jab ilo̧k ilo kanemarmej ilubwiljin ro renana im ro rekar jab pokake im rekar jab bōk m̧ool eo, n̄an katakin er;"
                },
                {
                    "number": 30,
                    "text": "A lo, jān ilubwiljin ro rejim̧we, Eaar karōke jarin jerbal ko An im jitōn̄ ribōkļo̧k naan ro, ņa ballier kōn kajoor im maron̄, im kappe er n̄an ilo̧k im bōkļo̧k meram in gospel eo n̄an er ro im rekar pād ilo marok, em̧ool n̄an aolep jetōb ko an armej ro; im āindein gospel eo kar kwaļo̧k e n̄an ro remej."
                },
                {
                    "number": 31,
                    "text": "Im ribōkļo̧k naan ro kāālet er raar ilo̧k n̄an kabun̄bun̄ļo̧k raan eo ebun̄-būruōn Irooj kake im kajeeded anemkwōj n̄an rikalbuuj ro rekar lokjak, em̧ool n̄an aolep ro rekar jab ukeļo̧k jān jero̧wiwi ko aer im bōke gospel eo."
                },
                {
                    "number": 32,
                    "text": "Āindein gospel eo kar kwaļo̧k e n̄an ro rekar mej ilo jero̧wiwi ko aer, kōn ejjeļo̧k jeļāļo̧kjeņ kōn m̧ool eo, ak ilo bōd, kōnke rekar jab bōk rikanaan ro."
                },
                {
                    "number": 33,
                    "text": "Rein kar katakin er tōmak ilo Anij, ukeļo̧k jān jero̧wiwi, peptaij ilo etan ro jet n̄an jeorļo̧k jero̧wiwi ko, mennin letok eo an Jetōb Kwōjarjar jān likūt pā ko ioon,"
                },
                {
                    "number": 34,
                    "text": "Im aolep pedped ko an gospel eo ko rekar aikuji n̄an aer jeļā bwe ren maron̄ kōm̧m̧an bwe ren tōllo̧ke bwe ren maron̄ ekajet ekkar n̄an armej raņ ilo kanniōk, a mour ekkar n̄an Anij ilo jetōb."
                },
                {
                    "number": 35,
                    "text": "Im āindein e kar kwaļo̧ke ilubwiljin ro remej, jim̧or dik im ļap, ro rej jab jim̧we im barāinwōt ro retiljek, bwe lo̧mo̧o̧r ekar dedeļo̧k jerbale kōn katok eo an eo Nejin Anij ioon debwāāl eo."
                },
                {
                    "number": 36,
                    "text": "Āindein kar kwaļo̧ke bwe ad Ripinmuur eaar joļo̧k an iien ilo pād eo An ilo laļ eo an jetōb ro, im katakin im kōpooje jetōb ro retiljek an rikanaan ro ro im rekar kam̧ool kake E ilo kanniōk;"
                },
                {
                    "number": 37,
                    "text": "Bwe ren maron̄ bōkļo̧k ennaan eo kōn lo̧mo̧o̧r n̄an aolep ro remej, n̄an ro Eaar jab maron̄ etal ippāer makmake, kōnke jum̧ae im bōd ko aer, bwe er kōn jerbal eo an ro karejeran ren maron̄ barāinwōt ron̄ naan ko An."
                },
                {
                    "number": 38,
                    "text": "Ilubwiljin ro reļļap im kajoor im rekar kukļo̧k ilo jar eo eļap an ro rejim̧we kar Jemād Adam, Etto in Raan ko im jemān aolep,"
                },
                {
                    "number": 39,
                    "text": "Im eo eaiboojoj Jined Iv, ippān elōn̄ iaan kōrā ro nejin retiljek im rekar mour ilo aolepān epepen ko im kar kabun̄-jar n̄an Anij eo em̧ool im emour."
                },
                {
                    "number": 40,
                    "text": "Ebel, eo eaar mej kōn tōmak eo an m̧oktata, ekar pād ijo, im ļeo jatin Set, juon iaan ro rekar kanooj kajoor, eo eaar ilo lukkuun jekjekin wōt jemān, Adam."
                },
                {
                    "number": 41,
                    "text": "Noa, eo eaar leļo̧k kakkōl eo kōn ibwijleplep eo; Sem, pris utiej eo eļap; Ebream, jemān ro ritōmak; Aisak, Jekab, im Moses, riletok kien eo eļap an Israel;"
                },
                {
                    "number": 42,
                    "text": "Im Aiseia, eo eaar kabun̄bun̄ jān kanaan bwe Ripinmuur ekar ekkapit n̄an kwōre ro erup burueer, n̄an kajeededļo̧k anemkwōj n̄an ro rekalbuuj, im peļļo̧k eo an kalbuuj n̄an er ro rekar lokjak, ekar barāinwōt pād ijo."
                },
                {
                    "number": 43,
                    "text": "Eļapļo̧k, Ezekiel, eo kar kwaļo̧k n̄an e ilo visōn kom̧laļ in di ko rem̧ōrā, ko ren kar kanuknuk er kōn kanniōk, n̄an bar jerkaktok ilo jerkakpeje eo an ro remej, im erom ro remour;"
                },
                {
                    "number": 44,
                    "text": "Daniel, eaar m̧oktaļo̧k lo im kar m̧oktaļo̧k kōnono kōn jutak eo an aelōn̄ eo an Anij ilo raan ko āliktata, n̄an jamin bar ko̧kkure im jab leļo̧k n̄an bar jet armej;"
                },
                {
                    "number": 45,
                    "text": "Elias, eo ekar pād ippān Moses ioon Toļ in Kōjakkōlkōl;"
                },
                {
                    "number": 46,
                    "text": "Im Malakai, rikanaan eo eaar kam̧ool kōn itok eo an Ilaija—eo kake Moronai barāinwōt eaar ekkōnono kake n̄an Rikanaan Josep Smith, im kean̄ bwe enaaj kar itok m̧okta jān kōjabetok in raan eo eļap im rōkaammijak an Irooj—rekar barāinwōt pād ijo."
                },
                {
                    "number": 47,
                    "text": "Rikanaan Ilaija eo ekar itōn kalbwin ilo būruōn ajri ro kallim̧ur ko kar kōm̧m̧ani n̄an ro jemāer,"
                },
                {
                    "number": 48,
                    "text": "Im rikaniji jekjek in jerbal eo eļap eo enaaj kar kōm̧m̧an ilo tampeļ ko an Irooj ilo tarlep in tōrean iien eddo ko, n̄an lo̧mo̧o̧r eo an ro remej, im sil eo an ajri ro n̄an ro jemāer im jineer, n̄e aolep laļ ab den̄ļo̧ke kōn juon lia im kanooj jorrāān ilo itok eo An."
                },
                {
                    "number": 49,
                    "text": "Aolep men kein im elōn̄ļo̧k, em̧ool rianaan ro rekar jokwe ilubwiljin riNipai ro im kar kam̧ool kōn itok eo an eo Nejin Anij, rekar idāpdep ilo kwelo̧k ļapļap eo im kar kōttar e rōļo̧k eo aer,"
                },
                {
                    "number": 50,
                    "text": "Bwe ro remej rekar watōke jon̄an aetokan jako eo an jetōb ko aer jān ānbwinnier āinwōt juon lokjak."
                },
                {
                    "number": 51,
                    "text": "Rein Irooj eaar katakin er, im leļo̧k n̄an er kajoor n̄an jerkak, ālikin jerkakpeje eo An jān ro remej, n̄an deļo̧n̄ļo̧k ilo aelōn̄ eo an Jemān, ijo n̄an pālpel kōn mour ejjeļo̧k jem̧ļo̧kin im mour indeeo,"
                },
                {
                    "number": 52,
                    "text": "Im wōnm̧aanļo̧k wōt jān iien en m̧aanļo̧k aer jerbal āinwōt kar kallim̧ur jān Irooj, im ribōk ilo aolep kōjeraam̧m̧an ko me rekar dāpij ilo jabwi n̄an er ro rej iakwe E."
                },
                {
                    "number": 53,
                    "text": "Rikanaan Josep Smith, im jema, Hyrum Smith, Brigham Young, Jon Taylor, Wilford Woodruff, im bar jetōb ro jet rejenolo̧k ro kar jabwik er n̄an wōnm̧aantak ilo tarlep in iien ko n̄an bōk kuņaer ilo kōm̧m̧ani foundasōn ko an jerbal eo eļap ilo raan ko āliktata,"
                },
                {
                    "number": 54,
                    "text": "Ekitbuuj ekkal eo an tampeļ ko im kōm̧m̧ani kain̄i ko ijo n̄an lo̧mo̧o̧r eo an ro remej, rekar barāinwōt pād ilo laļ eo an jetōb."
                },
                {
                    "number": 55,
                    "text": "Iaar lale bwe rekar barāinwōt ilubwiljin ro rerajimjim im ļap im kar kāālet er ilo jinoin n̄an ripepe ro ilo Kabun̄ eo an Anij."
                },
                {
                    "number": 56,
                    "text": "Em̧ool m̧okta jān aer kar ļotak, er, ippān elōn̄ ro jet, raar bōk katak ko aer m̧oktata ilo laļ eo an jetōb ro im kar kōppojak n̄an wōnm̧aantak ilo iien eo an Irooj n̄an jerbal ilo jikin kallib grep eo An n̄an lo̧mo̧o̧r eo an jetōb ro an armej raņ."
                },
                {
                    "number": 57,
                    "text": "Iaar lo bwe elder ro retiljek an tōrean bōk eddo in, n̄e rej ilo̧k jān mour in, rej wōnm̧aanļo̧k wōt jerbal ko aer ilo kwaļo̧k gospel in ukeļo̧k eo im lo̧mo̧o̧r, kōn katok eo an eo Nejin Emake Keotak in Anij, ilubwiljin ro rej pād ilo marok im ium̧win korak an jero̧wiwi ilo laļ eo eļap an jetōb ro an ro remej."
                },
                {
                    "number": 58,
                    "text": "Ro remej im rej ukeļo̧k renaaj bōk lo̧mo̧o̧r, kōn pokake n̄an kain̄i ko an m̧weo im̧ōn Anij,"
                },
                {
                    "number": 59,
                    "text": "Im ālikin aer kar kōļļāiki bakkiin̄ in bōd ko aer, im kar kwaļ er erreo, renaaj bōk juon wōņāān ekkar n̄an jerbal ko aer, bwe er rej rijolōte lo̧mo̧o̧r."
                },
                {
                    "number": 60,
                    "text": "Āindein kar visōn eo kōn lo̧mo̧o̧r eo an ro remej kar kwaļo̧k n̄an eō, im ij kam̧ool kake, im ijeļā bwe kam̧ool in em̧ool, kōn kōjeraam̧m̧an eo an ad Irooj im Rilo̧mo̧o̧r, Jisōs Kraist, em̧ool āindein. Amen."
                }
            ]
        },
        "/study/scriptures/dc-testament/od/1": {
            "uri": "/study/scriptures/dc-testament/od/1",
            "title": "Kean̄ Jān Kabun̄ 1",
            "data_type": "chapter",
            "chapter_name": "Kean̄ Jān Kabun̄ 1",
            "text": [
                "N̄an Jabdewōt Emaron̄ Jelōte:",
                "Kōnke ripoot ko rekāāl em̧ōj jilkinto-jilkintak n̄an jibadbad ko ikijjien politics, jān Salt Lake City, im rekanooj ajeeded, im rej ba bwe Utah Commission eo, ilo ripoot eo aer ilo iien ko repaak n̄an Secretary eo an Interior, ko rej ba ke m̧areik elōn̄ rej kōm̧m̧an wōt im kōjeraam̧m̧ani im bwe en̄oul ak elōn̄ļo̧k m̧are rot in em̧ōj kōm̧m̧ani ilo Utah jān Juun eo ļo̧k ak ilo iiō eo ej jem̧ļo̧kļo̧k, barāinwōt bwe ilo bwebwenato ko ilo meļaaj an armej ritōl ro an Kabun̄ in rekar katakin, rōjan̄ im lipjerjer e wōnm̧aanļo̧k in kōm̧m̧an m̧areik elōn̄ kōrā—",
                "N̄a, kōn menin, āinwōt President eo an Kabun̄ eo an Jisōs Kraist im Armej ro Rekwōjarjar ilo Raan ko Āliktata, jān wōt men in, ilo jekjek eo em̧ooltata, ij kean̄ bwe naan in ketake kein rej jab m̧ool. Kōmij jab katakin m̧areik elōn̄ kōrā ak m̧areik elōn̄ļo̧k, im jab kōmālim jabdewōt armej n̄an deļo̧n̄e pād rot in, im ij kariab ke en̄oul ak jabdewōt oran m̧are elōn̄ rekar ilo tōre jab eo kōjeraam̧m̧ani ilo Tampeļ ko am ak ilo jabdewōt jikin ilo Āneo.",
                "Juon case kar ripoote tok, eo me ro raar bōk kuņaer rekar ba bwe m̧are eo ekar kōm̧m̧an ilo Im̧ōn Mennin Letok Ekwōjarjar eo, ilo Salt Lake City, ilo jinoin rak in 1889, ak ij jan̄in maron̄ in jeļā wōn eo eaar kōm̧m̧an m̧are eo; jabdewōt men kar kōm̧m̧ane ilo jekjek in ekar jab kōn jeļā eo aō. Jān wōt men in ba kake Im̧ōn Mennin Letok Ekwōjarjar eo e kar, jān naan in tōl ko aō, rup ilo ejjeļo̧k bar kōttar.",
                "Toun wōt an kakien ko kar kajutak in Congress kōmo̧ik m̧areik elōn̄, ko kakien kein em̧ōj kar kōmlet ke rekkar n̄an jemān-āe eo jān jikin ekajet eo ilōn̄tata, ij kean̄ ijin bwe jibadbad eo aō n̄an ļoori kakien kein, im n̄an kōjerbale maron̄ eo aō ippān ro uwaan Kabun̄ in eo ij tōl e bwe ren kōm̧m̧an āinwōt.",
                "Ejjeļo̧k jabdewōt ilo katak ko aō n̄an Kabun̄ in ak ilo ko an ro im ij jerbal ippāer, ilo iien in kōnono kake, ko remaron̄ kar watōki ak ukōti n̄an iuunm̧aanļo̧k ak rōjan̄ m̧areik elōn̄; im n̄e jabdewōt Elder an Kabun̄ in ekar kōjerbal kajin eo me eaar waļo̧k āinwōt n̄an kōjādeļo̧k jabdewōt katak rot in, em̧ōj kauweik e ilo wōt iien eo. Im ij kiiō im̧aan armej kean̄ bwe aō kapilōk n̄an Ro Rekwōjarjar ilo Raan Ko Āliktata ej n̄an bōjrak jān deļo̧n̄e jabdewōt kōm̧are ko kōmo̧iki jān kakien eo an aelōn̄ in.",
                "Wilford Woodruff",
                "President eo an Kabun̄ eo an Jisōs Kraist im Armej ro Rekwōjarjar ilo Raan ko Āliktata.",
                "President Lorenzo Snow eaar jake m̧aantak pepe in ilaļ:",
                "“Ij pepe bwe, kōnke jej kile Wilford Woodruff āinwōt President eo an Kabun̄ eo an Jisōs Kraist im Armej ro Rekwōjarjar ilo Raan ko Āliktata, im armej eo wōt ioon laļ in ilo iien in ej kabwijer ki ko an kain̄i in sil ko, jej watōk e juon eo ekanooj maron̄ kōn wōt ao̧u in opij eo an n̄an kadiwōjtok Kōjjeļā eo me em̧ōj kar kōnono jān e ilo iien ron̄jake in, im eo kar kōm̧m̧an ilo Jeptōm̧ba 24, 1890, im bwe āinwōt juon Kabun̄ ilo kobatok an Kwelo̧k eo Eļap, jej bōke kean̄ in an kōn m̧areik elōn̄ āinwōt juon ewōr kajoor in im jejjet kūtien.”",
                "Salt Lake City, Utah, Oktoba 6, 1890.",
                "Irooj ejamin kōtļo̧k eō ak jabdewōt em̧m̧aan eo ej jutak āinwōt President an Kabun̄ in n̄an tōlļo̧k kom̧ n̄an bōd. Ej jab pād ilo karōk eo. Ej jab pād ilo ļōmņak eo an Anij. Eļan̄n̄e in kar kajjion̄ kōm̧m̧an men in, Irooj enaaj kar kōm̧akūt eō jān ijo jikū, im āindein E enaaj kōm̧m̧ane n̄an jabdewōt em̧m̧aan eo ej kajjion̄ tōlļo̧k ro nejin armej raņ n̄an bōd jān revelesōn ko an Anij im jān ijo kuņaer. (Kwelo̧k eo Eļap an Kabun̄ in Kein Kajiljinon̄ouljuon, kōmmane ruo alen ilo kajojo iiō, M̧ande, Oktoba 6, 1890, Salt Lake City, Utah. Kar ripoote ilo Deseret Evening News, Oktoba 11, 1890, p. 2)",
                "Ej jab aorōk wōn emour ak wōn emej, ak wōn eo kar kūri n̄an tōl Kabun̄ in, rej aikuj tōl e jān kōketak an Anij Ekajoor Bōtata. Eļan̄n̄e rej jab kōm̧m̧ane ilo jekjek in, reban maron̄ kōm̧m̧ane n̄an jidik. …",
                "Iaar bōk jet revelesōn ko kiiō epaak, ko im rekanooj aorōk n̄an n̄a, im inaaj ba n̄an kom̧ ta Irooj eaar ba n̄an eō. Kōtļo̧k eō bwe in bōk koļmānļo̧kijeņ ko ami n̄an men eo rej ba kōjjeļā eo. …",
                "Irooj eaar ba n̄an n̄a bwe in kajjitōk juon kajjitōk ippān Ro Rekwōjarjar ilo Raan Ko Āliktata, im Eaar barāinwōt ba n̄an eō bwe eļan̄n̄e renaaj ron̄jake ta ij ba n̄an er im uwaake kajjitōk eo kajitūkin er, jān Jetōb im kajoor eo an Anij, renaaj kar aolep uwaak āinwōt juon, im renaaj kar aolep tōmak āinwōt juon kake men in.",
                "Kajjitōk eo ej en̄in: Ewi wōt iaļ in em̧m̧antata n̄an Ro Rekwōjarjar ilo Raan Ko Āliktata n̄an ļoore—n̄an wōnm̧aanļo̧k wōt im kajjion̄ mour wōt ilo m̧are elōn̄, kōn kakien ko an laļ in ad ņae e im jum̧ae jiljinon̄oul milien armej, im jem̧ļo̧k in ej an kien bōk im jako eo an aolep Tampeļ ko, im bōjrak eo an aolep kain̄i ko ilowaer, jim̧or n̄an ro remour im ro remej, im an kalbuuj Presidency eo Kein Kajuon im ro Jon̄oulruo im ro ijōbbōran nokwe ko ilo Kabun̄ in, im an kien bōk aolep men ko m̧weiien make armej ro (aolep ro er make renaaj kar kabbōjrak men in); ak, ālikin kōm̧m̧an āindein im delm̧ae men ko jekar iiooni kōn wōt ad pokake pedped in n̄an kabbōjrake men in im wūjlepļo̧k n̄an kakien eo, im kōn kōm̧m̧an āindein likūt wōt Rikanaan ro, Rijjilōk ro im ro jemān ilo m̧ōko im̧weer, bwe ren maron̄ katakin armej ro im lali jerbal ko aer ilo Kabun̄ in, im barāinwōt likūt Tampeļ ko ilo pein Ro Rekwōjarjar, bwe ren maron̄ lali kain̄i ko an Gospel in, jim̧or n̄an ro remour im ro remej?",
                "Irooj eaar kwaļo̧k n̄an eō jān visōn im revelesōn lukkuun ta enaaj kar bōk jikin eļan̄n̄e jen kar jab kabbōjrake men in. Eļan̄n̄e jen kar jab kabbōjrake, kom̧ ban kar wōr ami aikuj n̄an kōjerbale … jabdewōt ian armej ro ilo tampeļ in ilo Logan; kōnke aolep kain̄i ko renaaj kar bōjrak ilo aolepān āneen Zaion. Pok enaaj kar irooj ilo aolepān Israel, im elōn̄ em̧m̧aan ro renaaj kar rikalbuuj. Apan̄ in enaaj kar itok ioon aolepān Kabun̄ in, im jenaaj kar bōk kipel n̄an kabbōjrake men in. Kiiō, kajjitōk eo ej, n̄e eaikuj in bōjrak ilo jekjek in, ak ilo wāween eo Irooj eaar kaalikkare n̄an kōj, im likūt wōt Rikanaan ro im Rijjilōk ro im ro jemān ro rianemkwōj, im tampeļ ko ilo pein armej ro, bwe ro remej ren maron̄ bōk lo̧mo̧o̧r. Juon oran eļap em̧ōj de an rōļo̧k jān im̧ōn kalbuuj eo ilo laļ eo an jetōb jān armej rein, im jerbal in enaaj wōnm̧aanļo̧k wōt ke ak bōjrak? Kajjitōk eo in ij likūt im̧aan Ro Rekwōjarjar ilo Raan Ko Āliktata. Kom̧ij aikuj in ekajet n̄an kom̧ make. I kōņaan bwe kom̧in make uwaake. I ban uwaake; a ij ba n̄an kom̧ bwe en̄in ej lukkuun ļamļam eo kōj āinwōt juon armej jen kar pād ie eļan̄n̄e jen kar jab bōk kooj eo jekar bōke.",
                "… Iaar lukkuun lo ta eo enaaj kar waļo̧k eļan̄n̄e ejjeļo̧k men en kar kōm̧m̧an. Jetōb in ekar pād ioō ilo juon iien eaetok. A ikōņaan ba men in: In kar kōtļo̧k aolep tampeļ ko jān peid; n̄a in kar etal n̄an kalbuuj, im kōtļo̧k aolep em̧m̧aan bwe ren etal n̄an ijeņ, eļan̄n̄e Anij in lan̄ En kar jab jiron̄ eō n̄an kōm̧m̧ane ta eo iaar kōm̧m̧ane; im ke awa eo eaar itok bwe in kar kōm̧m̧ane men eo jiron̄ bwe in kōm̧m̧ane, ekar alikkar aolep n̄an eō. Iaar ilo̧k im̧aan Irooj, im iaar jeje ta eo Irooj eaar jiron̄ eō bwe in jeje. …",
                "Ij likūt men in ippemi, n̄an ami kejakļo̧kjeņ kake im ļōmņake. Irooj ej jerbal ipped. (Kwelo̧k eo a Cache Stake, Logan, Utah, Jabōt, Nobōm̧ba 1, 1891. Kar ripoote ilo Deseret Weekly, Nobōm̧ba 14, 1891.)",
                "Kiiō inaaj ba n̄an kom̧ ta eo kar kaalikkare n̄an eō im ta eo Nejin Anij eaar kōm̧m̧ane ilo men in. … Aolep men kein renaaj kar waļo̧k, āinwōt Anij Ekajoor Bōtata emour, eļan̄n̄e Kōjjeļā eo en kar jab wōnm̧aantak. Kōn menin, eo Nejin Anij Eaar en̄jake bwe men eo eaikuj jakem̧aantak n̄an Kabun̄ in im n̄an laļ in kōn un ko ilo ļōmņak eo An make. Irooj eaar kean̄ kōn jutak eo an Zaion. Eaar kean̄ kōn dedeļo̧k eo an tampeļ in. Eaar kean̄ bwe lo̧mo̧o̧r eo an ro remour im ro remej ren litok ilo kom̧laļ kein an toļ kein. Im Anij Ekajoor Bōtata eaar kean̄ bwe Devil eban kar bōbrae e. Eļan̄n̄e kom̧ maron̄ meļeļe men in, en̄in ej ki eo n̄an e. (Jān juon ekkōnono ilo lelkan eo kein kajiljino in aje eo an Salt Lake Tampeļ, Eprōļ 1893. Kar jeje ilo taip Jar in Aje Kein, Archives, Church Historical Department, Salt Lake City, Utah.)"
            ]
        },
        "/study/scriptures/dc-testament/od/2": {
            "uri": "/study/scriptures/dc-testament/od/2",
            "title": "Kean̄ Jān Kabun̄ 2",
            "data_type": "chapter",
            "chapter_name": "Kean̄ Jān Kabun̄ 2",
            "text": [
                "N̄an Jabdewōt Emaron̄ Jelōte:",
                "Ilo Jeptōm̧ba 30, 1978, ilo Kwelo̧k eo Eļap an Kabun̄ eo an Jisōs Kraist im Armej ro Rekwōjarjar ilo Raan ko Āliktata kōmmane ruo alen ilo kajojo iiō, kein kajibukwi en̄oul ruwalitōk, ennaan in ilaļ kar jakem̧aantak jān President N. Eldon Tanner, Rikōkapilōklōk eo Kein Kajuon ilo Presidency eo Kein Kajuon an Kabun̄ in:",
                "Ilo raan ko im̧aan ilo Juun in iiō in, Presidency eo Kein Kajuon eaar kōjjeļā ke em̧ōj kar bōke juon revelesōn jān President Spencer W. Kimball eo ej erļo̧keļo̧k priesthood eo im kōjeraam̧m̧an ko an tampeļ n̄an aolep em̧m̧aan ro uwaan Kabun̄ retōllo̧ki. President Kimball eaar kajjitōk bwe in karon̄ kwelo̧k in bwe ālikin an kar bōk revelesōn in, eo ekar itok n̄an e ālikin eļap kejakļo̧kjeņ im jar ilo ruum̧ ko rekwōjarjar ilo tampeļ eo ekwōjarjar, eaar jakem̧aantak n̄an rikōkapilōklōk ro an, ro rekar bōk e im rie. Innām kar jakem̧aanļo̧k n̄an Doulul eo an Jon̄oulruo Rijjilōk, ro rekar rie ilo juon wōt, im ālikin kar jakem̧aanļo̧k n̄an aolep Ritōl ro Reļļap jet, ro rekar rie ilo juon wōt.",
                "President Kimball eaar kajjitōk bwe in kiiō kōnono n̄an kom̧ jān lōta in:",
                "Juun 8, 1978",
                "N̄an aolep opija ro an priesthood reļļap im reddik an Kabun̄ eo an Jisōs Kraist im Armej ro Rekwōjarjar ilo Raan ko Āliktata ipeļaakin aolepān laļ in:",
                "Ro Jeiū im Jatū rejitōnbōro:",
                "Āinwōt am kar kam̧oole eddekļo̧k in jerbal eo an Irooj ioon laļ in, kōm ar kam̧m̧oolol bwe armej ro jān elōn̄ laļ ko rekar uwaake ennaan eo an gospel in kar kōjepļaaketok, im kar kobatok ilo Kabun̄ in ilo oran ko rej ļapļo̧k wōt. Men in, waļo̧k in, eaar ļijur kōm kōn juon ikdeelel n̄an erļo̧keļo̧k n̄an aolep uwaan Kabun̄ in etōllo̧ke aolep utiej ko im kōjeraam̧m̧an ko me gospel eo ej ņa mellāer.",
                "Jeļā kōn kallim̧ur ko kar kōm̧m̧ani jān rikanaan ro im president ro an Kabun̄ in ro im rekar itok m̧oktaļo̧k jān kōm bwe ilo jet iien, ilo karōk indeeo eo an Anij, aolep em̧m̧aan ro jeid im jatid im retōllo̧ke ren maron̄ bōk priesthood eo, im kōn am kam̧oole tiljek eo an ro im jān er em̧ōj dāpiji priesthood eo, kōm ar akweļap aetok im ilo kate otemjej kōn wōt rein, em̧m̧aan ro jeiūm̧ im jatim retiljek, im bōk elōn̄ awa ko ilo Ruum̧ eo Ilōn̄ in Tampeļ eo oware jān Irooj tōl jān lan̄.",
                "E eaar ron̄ jar ko am, im jān revelesōn Eaar kapen bwe raan eo etto kar jan̄nuwaade emoottok n̄e aolep em̧m̧aan etiljek, im etōllo̧ke ilo Kabun̄ in emaron̄ bōke priesthood eo ekwōjarjar, kōn kajoor n̄an kōjerbale kajoor eo an jān lan̄, im lem̧ōņōņō ippān ro rejitōnbōro ippān aolep kōjeraam̧m̧an ej to̧o̧rļo̧k jān e, ekitbuuj kōjeraam̧m̧an ko an tampeļ eo. Kōn menin, aolep em̧m̧aan ro retōllo̧ke uwaan Kabun̄ in remaron̄ ekkapit n̄an priesthood eo ilo ejjeļo̧k kalijekļo̧k kōn bwij ak mōōr. Ritōl ro an priesthood eo ren ļoore unin tōl in ilo kanooj etale aolep jake m̧aantak etaer n̄an ekkapit n̄an priesthood eo an Aron ak Melkizedek Priesthood eo n̄an kanooj lale bwe em̧ōj aer tōpari jon̄ok ko em̧ōj kar karōki n̄an tōllo̧ke.",
                "Kōmij kabun̄bun̄ļo̧k kōn ļōmņak ealikkar bwe Irooj eaar kiiō kwaļo̧k ankilaan kōn kōjeraam̧m̧an eo an aolep ro nejin ipeļaakin laļ in ro im renaaj eo̧ron̄ ainikien ro kōmaron̄ er rikarejeran, im kōpooj er n̄an bōk aolep kōjeraam̧m̧an an gospel eo.",
                "Ro rejitōnbōro ippemi,",
                "Spencer W. Kimball",
                "N. Eldon Tanner",
                "Marion G. Romney",
                "Presidency eo Kein Kajuon",
                "Kōnke jej kile Spencer W. Kimball āinwōt rikanaan, rilolo, im rikkwaļo̧k revelesōn eo, im president eo an Kabun̄ eo an Jisōs Kraist im Armej ro Rekwōjarjar ilo Raan ko Āliktata, ej pepe eo in bwe kōj āinwōt riņa ainikien ro rekoba jen bōke revelesōn in āinwōt naan eo im ej ankilaan Irooj. Aolep ro ej errā jouj im kaalikkare jān kotake peimi ianbwijmaron̄. Jabdewōt āinjuon kōn ejja kakōļļe in wōt.",
                "Vote eo n̄an rejetake pepe in im̧aanļo̧k eaar juon wōt ilo errā kake.",
                "Salt Lake City, Utah, Jeptōm̧ba 30, 1978."
            ]
        }
    }
}