{
    "title": "Perel we I Gat Bigfala Praes",
    "uri": "/study/scriptures/pgp",
    "structure": [
        {
            "type": "content",
            "title": "Taetol Pej",
            "uri": "/study/scriptures/pgp/title-page"
        },
        {
            "type": "content",
            "title": "Fas Toktok",
            "uri": "/study/scriptures/pgp/introduction"
        },
        {
            "type": "section",
            "title": "Moses",
            "entries": [
                {
                    "type": "content",
                    "title": "Moses 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Moses 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Moses 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Moses 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Moses 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Moses 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Moses 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Moses 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Ebraham",
            "entries": [
                {
                    "type": "content",
                    "title": "Ebraham 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Ebraham 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Ebraham 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Ebraham 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Ebraham 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Pikja Kopi 1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Pikja Kopi 2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Pikja Kopi 3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Josef Smit—Matiu 1",
            "uri": "/study/scriptures/pgp/js-m/1"
        },
        {
            "type": "content",
            "title": "Josef Smit—Histri 1",
            "uri": "/study/scriptures/pgp/js-h/1"
        },
        {
            "type": "content",
            "title": "Ol Toktok blong Bilif 1",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "Taetol Pej",
            "data_type": "chapter",
            "book_title": "Perel we I Gat Bigfala Praes",
            "subtitle": [
                "Samfala Revelesen, Translesen, mo Stori blong Josef Smit Fas Profet, Sia, mo Reveleta blong Jos Ia blong Jisas Kraes blong Ol Lata-dei Sent"
            ],
            "text": [
                "Buk ia, Jos Ia blong Jisas Kraes blong Ol Lata-dei Sent i pablisim",
                "Sol Lek Siti, Yuta, YSA",
                "© 2019 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Fas Toktok",
            "data_type": "chapter",
            "book_title": "Fas Toktok",
            "text": [
                "Buk blong Perel we I Gat Bigfala Praes i tekem samfala bigfala toktok we oli bin raetem, we i tokbaot plante impoten saed blong fet mo doktrin blong Jos Ia blong Jisas Kraes blong Ol Lata-dei Sent. Ol toktok ia, Profet Josef Smit i bin transletem olgeta mo i bin putum olgeta tugeta, mo plante long ol toktok ia, hem i bin pablisim insaed long niuspepa blong Jos long taem blong hem.",
                "Fas buk we i tekem tugeta ol toktok ia, mo oli bin singaotem Perel we I Gat Bigfala Praes, Elda Franklin D. Rijads, we long tetaem ia i bin wan memba blong Kaonsel blong Olgeta Twelef mo semtaem presiden blong Britis Misin, i bin mekem long 1851. Stamba tingting biaen long hem i blong mekem se fulap man i save ridim sam impoten toktok we i no kasem plante man long taem blong Josef Smit. Taem we membasip blong Jos i bin stap kam antap raon long Yurop mo Amerika, i bin gat nid blong ol memba oli save ridim ol toktok ia. Ol memba blong Jos oli bin yusum fulap Perel we I Gat Bigfala Praes, mo afta, hem i kam wan standet tabu wok blong Jos tru long desisen blong Fas Presidensi mo jeneral konfrens long Sol Lek Siti long namba 10 Oktoba 1880.",
                "Jos i bin lukluk mo i bin jenisim wanem i stap insaed long buk ia, folem ol nid blong Jos. Long yia 1878, ol pat blong buk blong Moses oli no bin stap long fas edisen, mo oli bin ademap. Long 1902, samfala pat blong Perel we I Gat Bigfala Praes, we i kopi blong sam toktok we oli bin stap insaed long Doktrin mo Ol Kavenan, oli tekemaot olgeta. Oli bin stretem ol toktok ia, mo putum olgeta folem ol japta mo ol ves, wetem ol futnot, mo hemia i hapen long 1902. Fasfala taem we oli bin pablisim buk ia, we insaed i gat tufala kolom long wan pej, wetem wan indeks, i bin kamaot long 1921. I no bin gat eni narafala jenis i bin hapen long buk ia kasem Epril 1976, mo long tetaem ia oli bin ademap 2 revelesen. Long yia 1979, oli bin karemaot tufala revelesen ia long Perel we I Gat Bigfala Praes, mo oli bin putum i go insaed long Doktrin mo Ol Kavenan, mo oli stap naoia olsem ol seksen 137 mo 138. Insaed long edisen blong naoia, i gat sam jenis i bin hapen blong mekem nomo se toktok oli go wetem ol toktok we i bin kamaot bifo.",
                "Hemia hem i wan sot fas toktok long wanem i stap insaed long buk ia naoia:",
                "Samfala pat we oli kam long Buk blong Moses. Wan pat blong buk blong Jenesis we i kamaot long translesen blong Baebol we i kam long Josef Smit, we hem i bin statem long Jun 1830.",
                "Buk blong Ebraham. Wan translesen blong ol raeting blong Ebraham we oli kam tru long insperesen. Josef Smit i statem translesen ia long yia 1835 afta we hem i kasem ol pepa we oli kam long Ijip. Translesen ia, oli pablisim long smolsmol pat insaed long niuspepa ia, Times and Seasons, stat long namba 1 Maj 1842, long Nauvu, Ilinoa.",
                "Josef Smit—Matiu. Wan smol pat blong testemoni blong Matiu insaed long translesen blong Baebol we i kam long Josef Smit (luk long Doktrin mo Ol Kavenan 45:60–61 blong luk oda we i kam long God blong statem translesen blong Niu Testeman).",
                "Josef Smit—Histri. Sam smol pat we oli kam long ofisol testemoni mo histri blong Josef Smit, we hem mo ol man blong raet blong hem oli bin putum tugeta long 1838 kasem 1839, mo oli bin pablisim long smolsmol pat insaed long niuspepa ia, Times and Seasons, long Nauvu, Ilinoa, stat long 15 Maj 1842.",
                "Ol Toktok blong Bilif blong Jos Ia blong Jisas Kraes blong Ol Lata-dei Sent. Wan toktok we Josef Smit i bin pablisim insaed long niuspepa, Times and Seasons, long namba 1 Maj 1842, wetem wan sot histri blong Jos we man i save gud long hem olsem Wentwot Leta."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Moses 1",
            "data_type": "chapter",
            "chapter_name": "Japta 1",
            "chapter_summary": [
                "God i soemaot Hemwan long Moses—Moses i jenis i kam niu—Setan i fesem Hem—Moses i luk plante wol we i no gat man long olgeta—Pikinini i bin krietem plante wol we man i no save kaontem namba blong olgeta—Wok mo glori blong God i blong mekem man i nomo save ded mo i kasem laef we i no save finis."
            ],
            "book_title": "Samfala Pat blong Buk blong Moses",
            "subtitle": [
                "(Jun 1830)"
            ],
            "verses": [
                {
                    "number": 1,
                    "text": "Ol toktok we God i bin talem long Moses long wan taem we God i bin tekemaot Moses i go antap long wan bigfala hil we i hae tumas,"
                },
                {
                    "number": 2,
                    "text": "mo hem i bin luk God, i luk fes blong hem mo i bin toktok wetem hem, mo glori blong God i bin stap long Moses; from hemia, Moses i bin save stanap strong long fes blong hem."
                },
                {
                    "number": 3,
                    "text": "Mo God i bin toktok long Moses, i talem: Luk, mi mi Lod God we I Gat Olgeta Paoa, mo I No Gat En i nem blong mi; from mi no gat stat blong ol dei o en blong ol yia; mo ?hemia i blong no gat en, o no?"
                },
                {
                    "number": 4,
                    "text": "Mo luk, yu yu boe blong mi; taswe luk, mo bae mi soemaot long yu ol samting we mi mekem wetem ol han blong mi; be i no evriwan, from we ol wok blong mi oli no gat en, mo ol toktok blong mi tu, from we oli neva stop."
                },
                {
                    "number": 5,
                    "text": "Taswe, i no gat man i save luk evriwan long ol wok blong mi, be nomo sapos hem i luk evriwan long glori blong mi; mo i no gat man i save luk evriwan long glori blong mi, mo afta i stap long bodi blong mit mo bun long wol."
                },
                {
                    "number": 6,
                    "text": "Mo mi gat wan wok blong yu, Moses, boe blong mi; mo yu yu ripresentem Wan Stret Pikinini blong Mi Ia Nomo; mo Wan Stret Pikinini Ia Nomo blong mi, hem i, mo bae hem i Sevya, from se hem i fulap long gladhat mo trutok; be i no gat wan narafala God, be miwan nomo, mo evri samting oli stap wetem mi, from we mi save olgeta evriwan."
                },
                {
                    "number": 7,
                    "text": "Mo naoia, luk, wan samting ia nomo mi soemaot long yu, Moses, boe blong mi, from we yu yu stap long wol, mo naoia, mi soemaot long yu."
                },
                {
                    "number": 8,
                    "text": "Mo i bin hapen se Moses i bin lukluk i go, mo i bin luk wol ia we Lod i bin krietem hem long hem; mo Moses i bin luk wol mo ol en blong hem, mo evriwan long ol pikinini blong ol man, we Lod i krietem, mo i bin krietem; hem i bin sapraes mo tingting tumas long ol samting ia."
                },
                {
                    "number": 9,
                    "text": "Mo God i bin kamaot long Moses, mekem se glori blong hem i nomo stap long Moses; mo Moses i stap hemwan. Mo from we hem i stap long paoa blong hemwan, hem i bin foldaon long graon."
                },
                {
                    "number": 10,
                    "text": "Mo i bin hapen se wan taem blong plante aoa i pas bifo Moses i bin kasembak paoa blong hem olsem man; mo hem i bin talem long hemwan: Nao, from hemia, mi save se man i nating nomo, mo samting ia, mi neva ting long hem."
                },
                {
                    "number": 11,
                    "text": "Be naoia, ol ae blong mi oli bin luk God; be i no ae ia blong mi, be ol ae blong mi long saed blong spirit, from we ol ae blong mi ia, bae oli no save luk; sapos no bae mi drae evriwan mo bae mi ded long fes blong hem; be glori blong hem i bin stap long mi; mo mi bin luk fes blong hem, from we mi jenis i kam niu long fes blong hem."
                },
                {
                    "number": 12,
                    "text": "Mo i bin hapen se taem Moses i bin talem ol toktok ia, luk, Setan i bin kam, i stap temtem hem, i talem: Moses, pikinini blong man, yu wosipim mi."
                },
                {
                    "number": 13,
                    "text": "Mo i bin hapen se Moses i bin lukluk Setan mo i bin talem: ?Huia yu? From luk, mi mi wan pikinini blong God, we mi ripresentem Wan Stret Pikinini Ia Nomo blong hem; mo ?wea nao glori blong yu, blong mi stap wosipim yu?"
                },
                {
                    "number": 14,
                    "text": "From luk, bae mi no save luk long God, be nomo sapos glori blong hem i stap long mi, mo mi jenis i kam niu long fes blong hem. Be mi mi save luk yu nomo wetem ae blong bodi blong mi. ?I tru se i olsem o no?"
                },
                {
                    "number": 15,
                    "text": "Mi blesem nem blong God blong mi, from we Spirit blong hem i no aot evriwan long mi, sapos no, ?wea nao glori blong yu, from we hem i tudak long mi? Mo mi save jajem bitwin yu mo God; from God i bin talem long mi: “Wosipim God, from bae yu wok blong hem nomo.”"
                },
                {
                    "number": 16,
                    "text": "Setan, !yu kamaot long ples ia! Yu no trikim mi; from we God i bin talem long mi: “Yu yu ripresentem Wan Stret Pikinini Ia Nomo blong mi.”"
                },
                {
                    "number": 17,
                    "text": "Mo tu, hem i bin givim ol komanmen long mi taem hem i bin stap long smol tri we faea i laet olbaot long hem mo i singaot long mi, i talem se: “Prea long God long nem blong Wan Stret Pikinini Ia Nomo blong mi, mo wosipim mi.”"
                },
                {
                    "number": 18,
                    "text": "Mo bakegen, Moses i talem: “Bae mi no stop blong stap prea long God; mi gat ol narafala samting blong askem long hem; from we glori blong hem i bin stap long mi, taswe, mi save jajem bitwin hem mo yu. Setan, !yu kamaot long ples ia!”"
                },
                {
                    "number": 19,
                    "text": "Mo nao, taem Moses i bin talem ol toktok ia, Setan i bin krae long wan voes we i laod, mo i singsingaot, i tok strong long wol, mo i bin givim oda, i talem: “Mi nao, mi Wan Stret Pikinini Ia Nomo, yu wosipim mi.”"
                },
                {
                    "number": 20,
                    "text": "Mo i bin hapen se Moses i bin stat blong fraet tumas; mo taem hem i stat blong fraet, hem i bin luk konkon blong hel. Be from hem i bin prea long God, hem i bin kasem paoa, mo hem i bin givim oda, i talem: “Setan, yu kamaot long mi, from se wan God ia nomo bae mi wosipim, we i God we i gat glori.”"
                },
                {
                    "number": 21,
                    "text": "Mo nao, Setan i stat blong seksek, mo wol i bin muvmuv; mo Moses i bin kasem paoa, mo i bin prea long God, i talem: “Long nem blong Wan Stret Pikinini Ia Nomo, Setan, yu kamaot long ples ia.”"
                },
                {
                    "number": 22,
                    "text": "Mo i bin hapen se Setan i bin krae wetem wan voes we i laod, i krae, i krae sore, i kakae tut blong hem; mo hem i bin kamaot long ples ia, i bin kamaot long fes blong Moses, mo Moses i nomo luk hem."
                },
                {
                    "number": 23,
                    "text": "Mo nao, long saed blong samting ia, Moses i bin testifae long hem; be from ol fasin nogud, ol pikinini blong ol man oli no kam blong save samting ia."
                },
                {
                    "number": 24,
                    "text": "Mo i bin hapen se taem Setan i bin kamaot long fes blong Moses, nao Moses i bin leftemap ol ae blong hem i go long heven, from se hem i fulap long Tabu Spirit, we i stap testifae long saed blong Papa mo Pikinini;"
                },
                {
                    "number": 25,
                    "text": "Mo taem hem i stap singaot long nem blong God, hem i bin luk glori blong hem bakegen, from i bin stap long hem; mo hem i bin harem wan voes, i stap talem: “Mi blesem yu, Moses, from we mi, Mi we Mi Gat Olgeta Paoa, mi bin jusum yu, mo mi mekem yu kam strong moa bitim plante narafala wota; from we bae oli obei long oda blong yu olsem se yu yu God."
                },
                {
                    "number": 26,
                    "text": "Mo luk gud, mi stap wetem yu, go kasem en blong laef blong yu; from we bae yu mekem ol pipol blong mi oli kam fri long fasin blong stap slef, we i Isrel, pipol we mi bin jusum.”"
                },
                {
                    "number": 27,
                    "text": "Mo i bin hapen se, taem voes ia i bin stap toktok yet, Moses i bin sakem ol ae blong hem i go, mo i bin luk wol, yes, fulwan; mo i no gat wan smol pis blong hem we hem i no bin luk, mo hem i bin luksave hemia tru long Spirit blong God."
                },
                {
                    "number": 28,
                    "text": "Mo tu, hem i bin luk ol pipol we oli stap laef long hem, mo i no bin gat wan sol we hem i no bin luk; mo hem i bin luksave olgeta tru long Spirit blong God; mo namba blong olgeta i bigwan, oli fulap semmak long sanbij long so blong solwota."
                },
                {
                    "number": 29,
                    "text": "Mo hem i bin luk plante kantri; mo wanwan kantri ia, oli bin singaotem graon, mo i bin gat ol pipol we oli bin stap laef long fes blong graon ia."
                },
                {
                    "number": 30,
                    "text": "Mo i bin hapen se Moses i bin prea long God, i talem se: “Talem long mi, mi askem long yu Papa, ?from wanem ol samting ia oli olsem ia, mo yu mekem olgeta samting ia wetem wanem?”"
                },
                {
                    "number": 31,
                    "text": "Mo luk, glori blong Lod i bin stap long Moses, blong mekem se Moses i bin stanap long fes blong God, mo i bin toktok stret wetem hem. Mo Lod God i bin talem long Moses: “From stamba tingting blong mi, mi bin mekem olgeta samting ia. Hemia i waes toktok, mo i stap wetem mi nomo.”"
                },
                {
                    "number": 32,
                    "text": "Mo mi bin krietem olgeta samting ia tru long toktok blong paoa blong mi, we i Wan Stret Pikinini Ia Nomo blong mi, we i fulap long gladhat mo trutok."
                },
                {
                    "number": 33,
                    "text": "Mo mi bin krietem ol wol we i no gat namba blong hem; mo tu, mi bin krietem olgeta from stamba tingting blong miwan; mo mi bin krietem olgeta tru long Pikinini, we i Wan Stret Pikinini blong mi ia Nomo."
                },
                {
                    "number": 34,
                    "text": "Mo fas man long evri man, mi bin singaotem hem Adam, we i plante."
                },
                {
                    "number": 35,
                    "text": "Be mi givim long yu wan stori nomo long saed blong wol ia, mo long saed blong ol pipol we oli stap laef long hem. From luk, i gat plante wol we oli nomo stap tru long toktok blong paoa blong mi. Mo i gat plante we oli stanap naoia, mo namba blong olgeta, man i no save kaontem; be mi kaontem evri samting, from se oli blong mi, mo mi mi save olgeta."
                },
                {
                    "number": 36,
                    "text": "Mo i bin hapen se Moses i bin toktok long Lod, i talem se: “Gat sore long wokman blong yu, O God, mo talemaot long mi long saed blong wol ia, mo ol pipol we oli stap laef long hem, mo tu, long saed blong ol heven, mo afta, bae wokman blong yu bae i glad.”"
                },
                {
                    "number": 37,
                    "text": "Mo Lod God i bin toktok long Moses, i talem se: “Ol heven, i gat plante, mo man i no save kaontem olgeta; be mi mi kaontem olgeta, from se oli blong mi."
                },
                {
                    "number": 38,
                    "text": "Mo taem wan wol mo ol heven blong hem oli lus, wan narawan bae i kam; mo i no gat en long ol wok blong mi, mo tu, long ol toktok blong mi."
                },
                {
                    "number": 39,
                    "text": "From luk, hemia i wok mo glori blong mi—blong mekem man i nomo save ded mo i kasem laef we i no save finis."
                },
                {
                    "number": 40,
                    "text": "Mo nao, Moses, boe blong mi. Bae mi toktok long yu long saed blong wol ia we yu stap stanap long hem; mo bae yu raetemdaon ol samting ia we bae mi talemaot."
                },
                {
                    "number": 41,
                    "text": "Mo long wan taem we ol pikinini blong ol man oli tekem se ol toktok blong mi oli nating, mo bae oli tekemaot plante samting long buk ia we bae yu raetem, luk, bae mi mekem wan narawan olsem yu i girap; mo bae ol toktok ia oli stap bakegen long medel blong ol pikinini blong ol man—long medel blong hamas we bae oli biliv."
                },
                {
                    "number": 42,
                    "text": "(Ol toktok ia, God i bin talemaot olgeta long Moses antap long hil; mo nem blong hil ia bae ol pikinini blong ol man oli no save long hem. Mo naoia, ol toktok ia oli kam long yu. No soemaot olgeta long eniwan, be nomo long olgeta we oli biliv. I olsem. Amen.)”"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Moses 2",
            "data_type": "chapter",
            "chapter_name": "Japta 2",
            "chapter_summary": [
                "God i krietem ol heven mo wol—Hem i krietem eni kaen laef—God i mekem man mo i mekem hem i rul ova long evri narafala samting."
            ],
            "subtitle": [
                "(Jun–Oktoba 1830)"
            ],
            "verses": [
                {
                    "number": 1,
                    "text": "Mo i bin hapen se Lod i bin toktok long Moses, i talem se: “Luk, mi talemaot long yu ol samting long saed blong heven ia, mo wol ia; raetemdaon ol toktok we mi talem. Mi mi Stat mo mi En, God ia we I Gat Olgeta Paoa; tru long Wan Stret Pikinini Ia Nomo blong mi, mi bin krietem olgeta samting ia; yes, long stat, mi bin krietem heven, mo wol we yu yu stanap long hem."
                },
                {
                    "number": 2,
                    "text": "Mo wol ia, oli no putum tugeta yet, mo i emti; mo mi mekem se tudak i kam long fes blong dip wota; mo Spirit blong mi i bin muv antap long fes blong wota; from we mi mi God."
                },
                {
                    "number": 3,
                    "text": "Mo mi, God, mi bin talem: ‘I mas gat laet;’ mo i bin gat laet."
                },
                {
                    "number": 4,
                    "text": "Mo mi, God, mi bin luk laet; mo laet ia i bin gud. Mo mi, God, mi bin mekem laet i seraot long tudak."
                },
                {
                    "number": 5,
                    "text": "Mo mi, God, mi singaotem laet se i Dei; mo tudak, mi bin singaotem Naet; mo hemia, mi bin mekem tru long toktok blong paoa blong mi, mo hem i bin mekem olsem we mi bin stap talem; mo naet ia, mo moning ia, i bin fas dei."
                },
                {
                    "number": 6,
                    "text": "Mo bakegen, mi, God, mi bin talem: ‘I mas gat wan skae long medel blong wota,’ mo i bin hapen, olsem we mi bin stap talem; mo mi bin talem: ‘I mas seraotem ol wota antap mo ol wota daon’ mo i bin hapen;"
                },
                {
                    "number": 7,
                    "text": "Mo mi, God, mi bin mekem skae mo mi bin mekem ol wota oli bin seraot, yes, ol bigfala wota andanit long skae oli seraot long ol wota we oli stap antap long skae, mo i bin hapen olsem we mi bin stap talem."
                },
                {
                    "number": 8,
                    "text": "Mo mi, God, mi bin singaotem skae se i Heven; mo i bin gat wan naet mo wan moning, nao i bin nambatu dei."
                },
                {
                    "number": 9,
                    "text": "Mo mi, God, mi talem se: ‘Ol wota andanit long heven oli mas kam tugeta long wan ples,’ mo i bin hapen olsem; mo mi, God, mi talem se: ‘I mas gat wan drae graon;’ mo i bin hapen olsem."
                },
                {
                    "number": 10,
                    "text": "Mo mi, God, mi bin singaotem drae graon ia se i Wol; mo ples we ol wota oli kam tugeta, mi bin singaotem se i Solwota; mo mi, God, mi bin luk se evri samting ia we mi bin mekem, oli gud."
                },
                {
                    "number": 11,
                    "text": "Mo mi, God, mi talem se: ‘Bae gras i mas gro aot long graon, mo lif i mas givim sid, mo frut tri i mas givim frut, folem ol defdefren kaen, mo tri i mas karem frut, we sid blong hem i stap insaed long graon,’ mo i bin hapen olsem we mi bin stap talem."
                },
                {
                    "number": 12,
                    "text": "Mo gras i bin gro aot long graon, evri grin lif i bin givim sid folem ol defdefren kaen blong hem, mo tri i bin givim frut, we sid blong hem i stap insaed long graon, folem ol defdefren kaen; mo mi, God, mi bin luk se evri samting ia we mi bin mekem, oli gud;"
                },
                {
                    "number": 13,
                    "text": "Mo i bin gat wan naet mo wan moning, nao i bin nambatri dei."
                },
                {
                    "number": 14,
                    "text": "Mo mi, God, mi talem se: ‘I mas gat ol laet long skae blong heven, blong seraotem deitaem long naet taem, mo oli givimaot ol saen, mo ol taem blong yia, mo ol dei, mo ol yia;"
                },
                {
                    "number": 15,
                    "text": "Mo oli mas stap olsem ol laet blong skae blong heven blong givim laet long wol;’ mo i bin hapen olsem."
                },
                {
                    "number": 16,
                    "text": "Mo mi, God, mi bin mekem tufala bigfala laet; bigfala laet blong i rul long deitaem, mo smol laet blong i rul long naet taem; mo bigfala laet ia, hem i san; mo smol laet ia, hem i mun; mo ol sta tu oli bin mekem olgeta folem toktok blong mi."
                },
                {
                    "number": 17,
                    "text": "Mo mi, God, mi bin putum olgeta long skae blong heven blong givim laet long wol,"
                },
                {
                    "number": 18,
                    "text": "Mo san blong i rul ova long deitaem, mo blong mun i rul ova long naet taem, mo blong seraotem laet long tudak; mo mi, God, mi bin luk se evri samting ia we mi bin mekem, oli gud;"
                },
                {
                    "number": 19,
                    "text": "Mo i bin gat wan naet mo wan moning, nao i bin nambafo dei."
                },
                {
                    "number": 20,
                    "text": "Mo mi, God, mi talem se: ‘Bae ol wota oli givim fulap animol we oli laef, mo ol pijin bae oli flae antap long graon, antap long open skae blong heven.’"
                },
                {
                    "number": 21,
                    "text": "Mo mi, God, mi bin krietem ol bigfala welfis, mo evri animol we oli stap laef we oli stap muvmuv, we ol wota oli givim oli fulap, folem ol defdefren kaen blong olgeta, mo evri pijin we oli gat wing, folem ol defdefren kaen blong olgeta; mo mi, God, mi bin luk se evri samting ia we mi bin mekem, oli gud."
                },
                {
                    "number": 22,
                    "text": "Mo mi, God, mi bin blesem olgeta, mi talem se: ‘Yufala i karem fulap pikinini, mo yufala i kam plante, mo fulumap ol wota blong solwota; mo ol pijin oli mas kam plante antap long graon;’"
                },
                {
                    "number": 23,
                    "text": "Mo i bin gat wan naet mo wan moning, nao i bin nambafaef dei."
                },
                {
                    "number": 24,
                    "text": "Mo mi, God, mi talem se: ‘Graon i mas givim ol animol we oli laef, folem ol defdefren kaen blong olgeta, ol bigfala mo ol smol animol, mo ol animol we oli stap wokbaot long graon, mo ol narafala animol blong wol, folem ol defdefren kaen blong olgeta,’ mo i bin hapen olsem;"
                },
                {
                    "number": 25,
                    "text": "Mo mi, God, mi bin mekem ol animol blong wol ia folem ol defdefren kaen blong olgeta, mo ol bigfala mo smol animol folem ol defdefren kaen blong olgeta, mo evri samting we i wokbaot long wol folem ol defdefren kaen blong olgeta; mo mi, God, mi bin luk se evri samting ia, oli gud."
                },
                {
                    "number": 26,
                    "text": "Mo mi, God, mi bin talem long Wan Stret Pikinini Ia Nomo blong mi, we i bin stap wetem mi stat long stat: ‘Bae yumitu mekem man i folem pikja blong yumitu, i semmak long yumitu bakegen;’ mo i bin hapen olsem. Mo mi, God, mi talem se: ‘Bae yumi mekem olgeta oli rul ova long ol fis long solwota, mo ova long ol pijin long skae, mo ova long ol bigfala mo smol animol, mo ova long ful wol, mo ova long evri animol we i stap wokbaot long graon.’"
                },
                {
                    "number": 27,
                    "text": "Mo mi, God, mi bin mekem man i folem pikja blong miwan, mo folem pikja blong Wan Stret Pikinini Ia Nomo blong mi, mi bin mekem hem; man mo woman, mi bin mekem tufala."
                },
                {
                    "number": 28,
                    "text": "Mo mi, God, mi bin blesem tufala, mo mi talem long tufala: ‘Yutufala i gat fulap pikinini, mo yutufala i kam plante, mo fulumap wol, mo gat paoa ova long hem, mo rul ova long fis long solwota, mo ova long ol pijin long skae, mo ova long evri samting we i laef mo i stap muvmuv long wol.’"
                },
                {
                    "number": 29,
                    "text": "Mo mi, God, mi talem long man se: ‘Luk, mi bin givim yu evri grin lif we i karem sid, we i stap long fes blong ful wol ia, mo evri tri we i bae i gat frut we insaed long hem i gat sid; long yu, bae i olsem kaekae blong yu."
                },
                {
                    "number": 30,
                    "text": "Mo long evri animol long wol, mo long evri pijin long skae, mo long evri samting we i stap wokbaot long graon, we mi givim laef, bae i gat evri klin gras blong olgeta blong oli kakae;’ mo i bin hapen olsem we mi bin stap talem."
                },
                {
                    "number": 31,
                    "text": "Mo mi, God, mi bin luk evri samting we mi bin mekem, mo luk, evri samting we mi bin mekem, oli gud tumas; mo i bin gat wan naet mo wan moning, nao i bin nambasikis dei."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Moses 3",
            "data_type": "chapter",
            "chapter_name": "Japta 3",
            "chapter_summary": [
                "God i bin krietem evri samting long saed blong spirit bifo oli kam stap long fes blong wol—Hem i bin krietem man, fas bodi blong mit mo bun, long wol—Woman i wan gudfala fren blong givhan long man."
            ],
            "subtitle": [
                "(Jun–Oktoba 1830)"
            ],
            "verses": [
                {
                    "number": 1,
                    "text": "Olsem ia nao heven mo wol i fulwan, wetem evriwan long ol ami blong hem."
                },
                {
                    "number": 2,
                    "text": "Mo long nambaseven dei, mi, God, mi finisim wok blong mi, mo evri samting we mi bin mekem; mo mi bin spel long evri wok blong mi long nambaseven dei, mo evri samting we mi bin mekem, oli finis; mo mi, God, mi bin luk se oli bin gud."
                },
                {
                    "number": 3,
                    "text": "Mo mi, God, mi bin blesem nambaseven dei, mo mi bin mekem i kam tabu; from se long dei ia, mi bin spel long evri wok blong mi we, mi, God, mi bin krietem mo mekem."
                },
                {
                    "number": 4,
                    "text": "Mo naoia, luk, mi talem long yu, se hemia nao ol stamba rus blong heven mo blong wol, taem we mi bin krietem olgeta, long tetaem ia we mi, Lod God, mi bin mekem heven mo wol,"
                },
                {
                    "number": 5,
                    "text": "mo evri grin samting blong garen bifo i bin stap long wol, mo evri grin lif blong garen bifo hem i gro. From we mi, Lod God, mi bin krietem evri samting, we mi bin tokbaot, long saed blong spirit, bifo oli stap olsem we oli stap long fes blong wol. From we mi, Lod God, mi no bin mekem se i gat ren antap long fes blong wol. Mo mi, Lod God, mi bin krietem evriwan long ol pikinini blong ol man; be mi no mekem yet wan man blong i wok long graon; from we mi bin krietem olgeta long heven; mo i no bin gat yet wan bodi blong mit mo bun long fes blong wol, mo i no bin gat wota, mo i no bin gat ea;"
                },
                {
                    "number": 6,
                    "text": "Be mi, Lod God, i bin stap toktok, mo wan klaod blong smosmol wota i kamaot long graon, mo i wasem ful fes blong graon."
                },
                {
                    "number": 7,
                    "text": "Mo mi, Lod God, mi bin mekem man wetem das blong graon, mo mi bin blo long nus blong hem mo givim win blong laef; mo man i kam wan sol we i stap laef, fasfala bodi blong mit mo bun long fes blong wol, mo tu, i fasfala man; be yet, mi bin krietem evri samting fastaem; be mi bin krietem mo mekem olgeta long saed blong spirit, folem toktok blong mi."
                },
                {
                    "number": 8,
                    "text": "Mo mi, Lod God, mi bin planem wan garen long Is saed long Iden, mo long ples ia nao mi bin putum man we mi bin mekem."
                },
                {
                    "number": 9,
                    "text": "Mi, Lod God, mi bin mekem evri tri, we i naes blong man i luk, oli gro gud aot long graon, mo man i bin save luk. Mo i kam wan sol we i laef tu. From se oli bin stap long saed blong spirit long tetaem ia we mi bin krietem olgeta; from se oli bin stap long ples we mi, God, mi bin krietem olgeta, yes, wetem evri samting we mi bin mekem rere blong man i yusum; mo man i bin luk se oli gud blong kakae. Mo mi, Lod God, mi bin planem tri blong laef tu long medel blong garen, mo mi bin planem tu tri blong save gud mo nogud."
                },
                {
                    "number": 10,
                    "text": "Mo mi, Lod God, mi bin mekem se wan reva i kamaot long Iden blong i wasem garen; mo hem i pastru i go seraot, i gat fo fok blong hem."
                },
                {
                    "number": 11,
                    "text": "Mo mi, Lod God, i bin singaotem nem blong faswan se Pison, mo hem i ron i go raon long ful kantri ia blong Havila, long ples we mi, Lod God, mi bin krietem fulap gol i stap long hem;"
                },
                {
                    "number": 12,
                    "text": "Mo gol blong kantri ia i bin gud, mo i bin gat deliam mo onikis ston tu."
                },
                {
                    "number": 13,
                    "text": "Mo mi singaotem nem blong nambatu reva se, Gihon; reva ia i ron i go raon long ful kantri ia blong Itiopia."
                },
                {
                    "number": 14,
                    "text": "Mo nem blong nambatri reva, hem i Hidekel; reva ia i ron i go long Is blong Asiria. Mo nambafo reva, hem i Yufretes."
                },
                {
                    "number": 15,
                    "text": "Mo mi, Lod God, mi bin tekem man, mo mi bin putum hem insaed long Garen blong Iden, blong hem i wok long graon, mo blong hem i lukaot gud long hem."
                },
                {
                    "number": 16,
                    "text": "Mo mi, Lod God, mi bin givim oda long man, mi talem se: ‘Evri tri blong garen ia, yu save kakae frut blong olgeta olsem we yu wantem,"
                },
                {
                    "number": 17,
                    "text": "Be long saed blong tri blong save gud mo nogud, bambae yu no kakae frut blong hem; be yu save jusum yuwan wanem yu wantem, from se mi givim long yu; be tingbaot se mi bin blokem yu long hem, from we long sem dei we bae yu kakae frut blong hem, i tru, bae yu ded.’"
                },
                {
                    "number": 18,
                    "text": "Mo mi, Lod God, mi bin talem long Wan Stret Pikinini Ia Nomo blong mi, se i nogud blong man ia bae i stap hemwan; taswe, bae mi mekem wan fren blong givhan, blong hem."
                },
                {
                    "number": 19,
                    "text": "Mo wetem graon, mi, Lod God, mi bin mekem evri animol long plantesen, mo evri pijin blong skae; mo mi bin komandem se bae oli stap kam long Adam, blong luk se bae hem i putum nem blong olgeta olsem wanem; mo olgeta tu oli bin ol sol we oli laef; from we mi, God, mi blo long win blong laef insaed long olgeta, mo mi komandem se wanem nem we Adam i singaot ol animol ia we oli laef, bae hemia nao nem blong olgeta."
                },
                {
                    "number": 20,
                    "text": "Mo Adam i bin givim nem blong evri animol we oli bigwan o smolsmol, mo long ol pijin long skae, mo long evri animol long plantesen; be long saed blong Adam, i no gat wan fren blong givhan i stap, blong hem."
                },
                {
                    "number": 21,
                    "text": "Mo mi Lod God, mi bin mekem Adam i slip we i slip ded olgeta; mo hem i bin slip, mo mi bin tekem wan rib blong hem, mo mi mekem bodi blong hem long ples we mi bin openem, i kam gud bakegen."
                },
                {
                    "number": 22,
                    "text": "Mo rib ia, we mi, Lod God, mi bin tekemaot long man ia, mi bin mekem wan woman wetem, mo tekem hem i go long man ia."
                },
                {
                    "number": 23,
                    "text": "Mo Adam i bin talem: Hem ia, mi save naoia se i bun we i kamaot long bun blong mi, mo mit we i kamaot long mit blong mi; bae mi singaotem hem, Woman, from se hem i kamaot long man."
                },
                {
                    "number": 24,
                    "text": "From hemia, man i mas aot long papa mo mama blong hem, mo tingting mo bodi blong hem i mas blong waef blong hem nomo; mo bae tufala i kam wan bodi nomo."
                },
                {
                    "number": 25,
                    "text": "Mo tufala tugeta i bin neked, man ia wetem waef blong hem, mo tufala i no bin gat sem."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Moses 4",
            "data_type": "chapter",
            "chapter_name": "Japta 4",
            "chapter_summary": [
                "Olsem wanem Setan i bin kam devel—Hem i temtem Iv—Adam mo Iv, tufala i foldaon, mo ded i kam long wol."
            ],
            "subtitle": [
                "(Jun–Oktoba 1830)"
            ],
            "verses": [
                {
                    "number": 1,
                    "text": "Mo mi, Lod God, i bin toktok long Moses, mo talem: ‘Setan ia, we yu yu bin givim oda long hem long nem blong Wan Stret Pikinini Ia nomo blong mi, i semwan ia nao we i bin stap long stat, mo hem i bin kam long fored blong mi, talem se: “Luk, mi hemia. Yu sendem mi, bae mi pikinini blong yu, mo bae mi pemaot evri man, blong mekem se i no gat wan sol i lus, mo i tru, bae mi mekem; from hemia bae yu givim ona blong yu i kam long mi.”’"
                },
                {
                    "number": 2,
                    "text": "Be, luk, Pikinini ia we Mi Lavem Tumas, we i Hem we Mi bin Lavem Tumas mo Hem we Mi bin Jusum stat long stat, i bin talem long mi se: ‘Papa, bae mi mekem folem tingting blong yu, mo glori bae i blong yu blong oltaem.’"
                },
                {
                    "number": 3,
                    "text": "Taswe, from se Setan i bin kam agensem mi, mo i bin wantem blong prapa spolem gud fridom blong man blong mekem joes, we mi, Lod God, mi bin givim long hem, mo tu, from se hem i se bae mi givim paoa blong mi long man; tru long paoa blong Wan Stret Pikinini Ia Nomo blong mi, mi bin mekem se oli sakemaot hem;"
                },
                {
                    "number": 4,
                    "text": "Mo hem i kam Setan, yes, hem i devel, papa blong evri giaman, blong trikim mo mekem evri man oli blaen, mo blong lidim olgeta oli kam prisena folem tingting blong hem, yes, evriwan we bae oli no wantem folem voes blong mi."
                },
                {
                    "number": 5,
                    "text": "Mo nao, snek ia i bin gat moa waes bitim eni animol blong plantesen we mi, Lod God, mi bin mekem."
                },
                {
                    "number": 6,
                    "text": "Mo Setan i bin putum hemia long hat blong snek, (from se hem i bin pulum fulap man i folem hem,) mo hem i bin traem tu blong trikim Iv, from se hem i no bin save maen blong God, taswe, hem i bin traem blong prapa spolem gud wol."
                },
                {
                    "number": 7,
                    "text": "Mo hem i bin talem long woman: ‘Yes, ?God i bin talem o no se—Bae yutufala i no kakae long evri tri blong garen?’ (Mo hem i bin toktok tru long maot blong snek.)"
                },
                {
                    "number": 8,
                    "text": "Mo woman i bin talem long snek. ‘Mitufala i save kakae frut blong ol tri blong garen;"
                },
                {
                    "number": 9,
                    "text": "Be frut blong tri we yu yu save luk long medel blong garen, God i talem—“Yutufala i no kakae frut blong hem, mo yutufala i no tajem, nogud bambae yutufala i ded.”’"
                },
                {
                    "number": 10,
                    "text": "Mo snek i bin talem long woman: ‘Yutufala bae i no save ded;"
                },
                {
                    "number": 11,
                    "text": "From se God i save se long dei we bae yutufala i kakae frut blong tri ia, nao bae ae blong yutufala i open, mo bae yutufala i olsem ol god, we yutufala i save gud mo nogud.’"
                },
                {
                    "number": 12,
                    "text": "Mo taem woman i bin luk se tri ia, frut blong hem i gud blong kakae, mo i luk naes long ae, mo i wan tri we hem i wantem blong mekem hem i waes, nao hem i bin tekem frut blong tri, mo i bin kakae, mo hem i givim sam long hasban blong hem, we i bin stap kolosap long hem, mo hasban blong hem i bin kakae."
                },
                {
                    "number": 13,
                    "text": "Mo ae blong tufala i bin open, mo tufala i bin save se tufala i bin neked i stap. Mo tufala i bin somap ol lif blong figtri tugeta, mo tufala i parpar long hem."
                },
                {
                    "number": 14,
                    "text": "Mo tufala i bin harem voes blong Lod God, taem tufala i bin stap wokbaot insaed long garen, taem we ples i kol gud long deitaem; mo Adam mo waef blong hem i bin go blong tufala i haed long fes blong Lod God, tufala i go haed long medel blong ol tri blong garen."
                },
                {
                    "number": 15,
                    "text": "Mo mi, Lod God, mi bin singaot long Adam, mo mi bin talem long hem: ‘?Yu stap wea?’"
                },
                {
                    "number": 16,
                    "text": "Mo hem i talem: ‘Mi harem voes blong yu insaed long garen, mo mi bin fraet, from se mi luk se mi mi neked, mo mi haed.’"
                },
                {
                    "number": 17,
                    "text": "Mo mi, Lod God, mi talem long Adam: ‘?Hu i talem long yu se yu yu neked? ?Yu yu bin kakae long frut blong tri ia we mi givim oda long yu, se bae yu no kakae, sapos no bae yu ded tru?’"
                },
                {
                    "number": 18,
                    "text": "Mo man i bin talem: ‘Woman ia we yu yu bin givim long mi, mo komandem se bae hem i mas stap wetem mi, hem nao i bin givim sam frut blong tri ia long mi, mo mi bin kakae.’"
                },
                {
                    "number": 19,
                    "text": "Mo mi, Lod God, mi bin talem long woman: ‘?Wanem nao samting ia we yu bin mekem?’ Mo woman i bin talem: ‘Snek i bin trikim mi, mo mi bin kakae.’"
                },
                {
                    "number": 20,
                    "text": "Mo mi, Lod God, mi bin talem long snek: ‘From se yu bin mekem samting ia, bae mi sakem wan strong nogud tok long yu we i bitim hemia blong evri animol we i bigwan o smolwan, mo i bitim hemia blong evri animol blong plantesen; bae yu wokbaot long bel blong yu, mo bae yu kakae das evri dei long laef blong yu;"
                },
                {
                    "number": 21,
                    "text": "Mo bae mi putum wan filing blong agens i stap bitwin yu mo woman ia, bitwin ol pikinini blong yu mo ol pikinini blong woman ia; mo ol pikinini blong hem bae oli smasem hed blong yu, mo bae yu kakae leg blong ol pikinini blong hem.’"
                },
                {
                    "number": 22,
                    "text": "Long woman ia, mi, Lod God, mi talem: ‘Bae mi mekem yu harem nogud moa long taem we yu gat bel. Bae yu harem nogud tumas long taem we bae yu bonem bebi, mo ol tingting blong yu bae i stap long hasban blong yu, be hem bae i rul ova long yu.’"
                },
                {
                    "number": 23,
                    "text": "Mo long Adam, mi, Lod God, mi bin talem: ‘From se yu yu bin lisin long voes blong waef blong yu, mo yu bin kakae long frut blong tri we mi bin komandem yu se—Yutufala i no mas kakae frut blong hem. Bae mi spolem graon, from yu; bae yu harem nogud mo hadwok blong kasem kaekae long graon ia evri dei long laef blong yu."
                },
                {
                    "number": 24,
                    "text": "Bae ol ropnil, mo ol rabis gras tu, bae oli gro aot long graon ia, mo bae yu kakae evri grin lif blong garen."
                },
                {
                    "number": 25,
                    "text": "Tru long swet blong fes blong yu, bae yu kakae, kasem taem yu gobak long graon—from se bae yu mas ded—from mi tekem yu aot long graon ia: from yu yu bin das, mo bae yu gobak long das.’"
                },
                {
                    "number": 26,
                    "text": "Mo Adam i bin putum nem blong waef blong hem, se Iv, from se hem i bin mama blong evriwan we i stap laef; from olsem ia nao, mi, Lod God, mi bin singaotem faswan long evri woman, we oli plante."
                },
                {
                    "number": 27,
                    "text": "Long Adam, mo tu, long waef blong hem, mi, Lod God, mi bin mekem ol klos wetem ol skin blong animol, mo mi kavremap tufala long hem."
                },
                {
                    "number": 28,
                    "text": "Mo mi, Lod God, mi bin talem long Wan Stret Pikinini Ia nomo blong mi: ‘Luk, man i kam i olsem yumitu, i save gud mo nogud; mo nao, hem i no mas stretem han blong hem mo tekem mo kakae frut blong tri blong laef, mo kakae mo ded blong oltaem."
                },
                {
                    "number": 29,
                    "text": "From hemia, mi, Lod God, bae mi sendem hem i aot long Garen blong Iden, blong hem i wok long graon ia we mi bin tekem hem long hem;"
                },
                {
                    "number": 30,
                    "text": "From se mi, Lod God, mi stap laef, semmak, ol toktok blong mi oli no save go nating; olsem we oli bin kamaot long maot blong mi, bambae oli mas hapen stret olsem."
                },
                {
                    "number": 31,
                    "text": "Mekem se mi bin ronemaot man ia, mo mi bin putum long Is blong Garen blong Iden, jerubim mo wan naef blong faet we i gat faea long hem, we i stap tantanem raon long evri saed blong lukaot gud long rod blong go long tri blong laef.’"
                },
                {
                    "number": 32,
                    "text": "(Mo hemia nao ol toktok we mi bin talem long wokman blong mi, Moses, mo oli tru, olsem we mi wantem; mo mi bin talemaot long yu. Lukaot gud se yu no soemaot olgeta long wan man, kasem taem we mi komandem yu long hem, be yu soem nomo long olgeta we oli bilif. Amen.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Moses 5",
            "data_type": "chapter",
            "chapter_name": "Japta 5",
            "chapter_summary": [
                "Adam mo Iv oli gat pikinini—Adam i mekem sakrifaes mo i wok blong God—Ken mo Ebel i bon long wol—Ken i kros, i lavem Setan moa i bitim God, mo i kam Tudak—Fasin blong kilimded man mo fasin nogud i stap go evri ples—Oli bin prijim gospel stat long stat."
            ],
            "subtitle": [
                "(Jun–Oktoba 1830)"
            ],
            "verses": [
                {
                    "number": 1,
                    "text": "Mo i bin hapen se afta we mi, Lod God, mi bin ronemaot tufala i go aot, Adam i stat blong wok long graon, mo i stat blong rul ova long ol animol blong plantesen, mo blong kakae bred blong hem tru long swet blong fes blong hem, olsem we mi, Lod, mi bin komandem hem. Mo Iv tu, waef blong hem, i bin wok wetem hem.”"
                },
                {
                    "number": 2,
                    "text": "Mo Adam i kam blong save waef blong hem, mo waef blong hem i bin bonem ol boe mo ol gel blong tufala, mo tufala i bin stat blong gat fulap pikinini mo blong fulumap wol."
                },
                {
                    "number": 3,
                    "text": "Mo stat long taem ia i go, ol boe mo ol gel blong Adam, oli bin stat blong go tutu olbaot long graon, mo blong wok long graon, mo blong lukaot long ol animol, mo olgeta tu, oli gat ol boe mo ol gel."
                },
                {
                    "number": 4,
                    "text": "Mo Adam mo Iv, waef blong hem, tufala i bin prea long nem blong Lod, mo tufala i bin harem voes blong Lod we i kam long rod we i go long Garen blong Iden, we i stap toktok long tufala, be tufala i no luk hem; from se tufala i no bin stap long ples we hem i stap long hem."
                },
                {
                    "number": 5,
                    "text": "Mo hem i bin givim ol komanmen long tufala, se bae tufala i mas wosipim Lod, God blong tufala, mo tufala i mas givim ol fasbon blong ol grup blong ol animol blong olgeta, blong mekem wan ofring long Lod. Mo Adam i bin obei long ol komanmen blong Lod."
                },
                {
                    "number": 6,
                    "text": "Mo afta long plante dei, wan enjel blong Lod i bin kamaot long Adam, i talem se: “?From wanem nao yu yu stap mekem ol sakrifaes i go long Lod?” Mo Adam i bin talem long hem: “Mi no save. Mi save nomo se Lod i bin givim komanmen ia long mi.”"
                },
                {
                    "number": 7,
                    "text": "Mo afta, enjel i bin toktok, i talem se: “Samting ia i ripresentem sakrifaes blong Wan Stret Pikinini Ia Nomo blong Papa, we hem i fulap long gladhat mo trutok."
                },
                {
                    "number": 8,
                    "text": "Taswe, bae yu mekem evri samting we yu stap mekem long nem blong Pikinini, mo bae yu sakem sin mo bae yu prea long God long nem blong Pikinini blong oltaem gogo i no save finis.”"
                },
                {
                    "number": 9,
                    "text": "Mo long tetaem ia, Tabu Spirit i bin kamdaon long Adam, mo i bin testifae abaot Papa mo Pikinini, i talem se: “Mi, mi Wan Stret Pikinini Ia Nomo blong Papa stat long stat finis, naoia i go mo blong oltaem, blong mekem se olsem we yu bin foldaon, bae mi pemaot yu, mo evri man tu, folem hamas we bae oli wantem.”"
                },
                {
                    "number": 10,
                    "text": "Mo long dei ia, Adam i bin blesem God mo i bin fulap long Tabu Spirit, mo i stat blong profesae long saed blong evri famli blong wol, i stap talem se: “Mi blesem nem blong God, from se, from mi bin brekem loa, nao ae blong mi i bin open; mo long laef ia, bae mi gat glad, mo bakegen, long bodi blong mit mo bun, bae mi luk God bakegen.”"
                },
                {
                    "number": 11,
                    "text": "Mo Iv, waef blong hem, i bin harem evri samting ia mo hem i bin glad, i stap talem se: “Sapos yumitu no bin brekem loa, bae yumitu neva gat pikinini, mo neva bae yumitu save gud mo nogud, mo save glad long fasin blong pemaot man, mo laef we i no save finis we God i stap givim long evriwan we i stap obei.”"
                },
                {
                    "number": 12,
                    "text": "Mo Adam mo Iv i bin blesem nem blong God, mo tufala i bin talemaot evri samting ia long ol boe mo ol gel blong tufala."
                },
                {
                    "number": 13,
                    "text": "Mo Setan i bin kam long medel blong olgeta, i stap talem se: “Mi tu, mi wan boe blong God;” mo hem i bin givim oda long olgeta, i talem se: “Yufala i no biliv long samting ia;” mo oli no bin biliv, mo oli bin lavem Setan moa i bitim God. Mo ol man oli bin stat, long tetaem ia i go, blong kam man blong folem fasin blong wol, blong gat rabis tingting, mo mekem samting olsem devel."
                },
                {
                    "number": 14,
                    "text": "Mo Lod God i bin toktok long ol man long evri ples tru long Tabu Spirit, mo i bin givim komanmen long olgeta se oli mas sakem sin;"
                },
                {
                    "number": 15,
                    "text": "Mo hamas we oli biliv long Pikinini, mo oli sakem sin blong olgeta, bae hem i sevem olgeta; mo hamas we oli no biliv, mo oli no sakem sin, bae devel i stap kontrolem olgeta; mo ol toktok ia oli bin kamaot long maot blong God long wan strong toktok; taswe, oli mas hapen."
                },
                {
                    "number": 16,
                    "text": "Mo Adam mo Iv, waef blong hem, tufala i no bin stop blong prea long God. Mo Adam i bin save Iv, waef blong hem, mo hem i bin gat bel mo bonem Ken i kam long wol, mo talem se: “Mi mekem wan man wetem help blong Lod; taswe, bae hem i no sakemaot ol toktok blong Lod.” Be luk, Ken i no bin lisin, i talem se: “?Huia Lod ia we mi mas save long hem?”"
                },
                {
                    "number": 17,
                    "text": "Mo bakegen, Iv i gat bel mo i bonem brata blong Ken, Ebel. Mo Ebel i bin lisin gud long voes blong Lod. Mo Ebel i bin man we i stap lukaot long sipsip, be Ken i bin man blong wok long graon."
                },
                {
                    "number": 18,
                    "text": "Mo Ken i bin lavem Setan moa i bitim God. Mo Setan i bin givim oda long hem, i talem se: “Yu mekem wan ofring i go long Lod.”"
                },
                {
                    "number": 19,
                    "text": "Mo afta long sam taem, i bin hapen se Ken i bin karem sam frut blong graon, i mekem wan ofring i go long Lod."
                },
                {
                    "number": 20,
                    "text": "Mo Ebel, hem tu i tekem ol fasbon blong grup blong animol blong hem, mo gris blong olgeta. Mo Lod i bin gat respek long Ebel, mo long ofring blong hem;"
                },
                {
                    "number": 21,
                    "text": "Be long Ken mo long ofring blong hem, hem i no gat respek long hem. Nao, Setan i bin save hemia, mo hem i bin glad long hem. Mo Ken i bin kros tumas, mo fes blong hem i jenis wantaem."
                },
                {
                    "number": 22,
                    "text": "Mo Lod i bin talem long Ken: “?From wanem nao yu kros tumas? ?From wanem fes blong yu i jenis wantaem?”"
                },
                {
                    "number": 23,
                    "text": "Sapos yu yu stap mekem gud samting, bae mi akseptem yu. Mo sapos yu no stap mekem gud, sin i stap slip long doa, mo Setan i wantem gat paoa long yu; mo sapos yu no stap lisin gud long ol komanmen blong mi, bae mi givim yu i go, mo bae i stap long yu mo wanem we yu wantem. Mo bae yu rul ova long hem;"
                },
                {
                    "number": 24,
                    "text": "From se, stat long naoia i go, bae yu papa blong ol giaman blong hem; bae oli singaotem yu Tudak; from se yu bin stap tu bifo wol ia i stap."
                },
                {
                    "number": 25,
                    "text": "Mo long taem we bae i kam, bae oli talem se—“Ol rabis sin ia oli kam long Ken; from hem i bin sakemaot bigfala advaes we i kam long God;” mo hemia i wan strong nogud tok we bae mi putum long yu, sapos yu no sakem sin."
                },
                {
                    "number": 26,
                    "text": "Mo Ken i bin kros tumas, mo i no bin lisin bakegen long voes blong Lod, mo long voes blong Ebel, brata blong hem, we i bin wokbaot long tabu fasin long fored blong Lod."
                },
                {
                    "number": 27,
                    "text": "Mo Adam mo waef blong hem i bin krae long fored blong Lod, from Ken mo ol brata blong hem."
                },
                {
                    "number": 28,
                    "text": "Mo i bin hapen se Ken i bin tekem wan long ol gel blong brata blong hem olsem waef blong hem, mo tufala i bin lavem Setan moa i bitim God."
                },
                {
                    "number": 29,
                    "text": "Mo Setan i bin talem long Ken se: “Yu promes tru long trot blong yu, mo sapos yu talem, bae yu ded; mo bae yu mekem ol brata blong yu oli promes antap long hed blong olgeta, mo tru long God we i stap laef, se bae oli no talem samting ia; from sapos oli talem samting ia, i tru, bae oli ded nomo; mo hemia i blong mekem se papa blong yu bae i no save samting ia; mo tedei, bae mi givim brata blong yu, Ebel, long han blong yu.”"
                },
                {
                    "number": 30,
                    "text": "Mo Setan i bin promes long Ken se bae hem i mekem samting folem oda blong hem. Mo evri samting ia, oli bin mekem long sikret."
                },
                {
                    "number": 31,
                    "text": "Mo Ken i bin talem: “Tru, mi mi Mahan, masta blong bigfala sikret ia, we mi save kilimded man mo kasem paoa.” Taswe, oli bin singaotem Ken se, Masta Mahan, mo hem i bin gat glori long fasin nogud blong hem."
                },
                {
                    "number": 32,
                    "text": "Mo Ken i bin go long plantesen, mo Ken i bin toktok wetem Ebel, brata blong hem. Mo i bin hapen se taem tufala i bin stap long plantesen, Ken i bin girap agensem Ebel, brata blong hem, mo i bin kilim hem i ded."
                },
                {
                    "number": 33,
                    "text": "Mo Ken i bin givim glori long hem long wanem we hem i bin mekem, i talem se: “Mi mi fri; yes, ol grup blong ol animol blong brata blong mi oli foldaon long han blong mi.”"
                },
                {
                    "number": 34,
                    "text": "Mo Lod i talem long Ken se: “?Wehem Ebel, brata blong yu?” Mo hem i talem se: “Mi no save. ?Bae mi nao mi man blong lukaot long brata blong mi?”"
                },
                {
                    "number": 35,
                    "text": "Mo Lod i talem se: “?Wanem samting ia we yu yu mekem? Voes blong blad blong brata blong yu i go long graon mo i stap krae long mi."
                },
                {
                    "number": 36,
                    "text": "Mo nao, bae mi sakem wan strong nogud tok long yu from graon ia we i bin openem maot blong hem blong tekem blad blong brata blong yu long han blong yu."
                },
                {
                    "number": 37,
                    "text": "Mo taem bae yu wok long graon, bae hem i nomo givim ol strong mo gud kakae long yu. Bae yu man blong stap ronwe, mo wan man blong folem rod, long wol ia.”"
                },
                {
                    "number": 38,
                    "text": "Mo Ken i bin talem long Lod: “Setan i temtem mi from ol grup blong ol animol blong brata blong mi. Mo mi bin kros tu; from se, ofring blong hem, yu bin akseptem, be i no hemia blong mi; panismen blong mi i bigwan tumas we mi no save tekem."
                },
                {
                    "number": 39,
                    "text": "Luk, yu ronemaot mi tedei, longwe long fes blong Lod, mo bae yu haedem mi long fes blong yu; mo bae mi wan man blong ronwe, mo wan man blong folem rod, long wol ia; mo bambae i hapen se, hem we bae i faenem mi, bae i kilimded mi, from ol rabis fasin blong mi, from ol samting ia, oli no haed long Lod.”"
                },
                {
                    "number": 40,
                    "text": "Mo mi, Lod, mi bin talem long hem se: “Huia i kilimded yu, bae mi givimbak long hem seven taem moa. Mo mi, Lod, mi bin putum wan mak long Ken, blong mekem se eniwan we i faenem hem, bae i no save kilimded hem.”"
                },
                {
                    "number": 41,
                    "text": "Mo Lod i katemaot Ken long fes blong hem, mo wetem waef blong hem mo plante long ol brata blong hem, hem i bin stap long graon blong Nod, long Is saed blong Iden."
                },
                {
                    "number": 42,
                    "text": "Mo Ken i bin save waef blong hem, mo hem i bin gat bel, mo i bonem Inok; mo Inok tu i bin gat plante boe mo gel. Mo hem i bin bildim wan bigtaon, mo hem i bin singaotem bigtaon ia folem nem blong boe blong hem, Inok."
                },
                {
                    "number": 43,
                    "text": "Mo Inok i bin gat wan boe, Irad, mo ol narafala boe mo gel. Mo Irad i gat Mehujael, mo ol narafala boe mo gel. Mo Mehujael i gat Metusael, mo ol narafala boe mo gel. Mo Metusael i bin gat Lamek."
                },
                {
                    "number": 44,
                    "text": "Mo Lamek i bin tekem tufala waef blong hem; nem blong wan i Ada, mo nem blong narafalawan, i Jila."
                },
                {
                    "number": 45,
                    "text": "Mo Ada i bonem Jabal; hem i papa blong olgeta ia we oli stap nomo long haos tapolen, mo oli stap lukaot long ol animol blong plantesen; mo nem blong brata blong hem i Jubal, we i papa blong olgeta evriwan ia we oli stap kilim gita mo blo long smol bambu."
                },
                {
                    "number": 46,
                    "text": "Mo Jila, hem i bonem Tubalken, wan tija blong evriwan we i stap wokem samting long bras mo aean. Mo sista blong Tubalken, nem blong hem Nahama."
                },
                {
                    "number": 47,
                    "text": "Mo Lamek i bin talem long ol waef blong hem, Ada mo Jila: “Harem voes blong mi, yutufala ol waef blong Lamek, lisin gud long toktok blong mi; from se mi bin kilimded wan man we i bin givim kil long mi, mo mi faetem wan yang man we i bin mekem mi harem nogud.”"
                },
                {
                    "number": 48,
                    "text": "Sapos i tru se Lod i givimbak seven taem long man we i kilimded Ken, i tru, bae Lod i givimbak seventi mo seven taem long man we bae i kilimded Lamek."
                },
                {
                    "number": 49,
                    "text": "From se Lamek i bin mekem wan kavenan wetem Setan, folem fasin blong Ken, we i mekem se hem i kam Masta Mahan, masta blong bigfala sikret ia we Setan i bin givim long Ken; mo Irad, boe blong Inok, we i kam blong save sikret blong olgeta, i stat blong talemaot sikret ia long ol boe blong Adam;"
                },
                {
                    "number": 50,
                    "text": "Taswe, Lamek, we i bin kros, i bin kilimded hem, i no olsem Ken i kilimded brata blong Ebel, from i wantem kasem paoa, be hem i bin kilimded hem from strong promes ia we i bin stap."
                },
                {
                    "number": 51,
                    "text": "From se, stat long taem blong Ken, i bin gat wan sikret plan i stap, mo ol wok blong olgeta oli bin stap long tudak, mo oli bin save evriwan long ol brata blong olgeta."
                },
                {
                    "number": 52,
                    "text": "Taswe, Lod i bin sakem strong nogud tok long Lamek mo long haos blong hem, mo long evriwan we oli bin mekem wan kavenan wetem Setan; from se oli no bin stap obei long ol komanmen blong God, mo sikret plan ia i bin mekem se God i no bin glad, mo hem i no bin givhan long olgeta, mo wok blong olgeta oli bin ol rabis sin, mo i stat blong go olbaot long medel blong ol boe blong ol man. Mo samting ia i bin stap long medel blong ol boe blong ol man."
                },
                {
                    "number": 53,
                    "text": "Mo long medel blong ol gel blong ol man, oli no bin stap tokbaot sikret plan ia, from se Lamek i bin talem sikret ia long ol waef blong hem, mo olgeta oli bin go agensem hem, mo oli bin talemaot olgeta samting ia evri ples, mo oli no bin gat lav mo sore."
                },
                {
                    "number": 54,
                    "text": "Taswe, oli no bin laekem Lamek nating, mo oli bin ronemaot hem, mo Lamek i nomo go bakegen long medel blong ol pikinini blong ol man, nogud bae hem i ded."
                },
                {
                    "number": 55,
                    "text": "Mo olsem ia nao ol wok blong tudak oli stat blong win long medel blong ol pikinini blong ol man."
                },
                {
                    "number": 56,
                    "text": "Mo God i bin sakem wan strong nogud tok long wol we i wan strong nogud tok we i soa, mo God i bin kros long ol man nogud, mo long ol pikinini blong ol man we hem i bin mekem olgeta;"
                },
                {
                    "number": 57,
                    "text": "From se oli no bin lisin gud long voes blong hem, o oli no bin biliv long Wan Stret Pikinini Ia Nomo blong hem, we hem i bin talem se Pikinini ia bae i kam long medel blong taem, Pikinini ia we i bin rere bifo long stat blong wol ia."
                },
                {
                    "number": 58,
                    "text": "Mo olsem ia nao oli stat blong prijim Gospel, stat long stat, mo ol tabu enjel we tabu ples blong God i bin sendem olgeta oli stap talemaot gospel ia, tru long voes blong hemwan, mo tru long presen we i Tabu Spirit."
                },
                {
                    "number": 59,
                    "text": "Mo olsem ia nao God i bin setemap evri samting long Adam, tru long wan tabu odinens, mo God i bin prijim Gospel, mo i bin talemaot wan ofisol toktok, se Gospel bae i stap long wol, kasem en blong taem blong hem; mo i bin olsem. Amen."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Moses 6",
            "data_type": "chapter",
            "chapter_name": "Japta 6",
            "chapter_summary": [
                "Laen blong Adam i raetem wan buk blong histri—Laen blong hem we i stret mo gud, i stap prijim fasin blong sakem sin—God i soemaot Hemwan long Inok—Inok i prijim gospel—God i soemaot plan blong fasin blong sevem man long Adam—Hem i kasem baptaes mo prishud."
            ],
            "subtitle": [
                "(Novemba–Disemba 1830)"
            ],
            "verses": [
                {
                    "number": 1,
                    "text": "Mo Adam i bin mekem folem voes blong God, mo i bin askem ol boe blong hem blong oli sakem sin."
                },
                {
                    "number": 2,
                    "text": "Mo Adam i bin go wetem waef blong hem bakegen, mo waef blong hem i bonem wan boe, mo Adam i bin singaotem nem blong hem, Set. Mo Adam i bin givim glori long nem blong God; hem i talem: “God i givim wan nara sid long mi, we i tekem ples blong Ebel, we Ken i bin kilim hem i ded.”"
                },
                {
                    "number": 3,
                    "text": "Mo God i bin soemaot hemwan long Set, mo hem i no bin go agens, be i bin givim wan sakrifaes we bae Lod i akseptem, semmak long hemia blong brata blong hem, Ebel. Mo hem tu, hem i bin gat wan boe, mo hem i putum nem blong hem se, Inos."
                },
                {
                    "number": 4,
                    "text": "Mo nao, ol man ia oli stat blong prea long nem blong Lod, mo Lod i bin blesem olgeta;"
                },
                {
                    "number": 5,
                    "text": "Mo oli bin raetem wan buk blong histri, mo insaed long hem, oli bin raet long lanwis blong Adam, from se God i bin givim raet long plante long olgeta we hem i bin singaotem blong oli raetem samting tru long spirit blong insperesen;"
                },
                {
                    "number": 6,
                    "text": "Mo tru long olgeta man ia, oli bin tijim ol pikinini blong olgeta blong rid mo raet; oli bin gat wan lanwis we i klin evriwan mo i no gat samting i spolem."
                },
                {
                    "number": 7,
                    "text": "Nao, semfala Prishud ia, we i bin stap stat long stat, bae i stap tu long en blong wol."
                },
                {
                    "number": 8,
                    "text": "Nao, Adam i talem profesi ia, taem Tabu Spirit i bin pusum hem blong talem, mo oli bin raetem famli laen blong ol pikinini blong God. Mo hemia i bin buk blong ol jeneresen blong Adam, we i stap talem: Long taem we God i bin krietem man, hem i bin mekem man i semmak long hem;"
                },
                {
                    "number": 9,
                    "text": "Semmak olsem bodi blong hemwan, God i bin krietem tufala, man mo woman; mo hem i bin blesem tufala, mo i bin putum nem blong tufala se, Adam, long taem ia we hem i bin krietem tufala mo tufala i kam ol sol we oli bin laef long graon ia we i stap antap long ples we God i stap putum leg blong hem antap long hem."
                },
                {
                    "number": 10,
                    "text": "Mo Adam i bin laef wan handred mo teti yia, mo i bin gat wan boe we i semmak olsem hem, i semmak long pikja blong hem, mo i singaotem hem, Set."
                },
                {
                    "number": 11,
                    "text": "Mo ol dei blong Adam, afta we hem i gat boe blong hem, Set, i eit handred yia, mo hem i bin gat plante boe mo gel;"
                },
                {
                    "number": 12,
                    "text": "Mo namba blong evri dei we Adam i bin laef long hem i naen handred mo teti yia, mo afta, hem i bin ded."
                },
                {
                    "number": 13,
                    "text": "Set i bin laef wan handred mo faef yia, mo hem i bin gat Inos, mo hem i bin talem profesi long evri dei blong laef blong hem, mo hem i bin tijim boe blong hem, Inos, long ol wei blong God; taswe, Inos tu i bin talem ol profesi."
                },
                {
                    "number": 14,
                    "text": "Mo Set i bin laef, afta we hem i bin gat Inos, blong eit handred mo seven yia, mo hem i bin gat plante boe mo gel."
                },
                {
                    "number": 15,
                    "text": "Mo ol pikinini blong ol man oli bin fulap long fes blong graon. Mo long tetaem ia, Setan i bin rul bigwan long medel blong ol man, mo i bin strong insaed long hat blong olgeta; mo stat long taem ia i go, i bin gat ol wo mo blad we i bin ron; mo han blong man i bin stap go agensem stret brata blong hem, mo kilimded hem, from ol sikret wok, mo fasin blong lukaotem paoa."
                },
                {
                    "number": 16,
                    "text": "Namba blong evri dei blong Set, i naen handred mo twelef yia, mo afta, hem i bin ded."
                },
                {
                    "number": 17,
                    "text": "Mo Inos i bin laef naenti yia, mo hem i bin gat Kenan. Mo Inos mo namba blong ol pipol blong God we i bin stap, i bin kamaot long kantri ia, we oli bin singaotem Sulon, mo oli bin go stap long graon blong promes, we hem i bin singaotem folem nem blong boe blong hem, we hem i bin singaotem Kenan."
                },
                {
                    "number": 18,
                    "text": "Mo Inos i bin laef, afta we hem i bin gat Kenan, kasem eit handred mo fiftin yia, mo hem i bin gat plante boe mo gel. Mo namba blong evri dei blong Inos i bin naen handred mo faef yia, mo afta, hem i bin ded."
                },
                {
                    "number": 19,
                    "text": "Mo Kenan i bin laef seventi yia, mo hem i bin gat Mahalalel; mo Kenan i bin laef afta we hem i bin gat Mahalalel, blong eit handred mo foti yia, mo hem i bin gat ol boe mo ol gel. Mo namba blong evri dei blong Kenan, i bin naen handred mo ten yia, mo afta, hem i bin ded."
                },
                {
                    "number": 20,
                    "text": "Mo Mahalalel i bin laef blong sikstifaef yia, mo hem i bin gat Jared; mo afta we hem i bin gat Jared, Mahalalel i bin laef eit handred mo teti yia, mo hem i bin gat ol boe mo ol gel. Mo namba blong evri dei blong Mahalalel i bin eit handred mo naentifaef yia, mo afta, hem i bin ded."
                },
                {
                    "number": 21,
                    "text": "Mo Jared i bin laef wan handred mo sikstitu yia, mo hem i bin gat Inok; mo afta we hem i bin gat Inok, Jared i bin laef eit handred yia, mo hem i bin gat plante boe mo gel. Mo Jared i bin tijim Inok long saed blong evri wei blong God."
                },
                {
                    "number": 22,
                    "text": "Mo hemia i famli laen blong ol boe blong Adam, we i bin pikinini blong God, we God hemwan, i bin toktok wetem hem."
                },
                {
                    "number": 23,
                    "text": "Mo oli bin ol man we oli stap prijim stret mo gud fasin, mo oli bin toktok mo profesae, mo i bin singaotem evri man, long evri ples, blong oli sakem sin; mo oli bin tijim ol pikinini blong ol man blong gat fet."
                },
                {
                    "number": 24,
                    "text": "Mo i bin hapen se namba blong evri dei blong Jared i bin naen handred mo sikstitu yia, mo afta, hem i bin ded."
                },
                {
                    "number": 25,
                    "text": "Mo Inok i bin laef sikstifaef yia, mo hem i bin gat Metusela."
                },
                {
                    "number": 26,
                    "text": "Mo i bin hapen se Inok i bin go raon long kantri, long medel blong ol pipol; mo taem hem i bin raon, Spirit blong God i bin kam daon aot long heven, mo i bin stap wetem hem."
                },
                {
                    "number": 27,
                    "text": "Mo hem i bin harem wan voes we i kam long heven, we i stap talem: Inok, boe blong mi, profesae long ol pipol ia, mo talem long olgeta—Yufala i sakem sin, from olsem ia nao Lod i talem: “Mi kros bigwan wetem ol pipol ia, mo strongfala kros blong mi i girap agensem olgeta from hat blong olgeta i kam strong tumas, mo sora blong olgeta i nomo save harem samting, mo ae blong olgeta oli nomo save luk longwe;"
                },
                {
                    "number": 28,
                    "text": "Mo blong plante jeneresen i go, stat long dei we mi bin krietem olgeta, oli bin go lus, mo oli tanem baksaed blong olgeta long mi, mo oli lukluk long ol kaonsel blong olgetawan nomo long sikret; mo long rabis fasin blong olgeta, oli bin mekem plan blong kilimded man, mo oli no bin obei long olgeta komanmen we mi bin givim long papa blong olgeta, Adam."
                },
                {
                    "number": 29,
                    "text": "Taswe, oli bin mekem giaman promes long olgetawan bakegen, mo, tru long strong promes ia blong olgeta, oli bin karem ded i kam long olgetawan; mo mi rere long wan hel blong olgeta, sapos oli no sakem sin;"
                },
                {
                    "number": 30,
                    "text": "Mo hemia wan toktok we mi talem wetem atoriti we mi bin sendem i go long stat blong wol ia, mo i kamaot long maot blong mi, stat long fandesen blong wol, mo tru long maot blong ol wokman blong mi, ol papa blong mi, mi bin talemaot wetem atoriti, olsem we bae i go aot long wol kasem ol en blong hem.”"
                },
                {
                    "number": 31,
                    "text": "Mo taem Inok i bin talem ol toktok ia, hem i bodaon long wol, long fored blong Lod, mo i bin toktok long fored blong Lod, i talem se: “Olsem wanem nao yu glad blong mi save stanap long fes blong yu, from mi mi wan yang boe nomo, mo evri pipol oli no laekem mi nating from mi no save toktok gud; taswe, ?from wanem nao mi wokman blong yu?”"
                },
                {
                    "number": 32,
                    "text": "Mo Lod i bin talem long Inok: “Yu go mo mekem olsem we mi givim oda long yu blong mekem, mo bae i no gat man i stikim yu. Openem maot blong yu, mo toktok bae i fulap long hem, mo bae mi givim long yu paoa blong toktok, from we evri man i stap long han blong mi, mo bae mi mekem olsem we mi luk se i gud."
                },
                {
                    "number": 33,
                    "text": "Talem long ol pipol ia: ‘Yufala i jusum tedei, blong wok blong Lod God, we i bin mekem yufala.’"
                },
                {
                    "number": 34,
                    "text": "Luk, Spirit blong mi i stap long yu, taswe, evri toktok blong yu, bae mi talem se i tru; mo ol bigfala hil bae oli ronwe long fored blong yu, mo ol reva bae oli jenisim rod blong olgeta; mo bae yu stap wetem mi, mo bae mi stap wetem yu; from hemia, yu wokbaot wetem mi.”"
                },
                {
                    "number": 35,
                    "text": "Mo Lod i bin toktok long Inok, mo i bin talem long hem: “Rabem ae blong yu wetem graon, mo afta, wasem olgeta, mo bambae yu luk. Mo hem i bin mekem.”"
                },
                {
                    "number": 36,
                    "text": "Mo hem i bin luk ol spirit we God i bin krietem; mo hem i bin luk tu ol samting we ae blong bodi blong man i no save luk; mo stat long tetaem ia i go, toktok ia i bin kamaot olbaot long kantri se: “Lod i mekem wan sia i girap blong ol pipol blong hem.”"
                },
                {
                    "number": 37,
                    "text": "Mo i bin hapen se Inok i bin go long kantri, long medel blong ol pipol, i bin stap stanap antap long ol hil mo ol hae ples, mo i bin stap krae long wan voes we i laod, i bin stap testifae agensem ol wok blong olgeta; mo evri man i bin harem nogud from ol toktok we hem i bin talem."
                },
                {
                    "number": 38,
                    "text": "Mo oli bin kam antap long ol hae ples blong harem hem, we i stap talem long ol man we oli lukaot long ol tenet se: “Yufala i stastap long ples ia, mo yufala i mas lukaot long ol tenet, be mifala, bae mifala i go longwe blong luk sia, from se hem i stap talem profesi, mo i gat wan defren kaen samting i stap long kantri; wan wael man i kam stap long medel blong yumi.”"
                },
                {
                    "number": 39,
                    "text": "Mo i bin hapen se taem oli harem hem, i no gat man i putum han blong hem antap long man ia; from se fraet i kam long olgeta evriwan we oli bin harem hem; from se hem i stap wokbaot wetem God."
                },
                {
                    "number": 40,
                    "text": "Mo wan narafala man, we nem blong hem i Mahija, i kam long man ia mo i talem long hem se: “Talem stret long mifala se ?huia yu, mo yu yu kam long weaples?”"
                },
                {
                    "number": 41,
                    "text": "Mo man ia i talem long olgeta se: “Mi kam long kantri blong Kenan, graon blong ol papa blong mi, wan graon blong stret mo gud fasin kam kasem tedei. Mo papa blong mi i bin tijim mi long evri wei blong God."
                },
                {
                    "number": 42,
                    "text": "Mo i bin hapen se taem mi bin stap aot long kantri blong Kenan, tru long solwota long Is, mi bin luk wan visen; mo luk gud, mi luk ol heven, mo Lod i bin toktok long mi, mo i bin givim wan oda long mi; taswe, from stamba tingting ia blong obei long komanmen, nao mi talem ol toktok ia.”"
                },
                {
                    "number": 43,
                    "text": "Mo Inok i bin gohed long toktok blong hem, i stap talem: “Lod we i bin toktok long mi, hem i semfala God ia blong heven, mo hem i God blong mi, mo God blong yufala, mo yufala i ol brata blong mi; mo ?from wanem yufala i stap lukluk long ol tingting blong yufalawan nomo, mo yufala i tanem baksaed long God blong heven?”"
                },
                {
                    "number": 44,
                    "text": "Hem i bin mekem ol heven; wol ia i ples we hem i putum leg blong hem antap long hem; mo fandesen blong wol ia, i blong hem. Luk, hem i putum wol ia i stap, mo hem i tekem wan grup blong ol man i kam long wol ia."
                },
                {
                    "number": 45,
                    "text": "Mo ded i bin kam long ol papa blong mifala; be, mifala i save olgeta, mo mifala i no save talem se hemia i no tru, mo faswan long olgeta evriwan, mifala i save, we hem i Adam."
                },
                {
                    "number": 46,
                    "text": "From se wan buk blong histri, mifala i bin raetem, folem paten we fingga blong God i bin givim; mo i stap long stret lanwis blong mifala."
                },
                {
                    "number": 47,
                    "text": "Mo taem Inok i bin talem ol toktok blong God, ol pipol oli bin seksek, mo oli no bin save stap long ples we Inok i stap long hem."
                },
                {
                    "number": 48,
                    "text": "Mo hem i bin talem long olgeta: “From se Adam i bin foldaon, nao yumi stap; mo tru long foldaon blong hem, ded i kam; nao yumi tu, yumi fesem bigfala harem nogud mo trabol.”"
                },
                {
                    "number": 49,
                    "text": "Luk, Setan i bin kam long medel blong ol pikinini blong man, mo i bin temtem olgeta blong oli wosipim hem; mo ol man oli kam man blong folem fasin blong wol, oli gat rabis tingting, mo oli mekem samting olsem devel, mo God i sakemaot olgeta long fes blong olgeta."
                },
                {
                    "number": 50,
                    "text": "Be God i bin mekem ol papa blong mifala oli save se evri man oli mas sakem sin."
                },
                {
                    "number": 51,
                    "text": "Mo hem i bin singaotem papa blong mifala, Adam, long voes blong hem, i talem se: “Mi mi God; mi bin mekem wol, mo ol man bifo oli kam blong gat wan bodi blong mit mo bun.”"
                },
                {
                    "number": 52,
                    "text": "Mo God i bin talem tu long hem se: “Sapos yu tanem yu long mi, mo lisin gud long voes blong mi, mo biliv, mo sakem sin from evri fasin blong brekem loa, mo kasem baptaes, insaed long wota, long nem blong Wan Stret Pikinini Ia Nomo blong mi, we i fulap long gladhat mo trutok, we hem i Jisas Kraes, nem ia nomo we bae i kamaot andanit long heven, we tru long hem fasin blong sevem man bae i kam long ol pikinini blong ol man, nao bae yu kasem presen we i Tabu Spirit, mo askem evri samting long nem blong hem, mo wanem samting we bae yu askem, bae hem i givim long yu.”"
                },
                {
                    "number": 53,
                    "text": "Mo papa blong mifala, Adam, i bin toktok long Lod, mo i bin talem: ?From wanem nao man i mas sakem sin mo kasem baptaes insaed long wota? Mo Lod i bin talem long Adam: “Luk, mi bin fogivim yu long ol fasin we yu bin brekem loa insaed long Garen blong Iden.”"
                },
                {
                    "number": 54,
                    "text": "Stat long tetaem ia i go, toktok ia i bin go long medel blong ol pipol, se Pikinini blong God i bin pem praes from fasfala rong, mo tru long hemia, ol sin blong ol papa mo mama i no save stap antap long hed blong ol pikinini blong olgeta, from se oli fri long sin stat long stat blong wol."
                },
                {
                    "number": 55,
                    "text": "Mo Lod i bin toktok long Adam, i talem se: From se ol pikinini blong yu oli bon long sin blong wol, nao, taem oli stat blong groap, sin i bon insaed long hat blong olgeta, mo oli testem samting we i konkon blong mekem se oli save glad long wanem we i gud."
                },
                {
                    "number": 56,
                    "text": "Mo God i givim long olgeta blong save wanem samting i gud mo wanem samting i nogud; taswe, oli fri blong mekem samting blong olgetawan nomo, mo mi bin givim wan narafala loa mo komanmen long yu."
                },
                {
                    "number": 57,
                    "text": "Taswe, yu mas tijim samting ia long ol pikinini blong yu; se evri man, long evri ples, oli mas sakem sin, sapos no, i no gat wei we bae oli save kasem kingdom blong God, from se i no gat samting we i no klin we i save stap long ples ia, o stap long ples we God i stap long hem; from we, long lanwis blong Adam, Man blong Tabu Fasin, hemia nem blong hem, mo nem blong Wan Stret Pikinini ia nomo blong hem i Pikinini blong Man, we i Jisas Kraes, wan Jaj we i stret mo gud, we bae i kam long medel blong taem."
                },
                {
                    "number": 58,
                    "text": "From hemia, mi givim wan komanmen long yu, blong yu tijim olgeta samting long ol pikinini blong yu, mo yu no holemtaet wan samting, mo bae yu stap talem:"
                },
                {
                    "number": 59,
                    "text": "Se, from fasin blong brekem loa, nao foldaon i kam; mo foldaon ia i mekem ded i kam; mo from se oli bon oli kam long wol ia tru long wota, mo blad, mo spirit, we mi mi mekem, mo olsem ia nao, aot long das, wan sol i kam laef, nao long semfala wei, yufala i mas bon bakegen insaed long kingdom blong heven, tru long wota, mo Spirit, blong kam klin tru long blad, we i blad blong Wan Stret Pikinini Ia Nomo blong mi; blong yufala i kam tabu mo fri long evri sin, mo blong yufala i stap glad long ol toktok blong laef we i no save finis long wol ia, mo stap glad long laef we i no save finis long wol we i stap kam, we i glori ia we man i no save ded."
                },
                {
                    "number": 60,
                    "text": "From we, tru long wota, yufala i obei long komanmen; tru long Spirit, yufala i kam blong no gat rong, mo tru long blad, yufala i kam blong kam tabu;"
                },
                {
                    "number": 61,
                    "text": "From hemia, mi givim blong i stap wetem yufala; rekod blong heven; Spirit blong Givhan; ol trutok blong glori ia we man i no save ded, we bae oli givim pis; trutok long saed blong evri samting; samting ia we i givim laef long evri samting, we i mekem evri samting i laef; samting ia we i save evri samting, mo i gat evri paoa folem waes tingting, sore, trutok, jastis, mo jajmen."
                },
                {
                    "number": 62,
                    "text": "Mo nao, luk, mi talem long yu: “Hemia nao plan blong fasin blong sevem man we i blong evri man, tru long blad blong Wan Stret Pikinini Ia Nomo blong mi, we bambae i kam long medel blong taem.”"
                },
                {
                    "number": 63,
                    "text": "Mo luk, evri samting i ripresentem wan samting, mo evri samting, mi bin krietem mo oli stap blong testifae abaot mi, tugeta, ol samting we oli blong laef ia, mo ol samting we oli blong spirit; ol samting we oli stap long heven antap, mo ol samting we oli stap antap long graon, mo ol samting we oli stap insaed long graon, mo ol samting we oli stap andanit long graon, tugeta antap mo andanit: evri samting oli stap testifae abaot mi."
                },
                {
                    "number": 64,
                    "text": "Mo i bin hapen se, taem Lod i bin toktok finis wetem Adam, papa blong yumi, nao Adam i bin krae long Lod, mo Spirit blong Lod i tekemaot hem, mo i tekem hem i go insaed long wota, mo i stap andanit long wota, mo i tekem hem i kamaot long wota."
                },
                {
                    "number": 65,
                    "text": "Mo olsem ia nao hem i bin kasem baptaes, mo Spirit blong God i kamdaon long hem, mo olsem ia nao hem i bon long saed blong Spirit, mo man we i stap insaed long hem i kam laef."
                },
                {
                    "number": 66,
                    "text": "Mo hem i bin harem wan voes we i kamaot long heven we i stap talem se: “Yu yu kasem baptaes wetem faea, mo wetem Tabu Spirit. Hemia witnes blong Papa, mo blong Pikinini, stat long taem naoia i go mo blong oltaem;"
                },
                {
                    "number": 67,
                    "text": "Mo yu yu blong oda ia blong hem we i bin stap we hem i no gat stat blong ol dei mo en blong ol yia, stat long ful taem we i no save finis i go kasem ful taem we i no save finis."
                },
                {
                    "number": 68,
                    "text": "Luk, yu yu wan wetem mi, wan pikinini blong God; mo olsem ia nao evriwan i save kam ol boe blong mi. Amen.”"
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Moses 7",
            "data_type": "chapter",
            "chapter_name": "Japta 7",
            "chapter_summary": [
                "Inok i tijim, i lidim ol pipol, i muvum ol bigfala hil—Inok i stanemap bigtaon blong Saeon—Inok i luk finis we Pikinini blong Man bae i kam, sakrifaes blong Hem blong pem praes, mo taem ol Sent oli laef bakegen long ded—Hem i luk finis Taem we oli Putumbak Gospel, Taem evriwan I Kam Tugeta Wanples, Seken Kaming, mo taem Saeon i kambak."
            ],
            "subtitle": [
                "(Disemba 1830)"
            ],
            "verses": [
                {
                    "number": 1,
                    "text": "Mo i bin hapen se Inok i bin gohed long toktok blong hem, i stap talem se: “Luk, papa blong yumi, Adam, i bin tijim olgeta samting ia, mo plante oli bin biliv mo oli bin kam ol boe blong God; mo plante oli no bin biliv, mo oli bin ded wetem ol sin blong olgeta, mo oli stap wet wetem fraet, wetem bigfala harem nogud, long bigfala faea blong kros blong God, blong i kapsaet antap long olgeta.”"
                },
                {
                    "number": 2,
                    "text": "Mo stat long taem ia i go, Inok i stat blong profesae, i stap talem long ol pipol se: “Taem mi bin stap wokbaot, mo mi bin stanap long ples ia, Mahuja, mo mi bin krae long Lod, nao wan voes i kamaot long heven i stap talem se—‘Yu jenisim rod blong yu, mo yu go long hil Simeon.’"
                },
                {
                    "number": 3,
                    "text": "Mo i bin hapen se mi bin jenisim rod mo mi bin go antap long hil; mo taem mi bin stap stanap antap long hil, mi bin luk ol heven oli open, mo ol klos blong glori oli kavremap mi;"
                },
                {
                    "number": 4,
                    "text": "Mo mi bin luk Lod; mo hem i bin stanap long fored blong fes blong mi, mo hem i toktok wetem mi, semmak olsem wan man i stap toktok wetem wan narafala man, we fes blong hem i fesem fes blong mi; mo hem i talem long mi: ‘Luk, mo bae mi soemaot wol long yu, wol blong plante jeneresen we bae oli kam yet.’"
                },
                {
                    "number": 5,
                    "text": "Mo i bin hapen se mi bin luk insaed long vale blong Sum, mo mi luk gud, wan bigfala grup blong ol pipol i bin stap insaed long ol tenet, we oli ol pipol blong Sum.”"
                },
                {
                    "number": 6,
                    "text": "Mo bakegen, Lod i talem long mi: “Luk;” mo mi bin luk i go long Not, mo mi bin luk ol pipol blong Kenahan, we oli bin stap insaed long ol tenet."
                },
                {
                    "number": 7,
                    "text": "Mo Lod i talem long mi: “Yu talem ol profesi;” mi bin talem ol profesi, mi talem se: “Luk ol pipol blong Kenahan, we namba blong olgeta i bigwan, bae oli go laen long faet agensem ol pipol blong Sum, mo bae oli kilimded olgeta mekem se bae oli ded evriwan; mo ol pipol blong Kenahan bae oli seraotem olgeta oli go olbaot long kantri ia, mo kantri ia bae i drae mo i no tekem frut, mo bae i no gat wan narafala pipol we bae i stap long ples ia, be ol pipol blong Kenahan nomo;”"
                },
                {
                    "number": 8,
                    "text": "From luk, Lod bae i sakem wan strong nogud tok long graon ia se bae ples i hot tumas, mo graon ia bae i drae gogo i stap blong oltaem; mo wan blak kala i kam long skin blong evri pikinini blong Kenahan, mekem se evri pipol oli no laekem olgeta."
                },
                {
                    "number": 9,
                    "text": "Mo i bin hapen se Lod i talem long mi: “Luk;” mo mi bin luk, mo mi bin luk kantri blong Saron, mo kantri blong Inok, mo kantri blong Omna, mo kantri blong Hinae, mo kantri blong Sem, mo kantri blong Hana, mo kantri blong Hananiha, mo evri pipol we oli stap laef long ol ples ia;"
                },
                {
                    "number": 10,
                    "text": "Mo Lod i talem long mi se: “Yu go luk ol pipol ia, mo talem long olgeta se—‘Yufala i sakem sin,’ nogud mi kam mo sakem wan strong nogud tok long olgeta, mo oli ded.”"
                },
                {
                    "number": 11,
                    "text": "Mo hem bin givim wan komanmen long mi, se bae mi mekem baptaes long nem blong Papa, mo long nem blong Pikinini, we i fulap long gladhat mo trutok, mo long nem blong Tabu Spirit, we i stap testifae long saed blong Papa mo Pikinini."
                },
                {
                    "number": 12,
                    "text": "Mo i bin hapen se Inok i bin gohed blong singaot long evri pipol blong oli sakem sin, be i no long ol pipol blong Kenahan;"
                },
                {
                    "number": 13,
                    "text": "Mo fet blong Inok i bin bigwan, mekem se hem i bin lidim ol pipol blong God, mo ol enemi blong olgeta oli bin kam blong faet agensem olgeta; mo hem i bin talem toktok blong Lod, mo graon i bin seksek, mo ol bigfala hil oli bin ronwe folem oda blong hem; mo ol reva blong wota oli jenisim rod blong olgeta; mo singaot blong ol laeon, man i save harem long waelples; mo evri nesen oli bin fraet tumas, from se toktok blong Inok i gat bigfala paoa, mo paoa blong lanwis we God i bin givim long hem i bin strong tumas."
                },
                {
                    "number": 14,
                    "text": "Wan graon i bin kamaot aot long dip ples blong solwota, mo fraet blong ol enemi blong pipol blong God i bin bigwan tumas, nao oli bin ronwe mo oli bin stanap longlongwe, mo oli bin go long graon ia we i bin kamaot aot long dip ples blong solwota."
                },
                {
                    "number": 15,
                    "text": "Mo ol bigfala man we oli dabolbun blong graon ia, olgeta tu, oli bin stanap longlongwe; mo wan strong nogud tok i bin go raon agensem evri pipol we i bin faet agensem God;"
                },
                {
                    "number": 16,
                    "text": "Mo stat long tetaem ia i go, i bin gat ol wo mo blad we i bin ron long medel blong olgeta; be Lod i bin kam mo i bin stap wetem ol pipol blong hem, mo oli bin stap long stret mo gud fasin."
                },
                {
                    "number": 17,
                    "text": "Mo respek long Lod i bin stap long evri nesen, from glori blong Lod, we i bin stap long ol pipol blong hem, i bin bigwan. Mo Lod i bin blesem kantri ia, mo pipol ia i bin kasem blesing antap long ol bigfala hil, mo antap long ol hae ples, mo i bin gro gud."
                },
                {
                    "number": 18,
                    "text": "Mo Lod i bin singaotem pipol blong hem, Saeon, from se oli bin gat wan hat mo wan maen, mo oli bin stap laef long stret mo gud fasin; mo i no bin gat puaman long medel blong olgeta."
                },
                {
                    "number": 19,
                    "text": "Mo Inok i bin gohed blong prij wetem stret mo gud fasin long ol pipol blong God. Mo i bin hapen se long ol taem blong hem, hem i bin bildim wan bigtaon we oli singaotem Bigtaon blong Tabu Fasin, we i Saeon."
                },
                {
                    "number": 20,
                    "text": "Mo i bin hapen se Inok i bin toktok wetem Lod; mo hem i bin talem long Lod: “I tru, Saeon bae i stap sef blong oltaem.” Be Lod i talem long Inok se: “Mi bin blesem Saeon, be namba blong ol pipol we i bin stap, mi bin sakem wan strong nogud tok long olgeta.”"
                },
                {
                    "number": 21,
                    "text": "Mo i bin hapen se Lod i bin soem long Inok evri pipol we oli stap laef long wol; mo hem i bin luk, mo i luk gud, Saeon, afta sam taem, we Lod i tekem hem i go insaed long heven. Mo Lod i bin talem long Inok: “Luk, ples we bae mi stap long hem blong oltaem.”"
                },
                {
                    "number": 22,
                    "text": "Mo Inok i bin luk tu namba blong ol pipol we i bin stap, we oli bin ol boe blong Adam; mo oli bin kamkamaot long evri laen blong Adam, be i no aot long laen blong Ken, from we laen blong Ken i bin blak, mo i no bin gat ples long medel blong olgeta."
                },
                {
                    "number": 23,
                    "text": "Mo afta we Lod i tekem Saeon i go antap long heven, Inok i bin luk, mo i luk gud, evri nesen blong wol ia, oli bin stap long fored blong hem;"
                },
                {
                    "number": 24,
                    "text": "Mo wan jeneresen i kam folem wetem wan narafala jeneresen; mo Inok i bin stap antap mo hae antap, we i bin stap kolosap gud long Papa, mo long Pikinini blong Man; mo luk, paoa blong Setan i bin stap long ful fes blong wol."
                },
                {
                    "number": 25,
                    "text": "Mo hem i bin luk ol enjel oli stap kamdaon aot long heven; mo hem i bin harem wan voes we i laod we i stap talem: “Sore tumas, sore tumas long ol pipol we oli stap laef long wol.”"
                },
                {
                    "number": 26,
                    "text": "Mo hem i bin luk Setan; mo hem i bin holem wan bigfala jen long han blong hem, mo jen ia i blokem fes blong wol wetem tudak; mo hem i bin luk i go antap mo i bin laf, mo ol enjel blong hem oli bin stap glad."
                },
                {
                    "number": 27,
                    "text": "Mo Inok i bin luk ol enjel oli stap kamdaon aot long heven, oli stap testifae abaot Papa mo Pikinini; mo Tabu Spirit i bin stap long plante man, mo ol paoa blong heven i tekem olgeta i go insaed long Saeon."
                },
                {
                    "number": 28,
                    "text": "Mo i bin hapen se God blong heven i bin lukluk long namba blong ol pipol we oli bin stap, mo hem i bin krae; mo Inok i bin testifae long hemia, i talem se: “?Olsem wanem nao i save hapen se ol heven oli krae, mo wota blong ae i ron olsem ren i stap foldaon antap long ol bigfala hil?”"
                },
                {
                    "number": 29,
                    "text": "Mo Inok i bin talem long Lod se: “?Olsem wanem nao i save hapen se yu save krae, from se yu yu tabu, mo yu stastap long ful taem we i no save finis i go kasem ful taem we i no save finis?"
                },
                {
                    "number": 30,
                    "text": "Mo sapos i posibol blong man i save kaontem namba blong ol smol pis blong wol, yes, ol milian wol olsem hemia, bae hemia tu i no stat blong namba blong ol kriesen blong yu; mo ol rido blong yu oli hang yet i stap be yu yu stap long ples ia yet, mo hat blong yu i stap long ples ia; mo yu yu gat stret fasin; yu yu gat sore mo yu yu gat kaen fasin blong oltaem;"
                },
                {
                    "number": 31,
                    "text": "Mo yu yu bin tekem Saeon i kam kolosap gud long yu; yu tekem Saeon aot long evri kriesen, aot long ful taem we i no save finis i go kasem ful taem we i no save finis; mo i no gat nara samting, be pis, jastis, mo trutok i stap long ples blong jea blong yu; mo sore bae i stap long fored blong fes blong yu mo i no gat en; ?olsem wanem nao i save hapen se yu yu krae?”"
                },
                {
                    "number": 32,
                    "text": "Mo Lod i bin talem long Inok se: “Luk olgeta brata blong yu; oli wanem we mi wokem long han blong mi, mo mi givim save blong olgeta long dei ia we mi bin krietem olgeta; mo insaed long Garen blong Iden, mi givim long man fridom blong hem blong mekem joes;"
                },
                {
                    "number": 33,
                    "text": "Mo mi bin talem long ol brata blong yu, mo mi bin givim komanmen long olgeta tu, se oli mas lavlavem olgeta bakegen, mo se bae oli mas jusum mi, Papa blong olgeta; be luk, oli no gat lav, mo oli no laekem nating stret bladlaen blong olgeta;"
                },
                {
                    "number": 34,
                    "text": "Mo faea blong kros blong mi i girap agensem olgeta; mo from mi no glad nating, bae mi sendem ol bigfala wota i ron antap long olgeta, from strongfala kros blong mi i girap agensem olgeta."
                },
                {
                    "number": 35,
                    "text": "Luk, mi mi God; Man blong Tabu Fasin i nem blong mi; Man blong Advaes i nem blong mi; We I No Gat En, mo We I No Save Finis i nem blong mi tu."
                },
                {
                    "number": 36,
                    "text": "Taswe, mi save stretem ol han blong mi i go mo holem evri kriesen we mi bin mekem; mo ae blong mi i save lukluk tru olgeta tu, mo long medel blong evri samting we mi bin wokem wetem ol han blong mi, i no gat wan bigfala fasin nogud olsem hemia we i stap long medel blong ol brata blong yu."
                },
                {
                    "number": 37,
                    "text": "Be luk, sin blong olgeta bae i stap antap long hed blong ol papa blong olgeta; Setan bae i papa blong olgeta, mo harem nogud bae i fiuja blong olgeta; mo evriwan long ol heven bae oli krae from olgeta, we oli wanem we mi wokem long ol han blong mi; taswe, ?olsem wanem? ?Bae ol heven oli no save krae taem bae oli luk se olgeta ia bae oli safa?"
                },
                {
                    "number": 38,
                    "text": "Be luk, olgeta ia we ae blong yu i bin lukluk olgeta, bae oli ded long ol bigfala wota; mo luk, bambae mi sarem olgeta; wan kalabus ia, mi bin mekem rere i stap blong olgeta."
                },
                {
                    "number": 39,
                    "text": "Mo hem we mi bin jusum hem, i bin krae long fes blong mi. Taswe, hem i bin safa from ol sin blong olgeta; sapos oli sakem sin blong olgeta long taem ia we Hem we mi bin Jusum bae i kambak long mi, be kasem dei ia, bae oli stap harem nogud nomo;"
                },
                {
                    "number": 40,
                    "text": "Taswe, from hemia nao bae ol heven oli krae, yes, wetem evri samting we mi bin wokem long ol han blong mi.”"
                },
                {
                    "number": 41,
                    "text": "Mo i bin hapen se Lod i bin toktok long Inok, mo i bin talem long Inok long saed blong evri samting we ol pikinini blong ol man oli stap mekem; taswe, Inok i bin save, mo i bin lukluk long fasin nogud blong olgeta, mo long harem nogud blong olgeta, mo i bin krae, mo i bin stretem han blong hem, mo hat blong hem i bin solap gogo i bigwan olsem taem we i no save finis; mo ol insaed blong hem oli fulap long sore; mo evri taem we i no save finis i bin seksek."
                },
                {
                    "number": 42,
                    "text": "Mo Inok i bin luk Noa tu, wetem famli blong hem; se Lod bae i lukaotem gud laen blong evri boe blong Noa wetem wan gud laef long wol ia;"
                },
                {
                    "number": 43,
                    "text": "Taswe, Inok i bin luk we Noa i bin bildim wan bigfala sip; mo Lod i bin glad long hem, mo i bin holem bigfala sip ia long han blong hem; be long namba blong olgeta we oli nogud we oli bin stap, ol bigfala wota oli bin kam mo i bin solemdaon olgeta."
                },
                {
                    "number": 44,
                    "text": "Mo taem Inok i bin luk hemia, bigfala konkon i kam long sol blong hem, mo hem i bin krae from ol brata blong hem, mo i bin talem long ol heven: “Bae i no gat wan samting bae i mekem mi harem gud;” be Lod i bin talem long Inok: “Leftemap hat blong yu, mo stap glad; mo luk.”"
                },
                {
                    "number": 45,
                    "text": "Mo i bin hapen se Inok i bin luk; mo stat long taem blong Noa, hem i bin luk evri famli blong wol; mo hem i bin krae long Lod, i talem se: “?Wetaem nao dei blong Lod bae i kam? ?Wetaem nao bae blad blong Stret mo Gud Man bae i ron, blong mekem se evriwan long olgeta we oli stap krae ia, bae oli kam tabu mo kasem laef we i no save finis?”"
                },
                {
                    "number": 46,
                    "text": "Mo Lod i bin talem: “Bae i hapen long medel blong taem, long ol taem blong fasin nogud mo fasin blong wantem stap givimbak.”"
                },
                {
                    "number": 47,
                    "text": "Mo luk, Inok i bin luk dei we Pikinini blong Man i kam, long mit mo bun; mo sol blong hem i bin stap glad, i talem se: “Oli leftemap Stret mo Gud Man, mo oli kilimded Smol Sipsip stat long stat blong wol; mo tru long fet, mi stap kolosap gud long Papa, mo luk, Saeon i stap wetem mi.”"
                },
                {
                    "number": 48,
                    "text": "Mo i bin hapen se Inok i bin lukluk i go long wol; mo hem i bin harem wan voes we i kamaot long ol insaed blong wol ia, we i stap talem se: “Sore tumas, sore tumas long mi, mama blong ol man; mi mi harem nogud, mi mi taed, from ol fasin nogud blong ol pikinini blong mi. ?Wetaem nao bae mi spel, mo bae mi kam klin long ol doti we oli kamaot long mi? ?Wetaem bae Krieta blong mi bae i mekem mi mi tabu, blong mi save spel, mo stret mo gud fasin i stap blong smol taem long fes blong mi?”"
                },
                {
                    "number": 49,
                    "text": "Mo taem Inok i bin harem wol i stap krae, hem i bin krae, mo hem i singaot i go long Lod, i talem se: “O Lod. ?Yu bae yu no gat lav mo sore long wol ia? ?Bae yu yu no blesem ol pikinini blong Noa?”"
                },
                {
                    "number": 50,
                    "text": "Mo i bin hapen se Inok i bin gohed long krae blong hem long Lod, i talem se: “Mi askem yu, O Lod, long nem blong Wan Stret Pikinini Ia Nomo blong yu, we i Jisas Kraes, se bae yu gat sore long Noa mo laen blong hem, blong mekem se i nomo gat ol bigfala wota we bae i kavremap wol ia.”"
                },
                {
                    "number": 51,
                    "text": "Mo Lod i no save holemtaet hemwan; mo hem i bin mekem wan kavenan wetem Inok, mo i bin promes long hem wetem wan strong promes, se bae hem i holemtaet ol bigfala wota; se bae hem i toktok wetem ol pikinini blong Noa;"
                },
                {
                    "number": 52,
                    "text": "Mo hem i bin sendemaot wan toktok we oli no save jenisim, se bae smol haf blong laen blong Inok, oltaem bae i stap long medel blong evri nesen, long taem we wol bae i stap;"
                },
                {
                    "number": 53,
                    "text": "Mo Lod i bin talem: “Mi blesem laen blong hem we bae Mesaea i kam tru long hem; from hem i bin talem—Mi mi Mesaea, King blong Saeon, Strong Ston blong Heven, we i bigwan olsem taem we i no save finis; huia i kam insaed, tru long get, mo i klaem i kam antap, tru long mi, bae i neva foldaon; taswe, mi blesem olgeta ia we mi jes tokbaot olgeta, from se bae oli kam wetem ol singsing blong wan glad we i no gat en.”"
                },
                {
                    "number": 54,
                    "text": "Mo i bin hapen se Inok i bin krae long Lod, i talem se: “Taem we Pikinini blong Man bae i kam long mit mo bun, ?bae wol i spel? Mi askem yu, Papa, blong yu soem olgeta samting ia long mi.”"
                },
                {
                    "number": 55,
                    "text": "Mo Lod i bin talem long Inok: “Luk, mo hem i bin lukluk i go, mo hem i bin luk Pikinini blong Man we oli leftemap hem antap long kros, folem fasin blong ol man;”"
                },
                {
                    "number": 56,
                    "text": "Mo hem i bin harem wan voes we i laod; mo wan vel i kavremap ol heven; mo evri kriesen blong God oli bin stap krae; mo wol i krae from i harem nogud; mo ol strong ston oli bin brok; mo evri sent oli bin girap, mo oli kasem wan hat blong king wetem glori long raet han saed blong Pikinini blong Man;"
                },
                {
                    "number": 57,
                    "text": "Mo evri spirit we oli bin stap long kalabus oli bin kam fored, mo oli bin stanap long raet han saed blong God, mo haf we i stap, oli stap long jen blong tudak kasem taem blong jajmen blong bigfala dei ia."
                },
                {
                    "number": 58,
                    "text": "Mo bakegen, Inok i bin krae, mo i bin singaot i go long Lod, i talem se: “?Wetaem bae wol i spel?”"
                },
                {
                    "number": 59,
                    "text": "Mo Inok i bin luk Pikinini blong Man i bin gobak long Papa; mo Inok i askem long Lod i talem se: “Bae yu Lod, ?yu no kambak bakegen long wol? From we yu yu God, mo mi mi save yu, mo yu yu bin mekem wan promes long mi, mo yu yu bin givim wan komanmen long mi, se bae mi askem yu long nem blong Wan Stret Pikinini Ia Nomo blong yu; mo yu nao yu bin mekem mi, mo yu bin givim mi wan raet long jea blong yu, i no tru long miwan nomo, be tru long gladhat blong yu; taswe, mi askem yu, Lod, ?sapos bae yu kambak bakegen long wol o no?”"
                },
                {
                    "number": 60,
                    "text": "Mo Lod i bin talem long Inok: “Semmak olsem we mi laef, semmak, bae mi kam long ol las dei, long ol taem blong fasin nogud mo fasin blong stap givimbak, blong mekem strong promes we mi bin mekem long yu i hapen, promes ia long saed blong ol pikinini blong Noa;"
                },
                {
                    "number": 61,
                    "text": "Mo dei bae i kam we bae wol i spel, be bifo dei ia, ol heven bae oli kam tudak, mo wan vel blong tudak bae i kavremap wol; mo ol heven bae oli seksek, mo wol tu; mo bigfala hadtaem bae i kam long medel blong ol pikinini blong ol man, be bae mi mekem ol pipol blong mi oli stap sef;"
                },
                {
                    "number": 62,
                    "text": "Mo stret mo gud fasin, bae mi sendem i kamdaon aot long heven; mo bae mi sendem trutok i go long wol, blong testifae abaot Wan Stret Pikinini Ia Nomo blong mi; taem we hem i bin laef bakegen long ded; yes, mo tu, taem we evri man bae i laef bakegen long ded; mo bae mi mekem stret mo gud fasin mo trutok bae i swipim wol olsem wan bigfala wota, blong karem i kam wanples, olgeta we mi jusum aot long ol fo pat blong wol ia, i go long wan ples we bae mi mekem rere, wan Tabu Bigtaon, blong mekem se ol pipol blong mi oli save rere, mo oli stap wet from taem ia we bae mi kam; from tabenakol blong mi bae i stap ia, mo bae mi singaotem Saeon, wan Niu Jerusalem.”"
                },
                {
                    "number": 63,
                    "text": "Mo Lod i bin talem long Inok: “Nao long tetaem ia bae yu mitim olgeta, yu mo ful bigtaon blong yu, mo bae yumi tekem olgeta oli kam kolosap gud long yumi, mo bae oli luk yumi; mo bae yumi putum han blong yumi raon long nek blong olgeta, mo bae oli putum han blong olgeta raon long nek blong yumi, mo bae yumi kisim yumi;"
                },
                {
                    "number": 64,
                    "text": "Mo hemia i ples we bae mi stap long hem, mo bae hem i Saeon, we bae i defren long evri kriesen we mi bin mekem; mo blong wan taem blong wan taosen yia, bae wol i spel.”"
                },
                {
                    "number": 65,
                    "text": "Mo i bin hapen se Inok i bin luk dei we Pikinini blong Man bae i kam, long ol las dei, blong hem i stap long wol wetem stret mo gud fasin blong wan taem blong wan taosen yia;"
                },
                {
                    "number": 66,
                    "text": "Be bifo long dei ia, hem i bin luk ol bigfala hadtaem long medel blong ol nogud man; mo hem i bin luk solwota tu, se i stap muvmuv, mo hat blong man i nomo strong, mo oli bin stap wet wetem fraet long ol jajmen blong God we I Gat Olgeta Paoa, we bae i kam long ol nogud man."
                },
                {
                    "number": 67,
                    "text": "Mo Lod i bin soem evri samting ia long Inok, i gogo kasem en blong wol; mo hem i bin luk dei blong ol stret mo gud man, aoa blong taem blong pemaot olgeta, mo hem i kasem wan glad we i fulwan;"
                },
                {
                    "number": 68,
                    "text": "Mo namba blong evri dei blong Saeon, long ol taem blong Inok, i bin tri handred mo sikstifaef yia."
                },
                {
                    "number": 69,
                    "text": "Mo Inok mo evriwan long ol pipol blong hem oli bin wokbaot wetem God, mo hem i bin stap long medel long Saeon; mo i bin hapen se Saeon i nomo bin stap long wol, from we God i tekem hem i go kolosap gud long hem; mo stat long tetaem ia i go, toktok ia i stat: Saeon i Ronwe."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Moses 8",
            "data_type": "chapter",
            "chapter_name": "Japta 8",
            "chapter_summary": [
                "Metusela i stap talem profesi—Noa mo ol boe blong hem oli stap prijim gospel—Bigfala fasin nogud i stap rul—Ol pipol oli no stap folem singaot ia long fasin blong sakem sin—God i talemaot wetem atoriti se bae Bigfala Wota i prapa spolem gud evri bodi blong mit mo bun."
            ],
            "subtitle": [
                "(Febwari 1831)"
            ],
            "verses": [
                {
                    "number": 1,
                    "text": "Mo namba blong evri dei blong Inok i bin fo handred mo teti yia."
                },
                {
                    "number": 2,
                    "text": "Mo i bin hapen se God i no bin tekem Metusela, boe blong Inok i go kolosap gud long hem, blong mekem se ol kavenan we Lod i bin mekem wetem Inok, i hapen; from hem i tru we hem i bin mekem kavenan wetem Inok se Noa bae i stap olsem frut blong laen blong hem."
                },
                {
                    "number": 3,
                    "text": "Mo i bin hapen se Metusela i bin talem profesi ia, se aot long laen blong hem, bae evri kingdom blong wol ia (tru long Noa) bae oli kamaot long hem, mo hem i bin givim glori long hemwan."
                },
                {
                    "number": 4,
                    "text": "Mo i bin gat wan taem blong bigfala hadtaem blong kasem kaekae long kantri ia, mo Lod i bin sakem wan strong nogud tok long graon se bae i kasem wan strong nogud tok we i soa, mo plante long ol pipol we oli stap laef long kantri ia oli bin ded."
                },
                {
                    "number": 5,
                    "text": "Mo i bin hapen se Metusela i bin laef wan handred mo eitiseven yia, mo hem i gat Lamek."
                },
                {
                    "number": 6,
                    "text": "Mo afta we hem i bin gat Lamek, Metusela i bin laef seven handred mo eititu yia, mo hem i bin gat ol boe mo ol gel;"
                },
                {
                    "number": 7,
                    "text": "Mo namba blong evri dei blong Metusela i bin naen handred mo sikstinaen yia, mo afta, hem i bin ded."
                },
                {
                    "number": 8,
                    "text": "Mo Lamek i bin laef wan handred mo eititu yia, mo hem i bin gat wan boe,"
                },
                {
                    "number": 9,
                    "text": "Mo hem i bin singaotem nem blong hem Noa, mo i talem se: “Boe ia, bae i givhan long yumi long hadwok mo strong wok blong han blong yumi, from graon ia we Lod i bin sakem strong nogud tok long hem.”"
                },
                {
                    "number": 10,
                    "text": "Mo afta we hem i bin gat Noa, Lamek i bin laef faef handred mo naentifaef yia, mo hem i bin gat ol boe mo ol gel;"
                },
                {
                    "number": 11,
                    "text": "Mo namba blong evri dei blong Lamek i bin seven handred mo seventiseven yia, mo afta, hem i bin ded."
                },
                {
                    "number": 12,
                    "text": "Mo Noa i gat fo handred mo fifti yia, mo hem i gat Jafet; mo fotitu yia afta, hem i bin gat Sem we mama blong hem i semmak long mama blong Jafet, mo taem hem i bin gat faef handred yia, hem i bin gat Ham."
                },
                {
                    "number": 13,
                    "text": "Mo Noa mo ol boe blong hem oli bin lisin gud long Lod, mo oli folem gud Lod, mo oli bin singaotem olgeta ol pikinini blong God."
                },
                {
                    "number": 14,
                    "text": "Mo taem ol man ia oli stat blong gat fulap pikinini long fes blong wol, mo oli bin gat ol gel, ol boe blong ol man ia oli bin luk se ol gel ia oli bin naes tumas, mo oli bin tekem olgeta olsem waef blong olgeta bakegen, olsem we oli bin jusum."
                },
                {
                    "number": 15,
                    "text": "Mo Lod i bin talem long Noa: “Ol gel blong ol boe blong yu oli bin salem olgetawan; from luk, kros blong mi i girap agensem ol pikinini blong ol man ia, from se oli no wantem lisin gud long voes blong mi.”"
                },
                {
                    "number": 16,
                    "text": "Mo i bin hapen se Noa i bin talem profesi, mo i bin tijim ol samting blong God olsem we oli bin stap stat long stat."
                },
                {
                    "number": 17,
                    "text": "Mo Lod i bin talem long Noa: “Spirit blong mi bae i no gohed blong stap oltaem wetem man, from se bae hem i save se evri bodi blong mit mo bun bae i mas ded; be, namba blong ol dei blong hem bae i wan handred mo twante yia; mo sapos ol man oli no sakem sin, bambae mi sendem ol bigfala wota i kam ron antap long olgeta.”"
                },
                {
                    "number": 18,
                    "text": "Mo long tetaem ia, i bin gat ol bigfala man we oli gat dabolbun long wol, mo oli bin wantem blong tekemaot laef blong Noa; be Lod i bin stap wetem Noa, mo paoa blong Lod i bin stap wetem hem."
                },
                {
                    "number": 19,
                    "text": "Mo Lod i bin odenem Noa folem stret oda blong hem, mo i bin givim oda long hem se bae hem i mas go mo talemaot Gospel blong hem long ol pikinini blong ol man, semmak olsem we God i bin givim long Inok."
                },
                {
                    "number": 20,
                    "text": "Mo i bin hapen se Noa i bin talemaot long ol pikinini blong ol man se oli mas sakem sin; be oli no bin lisin gud long ol toktok blong hem;"
                },
                {
                    "number": 21,
                    "text": "Mo tu, afta we oli bin harem hem, oli bin kam long fored blong hem, oli talem se: “Luk, mifala ol pikinini blong God; ?olsem wanem? ?I no mifala ia we i bin tekem ol gel blong ol man i blong mifala bakegen? ?Olsem wanem? ?Mifala i no stap kakae, mo dring, mo maredem woman, mo givim woman long mared? Mo ol waef blong mifala oli bonem ol pikinini blong mifala, mo ol pikinini ia oli ol strong man, we oli olsem ol man blong bifo, we oli ol nambawan man.” Mo oli no bin lisin gud long ol toktok blong Noa."
                },
                {
                    "number": 22,
                    "text": "Mo God i bin luk se fasin nogud blong ol man i bin kam bigwan long wol; mo evri man i stap mekem tingting blong hem i flae long ol krangke tingting blong hat blong hem, we oli mekemap, we oli nogud oltaem."
                },
                {
                    "number": 23,
                    "text": "Mo i bin hapen se Noa i bin gohed blong prij long ol pipol, i stap talem se: “Lisin gud, mo folem gud ol toktok blong mi;"
                },
                {
                    "number": 24,
                    "text": "Biliv mo sakem ol sin blong yufala, mo kasem baptaes long nem blong Jisas Kraes, Pikinini blong God, semmak olsem ol papa blong yumi, mo bambae yufala i kasem Tabu Spirit, blong Tabu Spirit i soemaot evri samting long yufala; mo sapos yufala i no mekem hemia, ol bigfala wota bae oli kam antap mo ron antap long yufala;” be, oli no bin mekem folem."
                },
                {
                    "number": 25,
                    "text": "Mo Noa i bin harem nogud, mo hat blong hem i bin soa se Lod i bin mekem man long wol ia, mo hat blong hem i bin trabol tumas."
                },
                {
                    "number": 26,
                    "text": "Mo Lod i bin talem: “Bae mi prapa spolem gud man we mi bin krietem, aot long fes blong wol, tugeta man mo animol, mo ol animol we oli stap wokbaot long graon, mo ol pijin blong skae; hemia from Noa i harem nogud se mi bin krietem olgeta, mo mi bin mekem olgeta; mo hem i bin askem mi, from oli bin traem blong tekemaot laef blong hem.”"
                },
                {
                    "number": 27,
                    "text": "Mo Noa i kasem gladhat long ae blong Lod; from Noa i bin wan stret man, mo hem i bin stret gud evriwan long jeneresen blong hem; mo hem i bin wokbaot wetem God, semmak olsem ol trifala boe blong hem, Sem, Ham mo Jafet."
                },
                {
                    "number": 28,
                    "text": "Wol i bin nogud long fored blong God, mo i bin fulap long fasin blong faet."
                },
                {
                    "number": 29,
                    "text": "Mo God i bin lukluk i go long wol, mo luk, wol i bin nogud, from se evri bodi blong mit mo bun i bin gat ol nogud rod long wol."
                },
                {
                    "number": 30,
                    "text": "Mo God i bin talem long Noa: En blong evri bodi blong mit mo bun i kam long fored blong mi, from se wol ia i fulap long fasin blong faet, mo luk, bae mi prapa spolem gud evri bodi blong mit mo bun blong oli nomo stap long wol."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Ebraham 1",
            "data_type": "chapter",
            "chapter_name": "Japta 1",
            "chapter_summary": [
                "Ebraham i stap lukaotem ol blesing blong oda blong petriak—Ol giaman pris long Koldia oli givim hadtaem long Ebraham—Jehova i sevem hem—Ebraham i luklukbak long ol stamba mo gavman blong Ijip."
            ],
            "book_title": "Buk blong Ebraham",
            "subtitle": [
                "we Josef Smit i bin transletem aot long Papires (Pepa blong bifo)"
            ],
            "verses": [
                {
                    "number": 1,
                    "text": "Long kantri blong Ol Man Koldia, long ples we ol papa blong mi oli stap long hem, mi, Ebraham, mi bin luk se mi gat nid blong kasem wan narafala ples blong stap long hem;"
                },
                {
                    "number": 2,
                    "text": "Mo, taem mi bin faenem se i gat moa hapines mo pis, mo spel blong mi, nao mi lukaotem ol blesing blong ol papa blong bifo, mo raet ia we oli mas odenem mi long hem blong mi save yusum ol blesing ia; from se miwan, mi wan disaepol blong stret mo gud fasin, mo mi wantem stap olsem wan we i gat bigfala save, mo blong mi stap olsem wan moa bigfala disaepol blong stret mo gud fasin, mo blong mi gat moa save, mo blong mi stap olsem papa blong plante nesen, wan prins blong pis, mo mi wantem blong kasem ol tijing, mo blong holem ol komanmen blong God, nao mi kam olsem wan long ol stretwan we oli gat raet, wan Hae Pris, we mi gat raet ia we i blong ol papa blong mi."
                },
                {
                    "number": 3,
                    "text": "Ol papa blong mi oli bin givim long mi; hem i folem ol papa i kam daon, stat long stat blong taem, yes, we i stat blong stat, o bifo long fandesen blong wol, i kamdaon i kam kasem taem naoia, yes, we i raet blong fasbon, o fas man, we i Adam, o fas papa, i go tru long papa i kam kasem mi."
                },
                {
                    "number": 4,
                    "text": "Mi bin stap lukaotem blong oli putum mi long Prishud, folem toktok we God i bin talem long ol papa long saed blong laen."
                },
                {
                    "number": 5,
                    "text": "Ol papa blong mi, from oli stop blong folem stret mo gud fasin blong olgeta, mo from oli stop blong folem ol tabu komanmen we Lod, God blong olgeta i bin givim long olgeta blong stap wosipim ol god blong olgeta mo olgeta we oli no gat respek long God, nao, oli no wantem nating blong lisin mo mekem folem voes blong mi;"
                },
                {
                    "number": 6,
                    "text": "From se hat blong olgeta i strong blong mekem nogud fasin, mo oli tanem olgeta fulwan long god blong Elkena, mo god blong Lina, mo god blong Mamakra, mo god blong Koras, mo god blong Fero, king blong Ijip;"
                },
                {
                    "number": 7,
                    "text": "From hemia, oli tanem hat blong olgeta i go long fasin blong sakrifaes blong olgeta we oli no gat respek long God mo stap mekem sakrifaes blong ol pikinini blong olgeta i go long aedol ia we oli no save toktok; mo oli no lisin long voes blong mi, be oli strong blong traem tekemaot laef blong mi tru long han blong pris blong Elkena. Pris blong Elkena, hem tu i bin pris blong Fero."
                },
                {
                    "number": 8,
                    "text": "Naoia, long tetaem ia, i bin kastom blong pris blong Fero, king blong Ijip, blong givim olsem ofring i go long ol narafala god, ol man, ol woman, mo ol pikinini antap long olta we oli bin bildim long kantri blong Koldia."
                },
                {
                    "number": 9,
                    "text": "Mo i bin hapen se pris ia i bin mekem wan ofring long god blong Fero, mo tu, long god blong Sagrehel, hemia folem fasin blong Ol Man Ijip. Nao, god blong Sagrehel, hem i san."
                },
                {
                    "number": 10,
                    "text": "Mo pris blong Fero i bin givim wan pikinini, olsem wan ofring blong talem tangkyu, antap long olta we i bin stap kolosap long hil ia we oli singaotem hil blong Potifa, long stat blong flat ples blong Olisem."
                },
                {
                    "number": 11,
                    "text": "Be, pris ia i bin givim tri woman we oli neva go wetem man yet, olsem ofring antap long olta ia long wantaem; mo ol gel ia oli ol gel blong Onita, wan bladlaen blong king we i kamaot stret long laen blong Ham. Hem i bin givim trifala woman ia we oli neva go wetem man yet olsem ofring from klin fasin blong olgeta; olgeta tri ia oli no bin wantem bodaon blong wosipim ol god blong wud, o blong ston, taswe, oli bin kilimded olgeta antap long olta ia, mo oli bin mekem hemia folem fasin blong Ol Man Ijip."
                },
                {
                    "number": 12,
                    "text": "Mo i bin hapen se ol pris oli holem mi wetem fasin blong faet, blong oli kilimded mi tu, semmak olsem we oli bin mekem, antap long olta, wetem ol woman ia we oli neva go wetem man yet; mo blong yufala i save long saed blong olta ia, mi sendem yufala i gobak long pikja we i stap long stat blong histri ia."
                },
                {
                    "number": 13,
                    "text": "Oli bin mekem i olsem wud bed, olsem hemia we oli bin save faenem long medel blong ol man Koldia, mo hem i bin stap long fored blong ol god blong Elkena, Libna, Mamakra, Koras, mo tu, wan god we i olsem hemia blong Fero, king blong Ijip."
                },
                {
                    "number": 14,
                    "text": "Blong yufala i save andastanem long saed blong ol god ia, mi bin givim yufala wan pikja blong olgeta we i stap long ol pikja we oli stap long stat; ol kaen pikja ia, ol man Koldia oli singaotem Ralinos, we i minim pikja raeting."
                },
                {
                    "number": 15,
                    "text": "Mo taem oli bin stap leftemap han blong olgeta antap long mi, blong oli givim mi olsem ofring mo tekemaot laef blong mi, luk, mi bin leftemap voes blong mi i go long Lod, God blong mi, mo Lod i bin lisin gud mo i bin harem, mo i bin fulumap mi wetem visen blong Hem we I Gat Olgeta Paoa, mo enjel we i bin stap wetem God i bin stanap long saed blong mi, mo wantaem nomo, i karemaot ol rop we oli fasem mi;"
                },
                {
                    "number": 16,
                    "text": "Mo voes blong hem i bin talem long mi: “Ebraham, Ebraham, luk, nem blong mi i Jehova, mo mi bin harem yu, mo mi bin kamdaon blong mekem yu fri, mo tekemaot yu i go longwe long haos blong papa blong yu, mo longwe long evri famli blong yu, i go long wan narafala kantri we yu yu no save long hem;"
                },
                {
                    "number": 17,
                    "text": "Hemia, from oli bin tanem hat blong olgeta i gowe long mi, blong oli wosipim god blong Elkena, mo god blong Libna, mo god blong Mamakra, mo god blong Koras, mo god blong Fero, king blong Ijip; from hemia, mi bin kamdaon blong kam agensem olgeta, mo blong kilimded hem we i bin leftemap han blong hem agensem yu, Ebraham, boe blong mi, blong tekemaot laef blong yu."
                },
                {
                    "number": 18,
                    "text": "Luk, bambae mi lidim yu tru long han blong mi, mo bambae mi tekem yu, blong putum long yu nem blong mi, we i Prishud blong papa blong yu, mo paoa blong mi bae i stap wetem yu."
                },
                {
                    "number": 19,
                    "text": "Olsem we i bin hapen long Noa, bae i hapen wetem yu; be tru long seves blong yu, bae oli save nem blong mi long wol blong oltaem, from we mi, mi God blong yu.”"
                },
                {
                    "number": 20,
                    "text": "Luk, Hil blong Potifa i bin stap long kantri blong Uru, long Koldia. Mo Lod i bin brekemdaon olta blong Elkena, mo blong ol god blong kantri ia, mo i prapa spolem gud evriwan olgeta, mo i kilim pris blong hem i ded; mo i bin gat wan bigfala harem sore long Koldia, mo tu, long haos blong Fero, mo Fero i minim king tru long bladlaen blong king."
                },
                {
                    "number": 21,
                    "text": "Nao, king ia blong Ijip i wan we i kamaot long laen blong Ham, mo hem i bon long sem blad ia blong Ol Man Kenahan."
                },
                {
                    "number": 22,
                    "text": "Mo evriwan long Ol Man Ijip oli bin kamaot long laen ia, mo olsem ia nao, blad blong Ol Man Kenahan oli bin sef long kantri ia."
                },
                {
                    "number": 23,
                    "text": "Mo kantri blong Ijip ia, wan woman nao i faenem faswan, we hem i gel blong Ham, mo gel blong Ijiptas, we long lanwis blong Koldia, i minim Ijip, we i minim samting ia we oli blokem;"
                },
                {
                    "number": 24,
                    "text": "Taem woman ia i bin faenem kantri ia, wota i kavremap kantri ia; mo afta, hem i putum ol boe blong hem oli stap long hem; mo olsem ia nao, aot long Ham, laen ia nao i kamaot we i bin holemtaet strong nogud tok we i stap long kantri ia."
                },
                {
                    "number": 25,
                    "text": "Nao, fas gavman blong Ijip, Fero, we i fasbon boe blong Ijiptas, mo gel blong Ham nao tufala i bin stanemap; mo oli bin mekem folem fasin blong gavman blong Ham, we i folem laen blong papa."
                },
                {
                    "number": 26,
                    "text": "Fero, we i bin wan stret mo gud man, i bin stanemap kingdom blong hem mo i bin jajem ol pipol blong hem wetem waes tingting mo stret fasin long evri dei blong laef blong hem, i stap traehad blong folem stret oda we ol papa blong hem oli bin stanemap long ol fas jeneresen, stat long taem blong fas rul blong ol petriak, we i rul blong Adam, mo tu, blong Noa, papa blong hem, we i bin blesem hem wetem ol blesing blong wol ia, mo wetem ol blesing blong waes tingting, be i bin sakem strong nogud tok long hem long saed blong Prishud."
                },
                {
                    "number": 27,
                    "text": "Nao, from Fero i kamaot long laen ia we hem i no save gat raet long Prishud, nomata we ol Fero oli stap klemem raet ia long Noa tru long Ham, from hemia, oli bin lidim papa blong mi i gowe tru long fasin blong olgeta blong wosip long aedol;"
                },
                {
                    "number": 28,
                    "text": "Be bae mi traehad, afta, blong talemaot oda blong ol samting we i bin hapen, stat long miwan i gobak kasem stat blong kriesen, from se ol rekod oli kam long han blong mi, mo mi holem olgeta naoia."
                },
                {
                    "number": 29,
                    "text": "Nao, afta we God i kilim pris blong Elkena blong hem i ded, ol samting we oli bin talemaot long mi long saed blong kantri ia, Koldia, oli bin kamtru; hemia se bae i mas gat wan hadtaem blong kasem kaekae long kantri ia."
                },
                {
                    "number": 30,
                    "text": "Stret folem hemia, wan hadtaem blong kasem kaekae i kavremap ful kantri blong Koldia, mo tingting blong papa blong mi i bin trabol tumas from hadtaem blong kasem kaekae ia, mo hem i bin sakem sin long nogud samting we hem i gat plan from agensem mi, we i blong tekemaot laef blong mi."
                },
                {
                    "number": 31,
                    "text": "Be histri blong ol papa blong mi, we oli ol petriak, long saed blong raet blong Prishud, Lod, God blong mi i bin holemtaet gud i stap long han blong mi; taswe, mi bin holemtaet kasem tedei, save ia long saed blong stat blong kriesen, mo tu, long saed blong ol wol, mo long saed blong ol sta, olsem we God i bin talem long ol papa, mo bae mi traehad blong raetem sam long ol samting ia long histri ia, blong gud blong laen blong mi we bae i kam afta long mi."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Ebraham 2",
            "data_type": "chapter",
            "chapter_name": "Japta 2",
            "chapter_summary": [
                "Ebraham i aot long Uru blong go long Kenan—Jehova i soemaot hemwan long Ebraham long Haran—God i promesem evri blesing blong gospel long laen blong Ebraham, mo i promesem ol blesing long evriwan tru long laen blong Ebraham—Ebraham i go long Kenan, mo afta, long Ijip."
            ],
            "verses": [
                {
                    "number": 1,
                    "text": "Nao, Lod God i bin mekem se hadtaem blong kasem kaekae i kam strong long kantri blong Uru, mekem se Haran, brata blong mi, i bin ded; be Tera, papa blong mi, i bin laef yet mo i stap long kantri blong Uru, long Koldia."
                },
                {
                    "number": 2,
                    "text": "Mo i bin hapen se mi, Ebraham, mi bin tekem Sarae olsem waef blong mi; mo Naho, brata blong mi, i bin tekem Milka olsem waef blong hem, we hem i gel blong Haran."
                },
                {
                    "number": 3,
                    "text": "Nao, Lod i talem long mi se: “Ebraham, yu mas kamaot long kantri blong yu, mo yu mas livim famli blong yu, mo yu mas aot long haos blong papa blong yu, i go long wan kantri we bambae mi soem long yu.”"
                },
                {
                    "number": 4,
                    "text": "From hemia, mi bin aot long kantri blong Uru, blong Koldia, blong go long kantri ia, Kenan; mo bin bin tekem Lot, boe blong brata blong mi mo waef blong hem, mo waef blong mi, Sarae; mo tu, papa blong mi bin folem mi, i go long kantri ia we mifala i bin singaotem Haran."
                },
                {
                    "number": 5,
                    "text": "Mo hadtaem blong kasem kaekae i kamdaon smol; mo papa blong mi i bin stastap long Haran, mo i bin stap ia nomo from se i gat plante grup blong animol long Haran; mo papa blong mi i tanem hem i gobak long fasin blong wosipim ol aedol, from hemia hem i gohed blong stap long Haran."
                },
                {
                    "number": 6,
                    "text": "Be mi, Ebraham, mo Lot, boe blong brata blong mi, mifala i bin prea long Lod, mo Lod i bin soemaot hemwan long mi, mo i bin talem long mi: “Girap, mo tekem Lot wetem yu; from se mi gat wan tingting i stap blong tekemaot yu long Haran, mo blong mekem yu kam wan man blong wok blong mi, we i tekem nem blong mi i go long wan narafala kantri we bambae mi givim long laen blong yu afta long yu, blong hem i holem blong hem gogo i no save finis, taem bae hem i lisin gud long voes blong mi.”"
                },
                {
                    "number": 7,
                    "text": "From se mi mi Lod, God blong yu; mi stastap long heven; wol i ples we mi putum leg blong mi antap long hem; mi stretem han blong mi antap long solwota, mo hem i obei long voes blong mi; mi mekem win mo faea i kam olsem hos wilkat blong mi; mi talem long ol bigfala hil—Yufala i kamaot long ples ia—mo luk, wan waelwin i tekemaot olgeta wantaem, kwiktaem nomo."
                },
                {
                    "number": 8,
                    "text": "Nem blong mi i Jehova, mo mi save en stat long stat finis; from hemia, han blong mi bae i lukaot long yu."
                },
                {
                    "number": 9,
                    "text": "Mo aot long yu, bae mi mekem wan bigfala nesen, mo bae mi blesem yu i bitim mak, mo bae mi mekem nem blong yu i hae long medel blong evri nesen, mo bambae yu stap olsem wan blesing long laen blong yu afta long yu, long wei ia se bae han blong olgeta bae i tekem seves ia mo Prishud ia i go long evri nesen;"
                },
                {
                    "number": 10,
                    "text": "Mo bambae mi blesem olgeta tru long nem blong yu; from se hamas long olgeta we bae oli akseptem Gospel ia, bae mi singaotem olgeta folem nem blong mi, mo bae mi kaontem olgeta olsem laen blong yu, mo bambae oli girap mo blesem yu, olsem papa blong olgeta;"
                },
                {
                    "number": 11,
                    "text": "Mo bambae mi blesem olgeta we bae oli blesem yu, mo bae mi sakem strong nogud tok long olgeta we oli sakem strong nogud tok long yu; tru long yu (hemia, hem i tru long Prishud), mo tru long laen blong yu (hemia Prishud blong yu), from se mi givim long yu wan promes se raet ia bae i gohed tru long yu mo tru long laen blong yu afta long yu (hemia i minim, stret laen, o tru long laen blong ol pikinini), bae evri famli blong wol ia bae i kasem blesing, we oli ol blesing blong Gospel, we oli ol blesing blong fasin blong sevem man, we i laef we i no save finis."
                },
                {
                    "number": 12,
                    "text": "Nao, afta we Lod i bin aot long mi afta we hem i toktok long mi, mo mi nomo luk fes blong hem, mi bin talem insaed long hat blong mi: “Wokman blong yu i bin lukaotem yu wetem strong tingting, mo naoia mi faenem yu;"
                },
                {
                    "number": 13,
                    "text": "Yu yu bin sendem enjel blong yu blong mekem mi mi fri long ol god blong Elkena, mo i gud blong mi lisin gud long voes blong yu; from hemia, letem wokman blong yu i girap mo i aot long pis.”"
                },
                {
                    "number": 14,
                    "text": "Mekem se mi, Ebraham, mi bin aot olsem we Lod i bin talem long mi, mo Lot i kam wetem mi; mo mi, Ebraham, mi bin gat sikstitu yia taem mi bin aot long Haran."
                },
                {
                    "number": 15,
                    "text": "Mo mi bin tekem Sarae, we mi tekem olsem waef blong mi taem mi bin stap long Uru, long Koldia, mo mi tekem Lot, boe blong brata blong mi, mo evri samting we mifala i karem i kam wanples, wetem ol sol we mifala i bin winim long Haran, mo mifala i bin go long rod i go long kantri ia, Kenan, mo mifala i bin stap long ol tenet taem mifala i bin stap long rod blong mifala;"
                },
                {
                    "number": 16,
                    "text": "From hemia, hem we i no save finis i bin protektem mifala, i bin strong ston blong mifala, mo i bin fasin blong sevem mifala long taem we mifala i stap wokbaot stat long Haran, i go tru long Jerson blong go kamaot long kantri ia, Kenan."
                },
                {
                    "number": 17,
                    "text": "Nao mi, Ebraham, mi bin bildim wan olta long kantri ia, Jerson, mo mi bin mekem wan ofring i go long Lod, mo mi bin prea se hadtaem blong kasem kaekae bae i kamaot long haos blong papa blong mi, blong mekem se bae oli no ded."
                },
                {
                    "number": 18,
                    "text": "Mo mifala i bin aot long Jerson i go tru long kantri ia blong go long ples ia, Sekem; hem i bin stap long ol flat ples blong More, mo mifala i go insaed finis long ol boda blong kantri ia blong Ol Man Kenan; mo mi bin mekem wan sakrifaes, long ples ia, long ol flat ples blong More, mo mi bin prea long Lod wetem ful tingting, from se mifala i kam finis insaed long kantri blong nesen ia we i stap wosipim ol aedol."
                },
                {
                    "number": 19,
                    "text": "Mo Lod i bin kamaot long mi, olsem ansa blong prea blong mi, mo i bin talem long mi se: “Long laen blong yu, bambae mi givim kantri ia.”"
                },
                {
                    "number": 20,
                    "text": "Mo mi, Ebraham, mi bin girap long ples ia we mi bin bildim olta long Lod, mo stat long ples ia, mi aot, mi go long bigfala hil long Is blong Betel, mo mi stanemap tenet blong mi long ples ia, wetem Betel long Wes, mo Eae long Is; mo long ples ia, mi bildim wan narafala olta long Lod, mo mi bin prea bakegen long nem blong Lod."
                },
                {
                    "number": 21,
                    "text": "Mo mi, Ebraham, mi gohed long rod blong mi, mi stap gohed i go long Saot; mo hadtaem blong kasem kaekae i bin stap gohed long kantri; mo mi, Ebraham, mi mekem tingting blong mi blong go daon long Ijip, blong stap smol taem long ples ia, from se hadtaem blong kasem kaekae i bin strong tumas."
                },
                {
                    "number": 22,
                    "text": "Mo i bin hapen se taem mi kam kolosap blong go insaed long Ijip, Lod i bin talem long mi: “Luk, Sarae, waef blong yu, i wan naes woman tumas blong stap lukluk;"
                },
                {
                    "number": 23,
                    "text": "From hemia, bambae i kam blong hapen se, taem Ol Man Ijip bae oli luk hem, bae oli talem—Woman ia i waef blong hem; mo bambae oli kilimded yu, be bae oli letem hem i laef; from hemia, yu mas lukaot gud blong mekem olsem ia:"
                },
                {
                    "number": 24,
                    "text": "Hem i mas talem long Ol Man Ijip se hem i sista blong yu, mo bae sol blong yu bae i laef.”"
                },
                {
                    "number": 25,
                    "text": "Mo i bin hapen se mi, Ebraham, mi bin talem long Sarae, waef blong mi, evri samting ia we Lod i bin talem long mi—From hemia, mi askem yu, talem long olgeta se yu yu sista blong mi, blong mekem se i blong gud blong mi, mo sol blong mi bae i laef from givhan blong yu."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Ebraham 3",
            "data_type": "chapter",
            "chapter_name": "Japta 3",
            "chapter_summary": [
                "Ebraham, tru long Yurim mo Tumim, i lanem long saed blong san, mun mo ol sta—Lod i soemaot long hem se ol spirit oli no save finis—Hem i lanem long saed blong laef bifo laef long wol ia, fasin blong odenem man bifo i kam long wol, Kriesen, taem oli bin jusum wan Ridima, mo seken laef blong man."
            ],
            "verses": [
                {
                    "number": 1,
                    "text": "Mo mi, Ebraham, mi bin gat Yurim mo Tumim, we Lod God i bin givim long mi long Uru, long Koldia;"
                },
                {
                    "number": 2,
                    "text": "Mo mi bin luk ol sta, se oli bin bigwan tumas, mo se wan long olgeta i bin stap kolosap long jea blong God; mo i bin gat plante bigfala sta we oli bin stap kolosap long sta ia;"
                },
                {
                    "number": 3,
                    "text": "Mo Lod i bin talem long mi: “Olgeta sta ia, oli olgeta we oli stap lid; mo nem blong bigfala sta ia, hem i Kokob, from se hem i stap kolosap long mi, from se mi mi Lod, God blong yu. Mi bin putum sta ia blong i lidim evriwan we oli blong semfala oda ia we yu yu stanap long hem.”"
                },
                {
                    "number": 4,
                    "text": "Mo Lod i bin talem long mi, tru long Yurim mo Tumim, se Kokob i stap folem wei blong Lod, folem ol taem blong hem mo ol defren taem blong hem, long ol raon we hem i stap tanem hem long hem; se wan raon ia, hem i wan dei long Lod, hemia folem wei blong Lod blong kaontem taem, be hem i wan taosen yia folem fasin blong kaontem taem blong ples ia we yu yu stanap long hem. Hemia nao, fasin blong Lod blong kaontem taem, we i folem fasin blong Kokob blong kaontem taem."
                },
                {
                    "number": 5,
                    "text": "Mo Lod i bin talem long mi: “Wol ia, we laet blong hem i smol, we i smol bitim laet we i rul long dei, we i minim se hem i rul long naet, wol ia i antap o i moa bigwan bitim wol ia we yu yu stanap long hem, hemia long saed blong fasin blong kaontem taem; from se hem i muv slo moa; hemia i stap stret, from se hem i stap antap long wol ia we yu yu stanap long hem, mo from hemia nao, long fasin blong hem blong kaontem taem, namba blong ol dei, mo ol manis, mo ol yia i no bigwan.”"
                },
                {
                    "number": 6,
                    "text": "Mo Lod i bin talem long mi: “Nao, Ebraham, tufala tru samting ia oli stap; luk, ol ae blong yu oli luk hemia; mi givim long yu paoa blong save ol defren taem blong yusum blong kaontem taem, yes, mo taem ia we i stap long wol ia we yu yu stanap long hem, mo taem we i stap blong bigfala laet ia we i blong rul long dei, mo taem we i stap blong smol laet ia we i blong rul long naet."
                },
                {
                    "number": 7,
                    "text": "Nao, taem we i stap blong laet we i moa smol i wan taem we i longfala moa, long saed blong fasin blong hem blong kaontem taem we i bitim fasin blong kaontem taem long wol we yu yu stanap long hem."
                },
                {
                    "number": 8,
                    "text": "Mo long ples we tufala tru samting ia i stap, bae i gat wan narafala tru samting i stap antap long tufala, we hem i we bae i gat wan narafala wol, we fasin blong hem blong kaontem taem i moa longfala;"
                },
                {
                    "number": 9,
                    "text": "Mo olsem ia nao, oltaem bae i gat wan wol, we fasin blong hem blong kaontem taem bae i moa bigwan bitim narafala wol, kasem taem yu kam kolosap long Kokob, we i Kokob ia we i stap folem fasin blong Lod blong kaontem taem; mo Kokob ia i stap kolosap long jea blong God, blong lidim evri narafala wol we oli blong semfala oda blong wol ia we yu yu stanap long hem."
                },
                {
                    "number": 10,
                    "text": "Mo mi givim long yu paoa blong save taem we i stap blong evriwan long ol sta we oli stap blong givim laet, kasem taem yu kam kolosap long jea blong God.”"
                },
                {
                    "number": 11,
                    "text": "Olsem ia nao, mi, Ebraham, mi bin luk fes blong Lod mo toktok stret wetem hem, semmak olsem wan man i stap toktok wetem wan narafala man; mo hem i bin talem long mi long saed blong ol wok we ol han blong hem oli bin wokem;"
                },
                {
                    "number": 12,
                    "text": "Mo hem i bin talem long mi: “Boe blong mi, boe blong mi (mo hem i stretem ol han blong hem), luk, bambae mi soemaot olgeta samting long yu.” Mo hem i putum ol han blong hem antap long ae blong mi, mo mi bin luk olgeta samting ia we han blong hem i bin wokem, we oli plante; mo oli kam plante plante moa long fored blong ae blong mi, mo mi no save luk en blong hem."
                },
                {
                    "number": 13,
                    "text": "Mo hem i bin talem long mi: “Hemia i Sineha,” we hem i san. Mo hem i bin talem long mi: “Hemia Kokob,” we i sta. Mo hem i bin talem long mi: “Hemia Olea,” we i mun. Mo hem i bin talem long mi: “Hemia Kokabim,” we i minim ol sta, o evriwan long ol bigfala laet, we oli stap long open skae blong heven."
                },
                {
                    "number": 14,
                    "text": "Mo i bin naet taem, tetaem ia we Lod i bin talem ol toktok ia long mi: “Bae mi mekem yu gat plante pikinini, yu mo laen blong yu we i kam afta long yu, semmak olsem olgeta wol ia; mo sapos yu save kaontem namba blong asis blong sanbij, bae hemia nao namba blong laen blong yu.”"
                },
                {
                    "number": 15,
                    "text": "Mo Lod i bin talem long mi: “Ebraham, mi soemaot olgeta samting ia long yu bifo yu go long Ijip, blong yu save talemaot evriwan long ol toktok ia."
                },
                {
                    "number": 16,
                    "text": "Sapos i gat tufala tru samting i stap, mo i gat wan i antap moa long narawan, nao bae i gat ol samting we oli moa bigwan antap long tufala; from hemia, Kokob nao i bigwan moa long evri Kokabim we yu yu bin luk, from se hem i stap kolosap moa long mi."
                },
                {
                    "number": 17,
                    "text": "Nao, sapos i gat tufala samting i stap, wan i antap moa long narafalawan, mo mun i stap antap long wol, nao i mas gat wan wol o wan sta we i stap antap long mun; mo i no gat wan samting i stap we Lod, God blong yu bae i no mekem, sapos hem i putum long hat blong hem blong mekem."
                },
                {
                    "number": 18,
                    "text": "Be nomata wanem i stap, hem i bin mekem sta ia we i moa bigwan olgeta. Mo semmak, sapos i gat tufala spirit i stap, mo wan i gat moa waes bitim narafalawan, yet tufala spirit ia, nating we wan i gat moa waes bitim narafalawan, tufala i no gat stat; tufala i bin stap bifo; bae tufala i no gat en; bae tufala i stap afta from se tufala i olam, o i no save finis.”"
                },
                {
                    "number": 19,
                    "text": "Mo Lod i bin talem long mi: “Tufala tru samting ia i stap, se i gat tufala spirit i stap, mo wan i gat moa waes bitim narafalawan; bae i gat wan we i gat moa waes bitim tufala; mi mi Lod, God blong yu, mi mi gat moa waes bitim evriwan long olgeta."
                },
                {
                    "number": 20,
                    "text": "Lod, God blong yu i bin sendem enjel blong hem blong mekem yu yu fri long ol han blong pris blong Elkena."
                },
                {
                    "number": 21,
                    "text": "Mi mi stap long medel blong olgeta evriwan; from hemia, mi kam daon naoia long yu, blong talemaot long yu long saed blong ol wok we han blong mi i bin wokem, we i soem se waes tingting blong mi i bigwan olgeta bitim evriwan, from mi stap rul long ol heven antap, mo long wol we i stap andanit, wetem evri waes tingting mo wetem fasin blong lukaot gud, nao mi rul ova long evriwan long ol spirit we ol ae blong yu oli bin luk stat long stat; mi bin kamdaon, long stat, long medel blong evriwan long ol spirit ia we yu yu bin luk.”"
                },
                {
                    "number": 22,
                    "text": "Nao, Lod i bin soem long mi, Ebraham, ol spirit we hem i bin oganaesem bifo wol i bin stap; mo long medel blong olgeta ia, i bin gat plante long olgeta hae man mo olgeta bigfala man;"
                },
                {
                    "number": 23,
                    "text": "Mo God i bin luk se ol sol ia oli bin gud, mo hem i bin stanap long medel blong olgeta, mo hem i bin talem: “Olgeta ia, bae mi mekem oli kam ol man blong mi blong rulum ol pipol;” from se hem i bin stanap long medel blong olgeta ia we oli bin spirit, mo hem i bin luk se oli bin gud. Mo hem i bin talem long mi: “Ebraham, yu yu wan long olgeta; mi mi bin jusum yu bifo yu yu bin bon.”"
                },
                {
                    "number": 24,
                    "text": "Mo long medel blong olgeta, i bin gat wan we i bin stanap, we i olsem God, mo hem i bin talem long olgeta we oli bin stap wetem hem: “Bae yumi godaon, from se i gat ples i stap longwe, mo bae yumi tekem olgeta samting ia, mo bae yumi mekem wan wol we olgeta ia bae oli stap long hem;"
                },
                {
                    "number": 25,
                    "text": "Mo bae yumi testem olgeta long wei ia, blong luk sapos bae oli mekem evri samting we Lod, God blong olgeta bae i givim oda long olgeta;"
                },
                {
                    "number": 26,
                    "text": "Mo olgeta we oli stap fetful long taem blong fasfala laef blong olgeta, bae mi givim moa long olgeta; mo olgeta we oli no stap fetful long taem blong fasfala laef blong olgeta, bae oli no gat glori long semfala kingdom ia wetem olgeta we oli bin stap fetful long taem blong fasfala laef blong olgeta. Mo olgeta we oli stap fetful long taem blong seken laef blong olgeta, bae mi givim moa glori antap long hed blong olgeta blong oltaem mo oltaem.”"
                },
                {
                    "number": 27,
                    "text": "Mo Lod i bin talem: “?Bambae mi sendem huia?” Mo wan, we i semmak long Pikinini blong Man i bin ansa se: “Mi hemia. Yu sendem mi.” Mo wan narawan bakegen i bin ansa mo i bin talem: “Mi hemia. Yu sendem mi.” Mo Lod i bin talem: “Bambae mi sendem faswan i go.”"
                },
                {
                    "number": 28,
                    "text": "Mo sekenwan i bin kros, mo hem i no bin stap fetful long taem blong fasfala laef blong hem; mo long dei ia, plante oli bin folem hem."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Ebraham 4",
            "data_type": "chapter",
            "chapter_name": "Japta 4",
            "chapter_summary": [
                "Ol God oli mekem plan blong kriesen blong wol mo evri kaen laef we bae i stap long hem—Oli putum ol plan blong olgeta from ol sikis dei blong kriesen."
            ],
            "verses": [
                {
                    "number": 1,
                    "text": "Mo afta, Lod i bin talem: “Yufala i kam, yumi godaon.” Mo oli bin godaon long stat, mo olgeta, hemia ol God, oli bin oganaesem mo oli bin mekem ol heven mo wol ia."
                },
                {
                    "number": 2,
                    "text": "Mo wol ia, afta we oli mekem, i bin emti mo i no gat man long hem, from se oli no bin mekem eni samting, be raon wol ia nomo; mo tudak i bin rul long fes blong dip solwota, mo Spirit blong Ol God i bin kavremap fes blong ol wota."
                },
                {
                    "number": 3,
                    "text": "Mo olgeta (ol God) oli bin talem se: “I mas gat laet;” mo i bin gat laet."
                },
                {
                    "number": 4,
                    "text": "Mo olgeta ia (ol God), oli andastanem laet ia, from se hem i saen gud; mo oli bin seraotem laet, o oli bin mekem se i seraot, laet i seraot long tudak."
                },
                {
                    "number": 5,
                    "text": "Mo ol God oli bin singaotem laet ia Dei, mo tudak ia, oli singaotem Naet. Mo i bin hapen se stat long naet i go kasem moning, oli singaotem naet. Mo stat long moning i go kasem naet, oli singaotem dei; mo hemia i faswan, o stat, blong wanem we oli bin singaotem dei mo naet."
                },
                {
                    "number": 6,
                    "text": "Mo ol God oli bin talem tu se: “Bae i gat wan bigfala skae long medel blong ol wota, mo bae i seraotem ol wota antap mo ol wota daon.”"
                },
                {
                    "number": 7,
                    "text": "Mo ol God oli bin givim oda blong bigfala skae i kam, mekem se hem i seraotem ol wota we oli stap andanit long bigfala skae long ol wota we oli stap antap long bigfala skae; mo i bin hapen olsem, olsem we oli bin givim oda from."
                },
                {
                    "number": 8,
                    "text": "Mo ol God oli bin singaotem bigfala skae ia, Heven. Mo i bin hapen se i bin naet go kasem moning, we oli bin singaotem naet; mo i bin hapen se i bin moning i go kasem naet, we oli bin singaotem dei; mo hemia i bin seken taem we oli bin singaotem naet mo dei."
                },
                {
                    "number": 9,
                    "text": "Mo ol God oli bin givim oda mo talem se: “Ol wota andanit long heven oli mas kam tugeta long wan ples, mo graon i mas kam drae;” mo i bin hapen olsem we oli bin givim oda from;"
                },
                {
                    "number": 10,
                    "text": "Mo ol God oli singaotem graon ia we i drae, Wol; mo ol wota we oli bin kam tugeta long wan ples, oli bin singaotem Ol Bigfala Wota; mo ol God oli bin luk se tufala i bin obei long olgeta."
                },
                {
                    "number": 11,
                    "text": "Mo ol God oli talem: “Bae yumi mekem graon ia blong gras i gro long hem; mo lif i mas givim sid; frut tri i mas givim frut, folem kaen blong hem, we sid blong hem i givim sem kaen tri long wol;” mo i bin hapen olsem we oli bin givim oda from."
                },
                {
                    "number": 12,
                    "text": "Mo ol God oli bin oganaesem graon blong gras i gro aot long sid blong hem, mo lif blong hem i tekem lif aot long sid blong hem, mo i givim sid folem kaen blong hem; mo blong graon i givim tri folem sid blong hem, mo i givim frut, we sid blong hem bae i givim semfala tri nomo, folem kaen blong hem; mo ol God oli bin luk se oli stap obei long olgeta."
                },
                {
                    "number": 13,
                    "text": "Mo i bin hapen se ol God oli bin kaontem ol dei; stat long naet i go kasem moning, oli bin singaotem naet; mo i bin hapen se, stat long moning i go kasem naet, oli bin singaotem dei; mo i bin nambatri taem."
                },
                {
                    "number": 14,
                    "text": "Mo ol God oli bin oganaesem ol laet long bigfala skae blong heven, mo oli bin mekem olgeta oli seraotem deitaem long naet taem; mo oli bin oganaesem olgeta blong oli stap olsem ol saen mo ol taem blong yia, mo ol dei mo ol yia;"
                },
                {
                    "number": 15,
                    "text": "Mo oli oganaesem olgeta blong oli stap olsem ol laet long bigfala skae blong heven, blong oli givim laet long wol; mo i bin hapen olsem."
                },
                {
                    "number": 16,
                    "text": "Mo ol God oli bin oganaesem tufala bigfala laet, laet we i moa bigwan blong i rul long deitaem, mo smol laet blong i rul long naet taem; wetem smol laet ia, oli putum ol sta tu wetem;"
                },
                {
                    "number": 17,
                    "text": "Mo ol God oli putum olgeta long bigfala skae blong ol heven, blong oli givim laet long wol, mo blong oli rul ova long deitaem mo ova long naet taem, mo blong seraotem laet long tudak."
                },
                {
                    "number": 18,
                    "text": "Mo ol God oli bin stap lukluk ol samting ia we oli bin givim oda long olgeta kasem taem we oli bin obei."
                },
                {
                    "number": 19,
                    "text": "Mo i bin hapen se naet kasem moning, hem i bin naet; mo i bin hapen se moning kasem naet, i bin dei; mo hem i bin nambafo taem."
                },
                {
                    "number": 20,
                    "text": "Mo ol God oli bin talem: “Bae yumi mekem ol wota oli rere blong tekem fulap long ol animol we oli muv mo oli laef; mo pijin, blong oli save flae antap long graon long bigfala open skae blong heven.”"
                },
                {
                    "number": 21,
                    "text": "Mo ol God oli mekem ol wota oli rere, blong oli tekem ol bigfala welfis, mo evri animol we i laef mo i muv, we ol wota ia bae oli tekem fulap long olgeta folem kaen blong olgeta; mo evri pijin we i gat wing, folem kaen blong hem. Mo ol God oli bin luk se bae oli obei long olgeta, mo tu, se plan blong olgeta i bin gud."
                },
                {
                    "number": 22,
                    "text": "Mo ol God oli bin talem: “Bae yumi blesem olgeta, mo mekem olgeta oli karem fulap pikinini mo kam plante, mo bae oli fulumap ol wota long ol solwota o ol bigfala wota; mo bae yumi mekem pijin i karem fulap pikinini long wol ia.”"
                },
                {
                    "number": 23,
                    "text": "Mo i bin hapen se i bin naet kasem moning, we oli bin singaotem naet; mo i bin hapen se i bin moning kasem naet, we oli bin singaotem dei; mo i bin nambafaef taem."
                },
                {
                    "number": 24,
                    "text": "Mo ol God oli bin mekem graon ia i rere blong tekem animol we i laef, folem defdefren kaen blong hem, ol bigfala mo smol animol, mo ol animol we oli stap wokbaot long graon, mo ol narafala animol blong wol, folem ol defdefren kaen blong olgeta; mo i bin hapen olsem we oli bin talem."
                },
                {
                    "number": 25,
                    "text": "Mo ol God oli bin oganaesem wol blong tekem ol narafala animol folem ol defdefren kaen blong olgeta, mo ol smol mo ol bigfala animol folem ol defdefren kaen blong olgeta, mo evri animol we i stap wokbaot long graon folem ol defdefren kaen blong hem; mo ol God oli bin luk se bae oli obei."
                },
                {
                    "number": 26,
                    "text": "Mo ol God oli bin toktok raon bitwin olgeta mo oli talem: “Yufala i kam, yumi godaon, mo mekem man i folem pikja blong yumi; mo bae yumi mekem olgeta oli rul ova long ol fis blong solwota, mo ova long ol pijin long skae, mo ova long ol bigfala mo smol animol, mo ova long ful wol, mo ova long evri animol we i stap wokbaot long graon.”"
                },
                {
                    "number": 27,
                    "text": "Mekem se ol God oli bin go daon blong mekem man folem pikja blong olgeta, folem pikja blong God we bae oli mekem hem, man mo woman, oli bin mekem olgeta."
                },
                {
                    "number": 28,
                    "text": "Mo ol God oli bin talem: “Bae yumi blesem olgeta.” Mo ol God oli bin talem: “Bae yumi mekem olgeta oli karem fulap pikinini mo kam plante, mo fulumap wol, mo gat paoa ova long hem, mo rul ova long fis long solwota, mo ova long ol pijin long skae, mo ova long evri samting we i laef mo i stap muvmuv long wol.”"
                },
                {
                    "number": 29,
                    "text": "Mo ol God oli bin talem: “Luk. Bae yumi givim olgeta evri lif we i karem sid we i save kamaot long fes blong ful wol, mo evri tri we bae i gat frut long hem; yes, evri frut blong tri we insaed long hem i gat sid, bae yumi givim long olgeta; bae i olsem kaekae blong olgeta."
                },
                {
                    "number": 30,
                    "text": "Mo long evri animol long wol, mo long evri pijin long skae, mo long evri samting we i stap wokbaot long graon, luk, bae yumi givim laef long olgeta, mo tu, bae yumi givim evri grin gras olsem kaekae, mo olsem ia nao bae ol samting ia oli oganaes.”"
                },
                {
                    "number": 31,
                    "text": "Mo ol God oli talem: “Bae yumi mekem evri samting we yumi bin talem, mo oganaesem olgeta; mo luk, bae oli obei evriwan.” Mo i bin hapen se i bin naet go kasem moning, we oli bin singaotem naet; mo i bin hapen se i bin moning kasem naet, we oli bin singaotem dei; mo oli bin kaontem se i nambasikis taem."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Ebraham 5",
            "data_type": "chapter",
            "chapter_name": "Japta 5",
            "chapter_summary": [
                "Ol God oli finisim plan blong Olgeta long saed blong kriesen blong evri samting—Oli mekem Kriesen i hapen folem plan blong Olgeta—Adam i givim nem long evri samting we i stap laef."
            ],
            "verses": [
                {
                    "number": 1,
                    "text": "Mo olsem ia nao bae yumi finisim wok blong mekem ol heven mo wol, mo evri samting we i stap insaed long olgeta."
                },
                {
                    "number": 2,
                    "text": "Mo ol God oli bin stap taltalem long medel blong olgeta: “Long nambaseven taem, bae yumi stopem wok blong yumi we yumi bin tokbaot; mo bambae yumi spel long nambaseven taem; bae yumi spel long evri wok blong yumi we yumi bin tokbaot.”"
                },
                {
                    "number": 3,
                    "text": "Mo ol God oli bin finisim wok blong olgeta long nambaseven taem, from se long nambaseven taem, bae oli spel long evriwan long ol wok blong olgeta we olgeta (ol God) oli bin tokbaot bitwin olgeta blong mekem; mo oli bin mekem taem ia i tabu. Mo tingting blong olgeta i bin olsem ia nao long taem ia we oli bin toktok tugeta blong mekem ol heven mo wol."
                },
                {
                    "number": 4,
                    "text": "Mo ol God oli bin kam daon mo oli bin mekem olgeta ia, ol jeneresen blong ol heven mo blong wol, taem oli bin mekem olgeta long dei ia we God i bin mekem wol mo ol heven,"
                },
                {
                    "number": 5,
                    "text": "Folem evri samting we oli bin tokbaot long saed blong evri samting blong garen bifo i bin stap long wol, mo evri grin lif blong garen bifo hem i gro; from se ol God oli no bin mekem ren i foldaon long wol taem oli bin tokbaot blong mekem olgeta samting ia, mo oli no bin mekem man yet blong i wok long graon."
                },
                {
                    "number": 6,
                    "text": "Be i bin gat wan klaod blong smolsmol wota i kamaot long graon, mo i wasem ful fes blong graon."
                },
                {
                    "number": 7,
                    "text": "Mo ol God oli bin mekem man wetem das blong graon, mo i tekem spirit blong hem (hemia spirit blong man), mo i putum i go insaed long hem; mo i bin blo long nus blong hem mo givim win blong laef, mo man i kam wan sol we i stap laef."
                },
                {
                    "number": 8,
                    "text": "Mo ol God oli bin planem wan garen, long Is saed long Iden, mo long ples ia nao oli bin putum man ia, we oli putum spirit blong hem long bodi blong hem we oli bin mekem."
                },
                {
                    "number": 9,
                    "text": "Mo aot long graon nao, ol God oli bin mekem evri tri oli gro long hem; evri tri we i gud blong luk mo i gud blong kakae; mo tu, tri blong laef long medel blong garen, mo tri blong save gud mo nogud."
                },
                {
                    "number": 10,
                    "text": "I gat wan reva we i kamaot long Iden, blong wasem garen, mo aot long ples ia, hem i pastru i go seraot, i gat fo fok blong hem."
                },
                {
                    "number": 11,
                    "text": "Mo ol God oli bin tekem man ia mo oli bin putum hem insaed long Garen blong Iden, blong hem i wok long graon mo blong hem i lukaot gud long hem."
                },
                {
                    "number": 12,
                    "text": "Mo ol God oli bin givim oda long man, oli talem: “Evri tri blong garen ia, yu save kakae frut blong olgeta olsem we yu wantem,"
                },
                {
                    "number": 13,
                    "text": "Be long saed blong tri blong save gud mo nogud, bambae yu no kakae frut blong hem; from se long taem we bae yu kakae frut blong hem, i tru, bae yu ded.” Nao, mi, Ebraham, mi bin luk se hemia i long taem long Lod, we i folem taem blong Kokob; from se ol God oli no bin talemaot yet long Adam fasin blong kaontem taem blong hem."
                },
                {
                    "number": 14,
                    "text": "Mo ol God oli talem: “Bae yumi mekem wan fren blong givhan blong man ia, from se i nogud blong man ia i stap hemwan, from hemia, bae yumi mekem wan fren blong givhan blong hem.”"
                },
                {
                    "number": 15,
                    "text": "Mo ol God oli bin mekem Adam i slip we i slip ded olgeta; mo hem i slip; mo oli bin tekem wan rib blong hem, mo oli bin mekem bodi blong hem long ples we oli bin openem, i kam gud bakegen;"
                },
                {
                    "number": 16,
                    "text": "Mo rib ia, we ol God oli bin tekem long man ia, oli bin mekem wan woman wetem, mo oli bin tekem hem i go long man ia."
                },
                {
                    "number": 17,
                    "text": "Mo Adam i talem: “Hem ia, i bun we i kamaot long bun blong mi, mo mit we i kamaot long mit blong mi; bae mi singaotem hem Woman, from se hem i kamaot long man;"
                },
                {
                    "number": 18,
                    "text": "From hemia, man i mas aot long papa mo mama blong hem, mo tingting mo bodi blong hem i mas blong waef blong hem nomo; mo bae tufala i kam wan bodi nomo.”"
                },
                {
                    "number": 19,
                    "text": "Mo tufala tugeta i bin neked, man ia wetem waef blong hem, mo tufala i no bin gat sem."
                },
                {
                    "number": 20,
                    "text": "Mo wetem graon, ol God oli bin mekem evri animol blong plantesen, mo evri pijin blong skae; mo mi bin komandem se bae oli stap kam long Adam, blong luk se bae hem i putum nem blong olgeta olsem wanem; mo wanem nem we Adam i singaot ol animol ia we oli laef, bae hemia nao nem blong olgeta."
                },
                {
                    "number": 21,
                    "text": "Mo Adam i bin givim nem blong evri animol we oli bigwan o smolsmol, mo long ol pijin long skae, mo long evri animol long plantesen; be long saed blong Adam, i gat wan fren blong givhan i stap, blong hem."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Pikja Kopi 1",
            "data_type": "figure",
            "book_title": "Wan Pikja Kopi we I Kamaot long Buk blong Ebraham",
            "subtitle": [
                "Namba 1"
            ],
            "text": [
                "Mining",
                "Pkj. 1. Enjel blong Lod.",
                "Pkj. 2. Oli fasem Ebraham antap long olta.",
                "Pkj. 3. Pris blong Elkena we i stap wosipim ol aedol, i stap traem blong givim Ebraham olsem wan sakrifaes.",
                "Pkj. 4. Olta blong mekem sakrifaes we i blong ol pris we oli stap wosipim ol aedol; olta ia i stap long fored blong ol god blong Elkena, Libna, Mamakra, Koras, mo Fero.",
                "Pkj. 5. Aedol blong god blong Elkena.",
                "Pkj. 6. Aedol blong god blong Libna.",
                "Pkj. 7. Aedol blong god blong Mamakra.",
                "Pkj. 8. Aedol blong god blong Koras.",
                "Pkj. 9. Aedol blong god blong Fero.",
                "Pkj. 10. Ebraham we i stap long Ijip.",
                "Pkj. 11. I stap blong ripresentem ol pos blong skae we i holem heven antap, olsem we Ol Man Ijip oli bin stap andastanem.",
                "Pkj. 12. Rokia, we i minim skae we i raon, o skae antap long hed blong yumi; be long ples ia, long saed blong topik ia, Ol Man Ijip i putum blong hem i minim Sama, we i hae i stap, o ol heven, we i semmak long toktok ia long Hibru, Skamaim."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Pikja Kopi 2",
            "data_type": "figure",
            "book_title": "Wan Pikja Kopi we I Kamaot long Buk blong Ebraham",
            "subtitle": [
                "Namba 2"
            ],
            "text": [
                "Mining",
                "Pkj. 1. Kokob, we i minim fas kriesen, we i kolosap moa long selestial, o haos blong God. Faswan long gavman, laswan long fasin blong kaontem taem. Fasin blong kaontem taem folem selestial taem, mo selestial taem ia i minim wan dei i olsem wan kiubit. Wan dei long Kokob i semmak long wan taosen yia folem fasin blong kaontem taem long wol ia, we Ol Man Ijip oli singaotem Jah-oh-eh.",
                "Pkj. 2. We i stap kolosap long Kokob, we Ol Man Ijip oli singaotem Oliblij, we i nambatu bigfala kriesen we i rul, we i stap kolosap long selestial, o ples ia we God i stap long hem; i holem ki blong paoa tu, long saed blong ol nara wol; olsem we God i bin talemaot long Ebraham tru long revelesen, taem hem i bin stap mekem sakrifaes antap long wan olta we hem i bin bildim i go long Lod.",
                "Pkj. 3. I blong ripresentem God, we i stap sidaon long jea blong hem, wetem paoa mo atoriti; wetem wan hat blong king blong laet we i no save finis we i stap long hed blong hem; i stap ripresentem ol bigfala Ki toktok blong Tabu Prishud, olsem we God i bin talemaot long Adam tru long revelesen insaed long Garen blong Iden, mo tu, i bin talemaot long Set, Noa, Melkesedek, Ebraham, mo long evriwan we God i bin givim Prishud long olgeta.",
                "Pkj. 4. Hemia i Hibru toktok Rokia, we i minim skae we i raon, o skae antap long heven; hem i wan namba pikja, we long lanwis blong Ijip, i minim wan taosen; hem i mak blong kaontem taem blong Oliblij we i semmak long Kokob long saed blong fasin blong muv raon long hemwan, mo long saed blong fasin blong kaontem taem blong hem.",
                "Pkj. 5. Oli singaotem long lanwis blong Ol Man Ijip, Enis-go-on-dos; hemia tu, i wan long ol wol we i stap rul, mo Ol Man Ijip oli talem se hem i San, mo hem i stap tekem laet blong hem long Kokob tru long Kae-i-vanras, we i bigfala Ki, o, long narafala toktok, paoa we i stap rul, we i stap rul ova long fiftin nara wol o sta we oli stap nomo, mo tu, i stap rul ova long Flo-is, o Mun, Wol mo San long saed blong muv blong olgeta. Wol ia, i kasem paoa blong hem tru long Kli-flo-si-ses, o Hakokabim, mo ol sta we ol namba 22 mo 23 i ripresentem olgeta, we oli stap kasem laet blong olgeta long Kokob we i stap muv raon long hemwan.",
                "Pkj. 6. I ripresentem ol fo pat blong wol ia.",
                "Pkj. 7. I ripresentem God we i stap sidaon antap long jea blong hem, we i stap talemaot long revelesen tru long ol heven, ol bigfala Ki toktok blong Prishud; mo tu, hem i saen blong Tabu Spirit we God i givim long Ebraham; Tabu Spirit ia i tekem sep blong wan dav.",
                "Pkj. 8. I karem ol toktok we oli raetem we oli no save talemaot long wol; be oli save kasem insaed long Tabu Tempol blong God.",
                "Pkj. 9. I no blong talemaot long taem naoia.",
                "Pkj. 10. Semmak.",
                "Pkj. 11. Semmak. Sapos wol i save faenemaot ol namba ia, bae i mas olsem. Amen.",
                "Ol pikja 12, 13, 14, 15, 16, 17, 18, 19, 20, mo 21 bae oli givimaot mining blong hem long taem we Lod i jusum.",
                "Translesen we i stap antap ia, mifala i givim olsem we mifala i gat raet blong givim long taem naoia."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Pikja Kopi 3",
            "data_type": "figure",
            "book_title": "Wan Pikja Kopi we I Kamaot long Buk blong Ebraham",
            "subtitle": [
                "Namba 3"
            ],
            "text": [
                "Mining",
                "Pkj. 1. Ebraham i stap sidaon antap long jea blong Fero, wan saen blong respek we i kam long king, wetem wan hat blong king antap long hed blong hem we i ripresentem Prishud, olsem ripresentesen blong Hae Presidensi we i stap long Heven; wetem stik blong king blong jastis mo jajmen long han blong hem.",
                "Pkj. 2. King Fero, we nem blong hem i stap long ol saen we oli stap antap long hed blong hem.",
                "Pkj. 3. I minim Ebraham we i stap long Ijip. I stap tu long Pikja 10 blong Pikja Kopi Namba 1.",
                "Pkj. 4. Prins blong Fero, King blong Ijip, folem raeting we i stap antap long han.",
                "Pkj. 5. Sulem, wan long ol stamba wokman blong king, folem raeting we i stap antap long han blong hem i stap talem.",
                "Pkj. 6. Olimla, wan slef we i blong prins.",
                "Ebraham i stap toktok raon long ol prinsipol blong Saens blong Ol Wol, wetem ol man blong king."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Josef Smit—Matiu 1",
            "data_type": "chapter",
            "chapter_name": "Japta 1",
            "chapter_summary": [
                "Jisas i talem finis we bambae Jerusalem bae i lus evriwan—Hem i tokbaot tu long saed blong Seken Kaming blong Pikinini blong Man, mo taem we ol nogud man bae oli lus evriwan."
            ],
            "book_title": "Josef Smit—Matiu",
            "verses": [
                {
                    "number": 1,
                    "text": "Luk mi talem long yufala, se bambae yufala i no save luk mi bakegen, gogo yufala i save se mi mi man ia we ol profet oli stap raet abaot mi, mo kasem taem bambae yufala i talem: “Hae God, yu blesem man ia we i kam long nem blong Lod, we i kamaot long ol klaod blong skae, wetem evri enjel wetem hem.” Nao ol disaepol oli andastanem se bambae hem i kambak bakegen long wol, afta we hem i kasem glori mo i kasem hat blong king long raet han blong God."
                },
                {
                    "number": 2,
                    "text": "Mo Jisas i go aot, mo taem hem i aot long tempol, ol disaepol blong hem oli kam luk hem, oli talem long hem: “Masta. Yu soemaot long mifala ol samting long saed blong wok blong bildim tempol, from se olsem we yu talem—ol haos ia, bambae ol man oli brekbrekemdaon olgeta evriwan, mo bae oli lego ples i emti i stap.”"
                },
                {
                    "number": 3,
                    "text": "Mo Jisas i talem long olgeta: “?Yufala i no stap luk olgeta samting ia? ?Mo yufala i no andastanem olgeta? I tru mi talem long yufala, bambae i no gat wan samting i stap long ples ia, long tempol ia, bambae i no gat wan ston i save stap long ples blong hem.”"
                },
                {
                    "number": 4,
                    "text": "Mo Jisas i aot long olgeta, mo i go antap long Hil blong Olif Tri. Mo taem hem i sidaon long Hil blong Olif Tri, ol disaepol oli kam long hem olgetawan nomo, mo talem: “Plis yu talemaot long mifala long saed blong taem we bae oli prapa spolem tempol, mo Ol Man Jiu; mo ?wanem saen we bae i soemaot we yu bambae yu kambak bakegen, mo wol ia i finis, o taem ol nogud man bae oli lus evriwan, we i en blong wol?”"
                },
                {
                    "number": 5,
                    "text": "Mo Jisas i ansa, mo talem long olgeta se: “Yufala i mas lukaot gud blong bambae i no gat man i giaman long yufala;"
                },
                {
                    "number": 6,
                    "text": "From we bae i gat plante man we oli save tekem nem blong mi, bae oli kam talem—mi mi Kraes ya—mo bambae oli save giaman long plante man olsem;"
                },
                {
                    "number": 7,
                    "text": "Nao bae oli holem yufala, oli mekem nogud long yufala, gogo oli kilimded yufala, mo evri pipol bae oli no laekem yufala, from nem blong mi;"
                },
                {
                    "number": 8,
                    "text": "Mo afta, plante bae oli foldaon, oli salem ol fren blong olgeta bakegen, mo bae oli agensem wanwan long olgeta;"
                },
                {
                    "number": 9,
                    "text": "Mo plante giaman profet oli girap, mo bambae oli trikim plante man;"
                },
                {
                    "number": 10,
                    "text": "Mo from rabis fasin bambae i kam plante, plante man bae oli nomo gat lav;"
                },
                {
                    "number": 11,
                    "text": "Be hem we i gohed blong stanap strong mo i no foldaon, semfala man ia bambae mi sevem hem."
                },
                {
                    "number": 12,
                    "text": "From hemia, taem bae yufala i luk rabis sin blong prapa bigfala nogud taem, we profet Daniel i bin tokbaot long saed blong taem we Jerusalem bae i lus evriwan, tetaem ia, bambae yu stap long tabu ples; mo huia i ridim, bambae i mas andastanem."
                },
                {
                    "number": 13,
                    "text": "Nao, olgeta we oli stap long Judia oli mas ronwe i go long ol bigfala hil;"
                },
                {
                    "number": 14,
                    "text": "Hem we i stap antap long ruf blong haos i ronwe, i no mas kambak blong tekem eni samting insaed long haos blong hem;"
                },
                {
                    "number": 15,
                    "text": "Mo tu, hem we i stap long garen i no mas gobak blong tekem ol klos blong hem;"
                },
                {
                    "number": 16,
                    "text": "Mo sore long olgeta we oli gat bel, mo long olgeta we oli stap givim titi long pikinini long taem ia;"
                },
                {
                    "number": 17,
                    "text": "From hemia, yufala i prea long Lod blong yufala i no ronwe long taem blong kolkol, o long Sabat dei;"
                },
                {
                    "number": 18,
                    "text": "From long taem ia, bambae i gat bigfala trabol tumas long Ol Man Jiu, mo long olgeta pipol we oli stap laef long Jerusalem we neva man i luk olsem bifo we God i sendem long Isrel, i stat long stat blong kingdom blong olgeta, i kam kasem tedei; no, mo bae i nomo gat moa we bae God i sendem long Isrel."
                },
                {
                    "number": 19,
                    "text": "Evri samting ia we i foldaon long olgeta, i stat nomo blong ol harem nogud we bambae i kam long olgeta."
                },
                {
                    "number": 20,
                    "text": "Be sapos hem i no katem taem blong ol trabol ia, bae i no gat wan man blong olgeta we bae i laef; be blong gud blong olgeta we hem i jusumaot olgeta, folem kavenan, ol taem blong trabol ia, bae hem i katemdaon."
                },
                {
                    "number": 21,
                    "text": "Luk. Olgeta samting ia we mi talemaot long yufala long saed blong Ol Man Jiu; mo bakegen, folem ol trabol blong ol taem ia we bambae i kam long Jerusalem, sapos i gat wan man i talem long yu: !luk! Hem nao i Kraes, o hem nao i longwe, yufala i no bilivim hem;"
                },
                {
                    "number": 22,
                    "text": "From se long ol taem ia, bambae i gat fulap giaman Kraes bae oli girap, mo ol giaman profet, mo bambae oli mekem ol bigbigfala samting blong soemaot paoa blong olgeta, mo bae oli mekem ol samting blong sapraes tu, hemia blong mekem se sapos i posibol, bambae oli trikim olgeta we God i jusumaot, we God i bin jusumaot olgeta folem kavenan."
                },
                {
                    "number": 23,
                    "text": "Luk, mi talemaot ol samting ia long yufala blong gud blong olgeta we God i jusumaot; mo bambae yufala i harem abaot ol wo, mo ol toktok olbaot abaot ol wo; yufala i mas lukaot gud se yufala i no mas fraet, from evri samting ia we mi bin talemaot long yufala, bambae i kam blong hapen; be hemia i no en blong wol yet."
                },
                {
                    "number": 24,
                    "text": "Luk, mi bin talemaot long yufala bifo;"
                },
                {
                    "number": 25,
                    "text": "Taswe, sapos ol man oli talem long yufala: !Luk! Hem i stap long draeples; yufala i no go. Luk, hem i stap long ol rum blong ol sikret; yufala i no biliv;"
                },
                {
                    "number": 26,
                    "text": "From we, semmak olsem we laet blong moning i kamaot long Is, mo i saen i go kasem Wes, mo i kavremap ful wol, nao bambae i semmak olsem long taem we Pikinini blong Man i kambak."
                },
                {
                    "number": 27,
                    "text": "Mo naoia, mi soemaot wan parabol long yufala. Luk, long weaples ded bodi i stap long hem, bae i gat ol igel oli hip tugeta; semmak olsem, bambae olgeta we mi jusumaot bambae oli kam tugeta aot long ol fo pat blong wol ia."
                },
                {
                    "number": 28,
                    "text": "Mo bambae oli harem abaot ol wo, mo ol toktok olbaot abaot ol wo."
                },
                {
                    "number": 29,
                    "text": "Luk. Mi stap toktok blong gud blong olgeta we mi bin jusumaot; from se wan nesen bae i faet agensem wan nara nesen, mo wan kingdom i faet agensem wan nara kingdom; mo bambae i gat hadtaem blong kasem kaekae, mo ol defren kaen sik, mo ol graon we oli seksek, long ol defren ples."
                },
                {
                    "number": 30,
                    "text": "Mo bakegen, from se rabis fasin bambae i kam bigwan, lav blong man bae i go kolkol; be man we i no foldaon, semfala man ia, bambae God i sevem hem."
                },
                {
                    "number": 31,
                    "text": "Mo bakegen, Gospel ia blong Kingdom, bambae oli prijim long ful wol, blong i stap olsem wan witnes long evri nesen, mo afta bambae en blong wol i kam, o taem blong prapa spolem gud ol nogud man bambae i kam;"
                },
                {
                    "number": 32,
                    "text": "Mo bakegen, bambae rabis sin blong prapa bigfala nogud taem, we profet Daniel i bin tokbaot, i kam blong hapen."
                },
                {
                    "number": 33,
                    "text": "Mo kwiktaem afta long hadtaem blong ol dei ia, bae san i kam tudak, mo mun bae i no givimaot laet blong hem, mo ol sta bambae oli foldaon long heven i kamdaon, mo ol paoa blong heven bambae oli seksek."
                },
                {
                    "number": 34,
                    "text": "I tru, mi talem long yufala, jeneresen ia we ol samting bambae oli kamaot long hem, bae i no save pas i go lus kasem taem evri samting we mi bin talem long yufala i kam blong hapen."
                },
                {
                    "number": 35,
                    "text": "Nomata, taem bae i kam, we bae heven mo wol oli lus; be yet, ol toktok blong mi bambae oli no save lus, be evri samting bambae i kamtru."
                },
                {
                    "number": 36,
                    "text": "Mo, olsem we mi bin talem bifo, afta long hadtaem blong ol taem ia, mo afta we ol paoa blong heven oli seksek, nao bambae saen blong Pikinini blong Man i kamaot long skae; nao afta, evri traeb blong wol bambae oli krae; mo bambae oli luk Pikinini blong Man we i stap kamaot long ol klaod blong skae, wetem paoa mo bigfala glori;"
                },
                {
                    "number": 37,
                    "text": "Mo huia i holemtaet gud toktok blong mi, bambae oli no trikim hem, from se Pikinini blong Man bambae i kam, mo bae i sendem ol enjel blong hem oli kam fastaem wetem bigfala saon blong wan pupu, mo bae oli karem i kam tugeta wanples olgeta we mi jusumaot olgeta finis, aot long ol fo win i kam, aot long wan en blong heven i go kasem nara en i kam."
                },
                {
                    "number": 38,
                    "text": "Nao, lanem samting aot long parabol blong figtri—Taem ol branj blong hem i oli stat blong gro bakegen, mo i stat blong givim ol niu lif, nao yufala i save se Samataem blong Lod i kam kolosap nao;"
                },
                {
                    "number": 39,
                    "text": "Semmak, olgeta we mi jusumaot olgeta, taem bae oli luk evri samting ia, bambae oli save se hem i stap kolosap, i stap long ol doa;"
                },
                {
                    "number": 40,
                    "text": "Be long saed blong dei ia, mo aoa ia, i no gat wan i save; no, ol enjel blong God we oli stap long heven tu oli no save, be Papa blong mi nomo i save."
                },
                {
                    "number": 41,
                    "text": "Be semmak olsem we i bin hapen long taem blong Noa, bambae i hapen semmak long taem we Pikinini blong Man i kam;"
                },
                {
                    "number": 42,
                    "text": "Bambae i semmak long olgeta, olsem we i bin hapen long taem we bifo bigfala wota i ron; from se oli bin stap kakae, mo stap dring, mo stap mared mo stap givim woman long mared, kasem taem we Noa i kam insaed long bigfala sip."
                },
                {
                    "number": 43,
                    "text": "Mo oli no save wan samting kasem taem we bigfala wota i bin kam, mo i bin tekem olgeta evriwan i go; bambae i olsem tu long taem we Pikinini blong Man bae i kam."
                },
                {
                    "number": 44,
                    "text": "Nao, tetaem ia, wanem we oli bin raetemdaon, bambae i kam blong hapen; se long ol las dei, tu bae i stap long garen, mo bae mi tekemaot wan, mo narawan bae i stap;"
                },
                {
                    "number": 45,
                    "text": "Bae tu i stap granem kaekae long ples blong granem flaoa, mo bae mi tekemaot wan, mo narawan bae i stap;"
                },
                {
                    "number": 46,
                    "text": "Mo wanem mi talem long wan, mi talem long evriwan; from hemia, yufala i mas lukaot, from we yufala i no save se long wanem aoa nao bae Lod blong yufala i stap kam."
                },
                {
                    "number": 47,
                    "text": "Be yufala i mas save hemia; sapos ona blong haos i save wanem taem bae stilman i kam, bambae hem i no save slip, mo bae i no letem blong stilman i kam insaed long haos blong hem, be bae hem i rere i stap."
                },
                {
                    "number": 48,
                    "text": "From hemia, yufala i mas rere, from se long wan aoa we yufala i no stap tingting long hem, bae Pikinini blong Man i kam."
                },
                {
                    "number": 49,
                    "text": "?Nao, hu i wan fetful mo waes wokman, we masta blong hem i mekem hem i bos long haos blong hem blong i givim kakae long olgeta long stret taem blong hem?"
                },
                {
                    "number": 50,
                    "text": "Mi blesem wokman ia we masta blong hem, taem i kam, i faenem se hem i stap mekem wok blong hem; mo i tru, mi talem long yufala, bambae i mekem hem i kam bos long evri samting blong hem."
                },
                {
                    "number": 51,
                    "text": "Be sapos nogud wokman ia i talem long hat blong hem: ‘Masta blong mi i stap pusumbak taem we bae hem i kam,’"
                },
                {
                    "number": 52,
                    "text": "Mo i stat blong faetem ol narafala man blong wok, mo i stap kakae mo stap dring wetem ol man blong drong,"
                },
                {
                    "number": 53,
                    "text": "Bae masta blong wokman ia bae i kam long wan dei we hem i no tingting long hem, mo long wan aoa we hem i no save long hem,"
                },
                {
                    "number": 54,
                    "text": "Mo bae masta ia i givim bigfala panis long hem, mo i go putum hem wetem olgeta we oli gat tufes; long ples ia we i gat krae, mo man i kakae tut blong olgeta."
                },
                {
                    "number": 55,
                    "text": "Mo olsem ia nao, en blong ol nogud man i kam, folem profesi blong Moses we i stap talem: Bae Lod i katemaot olgeta long medel blong ol pipol; be en blong wol i no kam yet, be bambae i kam i no longtaem.”"
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Josef Smit—Histri 1",
            "data_type": "chapter",
            "chapter_name": "Japta 1",
            "chapter_summary": [
                "Josef Smit i tokbaot ol bubu blong hem, ol memba blong famli blong hem, mo ol ples we oli bin stap long hem bifo—Wan taem we man i bin wantem save plante samting long saed blong relijin long Wes Niu Yok—Josef i mekem strong tingting blong lukaotem waes tingting olsem we Jemes i talemaot—Papa mo Pikinini, Tufala i bin kamaot long Josef, mo oli singaotem Josef long seves blong hem olsem wan profet. (Ol ves 1–20.)"
            ],
            "book_title": "Josef Smit—Histri",
            "subtitle": [
                "Samfala Pat we Oli Kamaot long Histri blong Profet Josef Smit"
            ],
            "verses": [
                {
                    "number": 1,
                    "text": "From plante ripot we oli bin stap go raon, we ol pipol we oli gat rabis tingting mo rabis plan oli stap pasem raon, long saed blong girap mo progres blong Jos Ia blong Jisas Kraes blong Ol Lata-dei Sent; mo fulap long ol ripot ia, olgeta we oli bin raetem, oli mekem blong toktok agensem fasin blong Jos mo progres blong hem long wol—nao from plante long ol ripot ia, i mekem se i winim tingting blong mi blong mi mas raetemdaon histri ia, blong stretem tingting blong pablik, mo mekem se olgeta evriwan we oli stap lukaotem trutok, oli gat ol stret samting, olsem we oli bin hapen, long saed blong mi mo Jos, olsem we mi mi save long ol samting ia we oli bin hapen."
                },
                {
                    "number": 2,
                    "text": "Insaed long histri ia, bambae mi presentem ol defren samting we oli bin hapen long saed blong Jos ia, wetem trutok mo stret mo gud fasin, olsem we oli bin hapen, o olsem we oli stap naoia, we hem i naoia [long yia 1838], we i namba-eit yia stat long taem we Jos ia i bin oganaes."
                },
                {
                    "number": 3,
                    "text": "Mi bin bon long yia blong Lod, long wan taosen eit handred mo faef yia, long namba twantetri dei blong Disemba, long taon blong Seron, Windso kaonti, Stet blong Vemon. … Papa blong mi, Josef Smit Senia, i bin aot long Stet blong Vemon, mo i muv i go long Palmaera, Ontario (naoia Wen) kaonti, insaed long Stet blong Niu Yok, taem mi bin gat ten yia olsem. Samples fo yia afta we papa blong mi i kasem Palmaera, hem i bin muv wetem famli blong hem i go long Manjesta, long semfala kaonti ia blong Ontario—"
                },
                {
                    "number": 4,
                    "text": "Insaed long famli blong hem, i gat leven sol, we nem blong olgeta i papa blong mi, Josef Smit; mama blong mi, Lusi Smit (mo nem blong hem, bifo hem i mared, i Mak, gel blong Solomon Mak); ol brata blong mi, Alvin (we i bin ded long 19 Novemba 1823, taem hem i gat 26 yia), Haeram, mi, Samuel Harison, Wiliam, Don Karlos; mo ol sista blong mi, Sofronia, Katrin, mo Lusi."
                },
                {
                    "number": 5,
                    "text": "Samtaem long nambatu yia afta we mifala i muv i go long Manjesta, i bin gat, long ples we mifala i stap long hem, wan strong filing long saed blong topik blong relijin. Hem i bin stat wetem olgeta blong Metodis Jos, be i no longtaem afta, i go kasem evri narafala grup long eria ia blong kaonti ia. Yes, i luk olsem se ful distrik blong kaonti ia i kasem filing ia, mo ol bigfala grup oli bin joen tugeta long ol narafala relijin, we i stap krietem ol bigfala toktok mo seraot long medel blong ol pipol; mo sam oli stap singaot, “!Luk gud long ples ia!” mo sam narafala “!Luk gud long ples ia!” Samfala oli tekem saed blong fet blong ol Metodis, sam oli saed wetem ol Presbiterian, mo sam oli saed wetem ol Baptis."
                },
                {
                    "number": 6,
                    "text": "From se, nomata long bigfala lav we ol konvet blong ol defren relijin oli bin soem long taem we oli bin jenis, mo ol bigfala toktok we ol man blong jos blong olgeta i bin soem strong olbaot mo stap pusum man long bigfala so ia blong filing long relijin, blong mekem se ol man oli jenisim laef blong olgeta, olsem we oli stap laekem blong singaotem hemia nomata wanem bilif nao oli bin stap joenem; be nomata long hemia, ol konvet ia oli bin stat blong go wanwan, sam oli go joen long wan saed, mo ol narawan long narasaed, nao oli luk se ol gudfala filing blong tugeta, ol pris mo ol konvet, oli bin stap priten long hem be i no tru; from se wan bigfala taem blong tingting i fasfas, mo nogud filing i bin kam afta—pris i agensem pris, mo konvet i agensem konvet; mekem se evri gud filing we oli gat long wanwan long olgeta, sapos i bin gat eni filing olsem, oli bin lus evriwan long wan raorao blong ol toktok mo wan faet long saed blong ol tingting."
                },
                {
                    "number": 7,
                    "text": "Long tetaem ia, mi gat fiftin yia. Famli blong papa blong mi i bin jenisim laef i go long Presbiterian bilif, mo fo long olgeta oli bin joenem jos ia, we oli mama blong mi, Lusi; ol brata blong mi, Haeram mo Samuel Harison; mo sista blong mi, Sofronia."
                },
                {
                    "number": 8,
                    "text": "Long tetaem ia we man i stap intres bigwan long ol defren jos, samting i pusum tingting blong mi blong tingting hevi mo maen blong mi i trabol bigwan; be nomata ol filing blong mi oli bigwan mo i strong, stil, mi stap miwan mo seperet long ol grup ia, nomata mi bin stap go long sam miting taem mi gat janis blong go. Taem we taem i stap go, maen blong mi i stap go long grup blong ol Metodis, mo mi gat sam filing blong joenem olgeta; be i bin gat bigfala tingting we i fasfas mo hadwok long medel blong ol grup blong relijin, mekem se i no posibol blong wan we i yangfala olsem mi, mo i no save gud long ol man mo ol samting, blong kam blong mekem wan stret tingting long huia i raet, mo huia i rong."
                },
                {
                    "number": 9,
                    "text": "Long sam taem, tingting blong mi i wok bigwan from se ol singaot mo ol bigfala noes oli bigwan tumas mo oli no stop. Ol Presbiterian oli bin agensem fulwan ol Baptis mo ol Metodis, mo oli bin yusum evri paoa, hemia blong givim risen mo givim naes toktok blong pruvum rong blong tufala nara relijin, o blong mekem nomo ol pipol oli ting se tufala relijin ia oli rong. Long nara han, ol Baptis mo ol Metodis, olgeta tu oli wok strong tu blong stanemap doktrin blong olgeta mo sakemaot evri narafalawan."
                },
                {
                    "number": 10,
                    "text": "Long medel blong wo ia blong ol toktok mo raorao blong ol tingting, plante taem, mi bin askem long miwan: ?Wanem nao i nid blong mekem? ?Huia long ol grup ia i raet; o, ?olsem wanem? ?Ating evriwan long olgeta oli rong? Sapos i gat eniwan long olgeta we i raet, ?wijwan ia nao long olgeta, mo olsem wanem nao bambae mi save?"
                },
                {
                    "number": 11,
                    "text": "Taem mi bin stap hadwok long medel blong ol raorao blong ol grup blong ol man blong relijin ia, wan dei, mi bin stap ridim Leta blong Jemes, fas japta mo nambafaef ves, we i rid olsem: Sipos wan long yufala i no gat waes, hem i mas askem long God blong i givim waes long hem, nao God bambae i save givim long hem, from we fasin blong God, hem i no save tok nogud long man we i askem samting long hem, hem i stap givim ol samting long ol man long gladhat blong hem."
                },
                {
                    "number": 12,
                    "text": "Neva wan toktok blong skripja i kam wetem paoa long hat blong man bitim hemia we i kam long hat blong mi long tetaem ia. I luk se i kam wetem bigfala paoa insaed long evri filing blong hat blong mi. Mi tingting bigwan long hem, bakegen mo bakegen, wetem save ia se, sapos eni man i nidim waes we i kam long God, hem i mi; be olsem wanem blong mekem, mi no save, mo sapos mi no save kasem moa waes bitim wanem we mi bin gat, bae mi neva save; from ol tija blong relijin blong ol defren grup, oli andastanem ol sem toktok long skripja long ol defren wei, olsem se oli wantem waepemaot evri tras taem oli stap ansarem ol kwestin folem wanem we i stap long Baebol."
                },
                {
                    "number": 13,
                    "text": "Long en, mi bin kam long tingting ia se, bae mi mas stap long tudak mo no save wanem blong mekem, o mi mas mekem olsem we Jemes i stap talem, we i blong askem long God. Mi mekem tingting blong mi blong “askem God,” wetem las tingting ia se, sapos Hem i givim waes long olgeta we oli no gat waes, mo bae Hem i givim wetem glad hat mo i no gat toktok, bae mi save traem."
                },
                {
                    "number": 14,
                    "text": "Mekem se, folem tingting ia, wetem strong tingting blong mi blong askem long God, mi bin go aotsaed long bus blong traem mekem. Hem i long wan moning blong wan naesfala klia dei, long stat blong Spring blong yia eitin twante. Hem i bin fas taem long laef blong mi, blong traem mekem wan samting olsem, from long medel blong ol wari blong mi, mi neva traem yet blong talem prea long wan laod voes."
                },
                {
                    "number": 15,
                    "text": "Afta we mi bin go long ples we mi bin plan finis blong go long hem, mo afta we mi bin lukluk raon long mi, mo faenem se mi stap miwan, mi bin nildaon mo stat blong talem ol tingting blong hat blong mi long God. Taem mi jes stat blong mekem hemia, kwiktaem nomo, sam paoa i holemtaet gud mi, mo paoa blong hem i strong tumas long mi mekem se i holemtaet tang blong mi blong mi no save toktok. Tudak we i tik i raonem mi, mo blong smol taem mi bin luk olsem se oli stap givim wan panismen blong mi ded kwiktaem."
                },
                {
                    "number": 16,
                    "text": "Be, from se mi stap yusum evri paoa blong mi blong askem God blong i mekem mi fri long paoa blong enemi ia we i stap holemtaet gud mi, mo long stret taem ia we mi bin stap rere blong lusum hop mo letem mi ded—i no long wan ded we mi stap mekemap, be long paoa blong wan man blong wan wol we yumi no save luk, we i gat bigfala paoa we mi neva filim long eni man bifo—long stret taem ia blong bigfala fraet ia, mi bin luk wan laet, i saen antap i kamdaon, stret antap long hed blong mi, mo laet blong hem i saen bitim laet blong san, mo hem i saen i kamdaon gogo, i kasem mi."
                },
                {
                    "number": 17,
                    "text": "Long stret taem ia we laet i kasem mi, mi faenem se mi fri long enemi we i bin stap holemtaet gud mi. Taem we laet ia i kasem mo stap saenem mi, mi bin luk tufala Man, we i no gat wan toktok we i save tokbaot laet mo glori blong Tufala, mo Tufala i stap flot nomo long ea antap long mi. Wan long Tufala i toktok long mi, i singaotem nem blong mi, mo talem wetem fingga blong Hem i poenem narawan—Hem, Hem i Pikinini blong Mi we Mi Lavem Tumas. !Lisin gud long Hem!"
                },
                {
                    "number": 18,
                    "text": "Stamba tingting blong mi go mo askem Lod, i blong save wijwan long ol grup blong relijin i raetwan, blong mi save wijwan blong joenem. Taem we tingting blong mi i kambak, mekem se mi save toktok, nao mi bin askem Tufala Man ia we Tufala i bin stanap antap long ea, antap long mi, se wijwan long ol grup ia i raet (from se long tetaem ia, neva insaed long hat blong mi i talem se olgeta evriwan oli rong)—mo wijwan nao mi mas joenem."
                },
                {
                    "number": 19,
                    "text": "Ansa i kam long mi se mi no mas joenem wan long olgeta, from se olgeta evriwan i rong; mo Man we i bin toktok long mi i talem se evri toktok blong bilif blong olgeta, oli olsem doti long fes blong hem; mo olgeta we oli stap tij, evriwan oli stap giaman; se “oli stap kam kolosap long mi wetem maot blong olgeta, be hat blong olgeta i stap longwe long mi; oli tijim olsem doktrin, ol komanmen we oli kam long man, blong mekem se oli olsem hemia we i kam long God, be oli no luksave paoa blong hem.”"
                },
                {
                    "number": 20,
                    "text": "Bakegen, Man ia i blokem mi blong joenem eniwan long olgeta grup ia; mo hem i talem plante nara moa samting long mi, we mi no save raetemdaon naoia. Taem tingting blong mi i kambak bakegen, mi luk se mi stap slip long baksaed blong mi, mo stap lukluk i go antap long heven. Taem laet ia i go, mi no bin gat paoa; be i no longtaem afta, mi stap karembak paoa blong mi, nao mi go long haos. Taem mi stap lei long ples blong mekem faea, mama i askem se wanem i hapen long mi. Mi ansa: “No wari, evri samting i oraet—mi oraet nomo.” Afta, mi talem long mama blong mi: “Mi kam blong save blong miwan se Presbiterian jos i no tru.” I olsem se enemi i bin save, stat long eli laef blong mi, se bambae mi kam man blong spolem o tantanem ol samting blong kingdom blong hem; sapos i no olsem, ?from wanem nao ol paoa blong tudak bae oli joen tugeta agensem mi? ?From wanem bae i gat samting i agensem mi mo i givim hadtaem long mi, kolosap stat long taem we mi bon?"
                },
                {
                    "number": 21,
                    "text": "Sam dei afta we mi bin gat visen ia, i bin hapen se mi bin stap wetem wan long ol prija blong Metodis jos, we i bin wok strong long taem blong bigfala intres long saed blong relijin ia; mo taem hem i stap storian wetem mi long saed blong relijin, mi tekem janis ia blong talem stori blong visen we mi bin gat. Mi bin sapraes tumas long fasin blong hem; hem i no wantem save long toktok blong mi, be hem i agensem mi bigwan, i stap talem se evri samting ia i wok blong devel, se i no gat samting olsem ol visen, o ol revelesen long ol dei ia; se evri samting ia i bin stop wetem ol aposol, mo se bambae i nomo save gat eni samting olsem."
                },
                {
                    "number": 22,
                    "text": "Be, i no longtaem mi bin faenem se from se mi talem storian blong mi, i bin mekem se ol tija blong relijin oli bin mekem fulap toktok agensem mi, mo hemia i statem bigfala fasin blong givim hadtaem long mi, we i bin gohed blong kam bigwan; mo from we mi jes wan smol boe nomo we man i no save, we mi gat bitwin fotin mo fiftin yia, mo laef blong mi i wan laef we i no pulum intres nating blong wol ia, be nomata long hemia, ol bigfala mo haeman ia oli tekem inaf intres blong mekem tingting blong pablik i save wok agensem mi, mo statem olgeta hadtaem we i nogud tumas; mo hemia i hapen insaed long evriwan long ol grup ia—evriwan oli stanap tugeta blong givim hadtaem long mi."
                },
                {
                    "number": 23,
                    "text": "Mo plante taem, stat long tetaem ia, hemia i mekem se tingting blong mi i wok bigwan, se olsem wanem nao, wan smol boe we i jes kasem fotin yia, mo wan tu we hem i mas wok evri dei blong kasem wan gudfala laef, bae hem i wan man we i impoten tumas blong hem i pulum ae blong ol bigfala man mo grup blong taem ia, long wan wei we i save mekem se i gat rabis filing insaed long olgeta blong tokbaot nogud mi. Bae yu faenem se i defren smol o no, be hemia i bin wan stamba tingting blong bigfala harem nogud long mi."
                },
                {
                    "number": 24,
                    "text": "Be, hem i wan tru samting ia we mi bin luk wan visen. Stat long tetaem ia, mi bin stap filim olsem Pol, taem hem i bin difendem hem long fored blong King Agripa, mo talem storian blong visen we hem i bin gat taem hem i bin luk wan laet, mo harem wan voes; be nomata long hemia, i bin gat smol nomo we oli biliv long hem; sam oli talem se hem i giaman, mo ol narawan oli talem se hem i krangke; mo oli bin jikim hem mo tok nogud long hem. Be hemia i no waepemaot trutok blong visen blong hem. Hem i bin luk wan visen, hem i save se hem i luk, mo evri hadtaem long wol oli no save mekem samting ia i defren; mo nomata we oli mas givim hadtaem long hem kasem ded, yet hem i save, mo bae hem i save go kasem taem we hem i pulum las win blong hem, se hem i bin luk mo harem tugeta, wan laet mo wan voes we i stap toktok long hem, mo evri man long wol bae oli no save mekem hem i tingting o biliv se samting ia i no tru."
                },
                {
                    "number": 25,
                    "text": "Hem i bin olsem ia nao wetem mi. I tru, mi bin luk wan laet, mo long medel blong laet ia, mi bin luk tufala Man, mo i tru se Tufala i bin toktok long mi; mo nomata ol man oli no laekem mi mo givim hadtaem long mi, mo stap sakem ol rabis toktok long mi, mo stap mekem ol giaman rabis toktok agensem mi from mi talem olgeta samting ia, hat blong mi i stap lidim mi blong talem se: ?from wanem yufala i stap givim hadtaem long mi from mi stap talem trutok? Hem i tru, mi bin luk wan visen; mo huia nao mi, blong stanap agensem God, o ?from wanem wol ia i ting se bae hem i mekem mi blong talem se samting we mi bin luk i no tru? From mi bin luk wan visen. Mi save hemia, mo mi save se God i save hemia, mo mi no save talem se i no tru, neva bae mi gat strong tingting blong mekem samting ia; mi bin save se sapos mi mekem samting ia, bae mi mekem God i harem nogud mo bae hem i panisim mi."
                },
                {
                    "number": 26,
                    "text": "Naoia mi mekem tingting blong mi i stret, long saed blong ol grup blong relijin—se i no wok blong mi blong joenem eniwan long olgeta, be blong gohed olsem we i stap kasem taem we mi kasem eni moa samting blong mekem. Mi bin faenemaot se testemoni blong Jemes i tru—se man we i no gat waes, i save askem long God, mo kasem, mo bae Hem i no save talem wan strong toktok."
                },
                {
                    "number": 27,
                    "text": "Mi gohed blong folem wanem mi stap mekem long evri dei laef kasem long namba twantewan blong manis Septemba long yia eit handred mo twantetri, mo long taem mi stap kasem ol hadtaem we i strong tumas we i kam long ol defren grup blong ol man, olgeta we oli gat relijin mo olgeta we oli no joenem wan relijin, from nomo, mi stap gohed blong talem strong se mi bin luk wan visen."
                },
                {
                    "number": 28,
                    "text": "Long medel blong taem ia we mi bin luk visen mo long yia eitin twantetri—olsem we God i blokem mi blong joenem ol grup blong relijin long taem ia, mo mi yang tumas, mo olgeta we oli stap givim hadtaem long mi oli olgeta we oli sapos blong stap olsem ol fren blong mi, mo mekem gud long mi; mo sapos oli bin ting se i gat samting i trikim mi, nao oli sapos blong traem blong winimbak mi long wan stret mo gudfala wei—Mi bin fesem ol temtesen blong eni kaen; mo from se mi miks wetem eni kaen man long sosaeti, plante taem mi foldaon long plante krangke rong, mo soemaot ol ples we ol yangfala oli no strong long hem, mo ol fasin blong man we i no strong; we mi mas sore blong talem se, i lidim i go insaed long ol defren temtesen, we i nogud tumas long fes blong God. Taem mi stap mekem konfesen ia, yu no ting se mi harem nogud from mi bin foldaon long wan long ol bigfala sin. I neva wan fasin blong mi, blong minim blong mekem wan sin olsem. Be mi rong blong stap talem toktok blong jik, mo samtaem mi stap joen wetem olgeta we oli stap hapi mo laflaf tumas, mo stap mekem ol nara samting we i no stret wetem fasin blong man we i sapos blong stap olsem wan man we God i bin singaotem, olsem mi. Be hemia, eniwan we i tingbaot yangfala taem blong mi, mo i save gud long gudfala fasin blong mi, bae i no sapraes long hemia."
                },
                {
                    "number": 29,
                    "text": "Olsem risal blong olgeta samting ia, plante taem, mi filim se God i panisim mi from ol samting we mi no bin strong long olgeta, mo ol samting we mi no stret evriwan long olgeta; kasem taem we long naet blong namba twantewan Septemba, mi go long bed blong slip long naet, nao mi go askem mo prea strong long God we I Gat Olgeta Paoa blong kasem fogivnes from ol sin mo ol rong blong mi, mo tu, blong hem i soemaot long mi, blong mi save se weaples nao mi stap long fored blong hem; from tingting blong mi i strong se bae hem i soemaot wan samting long mi, olsem we mi bin kasem wan bifo."
                },
                {
                    "number": 30,
                    "text": "Olsem ia nao, taem we mi bin stap rere blong mekem prea long God, mi bin luk wan laet i stap kamaot long rum blong mi, we i bin gohed blong gro kasem taem we rum blong mi i laet moa, bitim medeldei, we wan taem nomo, wan enjel i bin kamaot kolosap long bed blong mi, mo hem i stanap nomo long ea, from ol leg blong hem i no bin tajem graon."
                },
                {
                    "number": 31,
                    "text": "Hem i bin werem wan longfala klos we i slak long bodi blong hem mo waet kala blong hem i naes tumas. Waet kala ia i bin bitim evri samting we i waet long wol ia, we mi bin luk bifo; mo mi no bilivim se i gat eni samting long wol ia, we oli save luk waet mo saen blong hem i olsem ia. Ol han blong hem i neked, mo ol han blong hem tu, smol antap long joen blong han; tu, olsem, ol leg blong hem i bin neked smol antap long ol angkol. Hed mo nek blong hem tu, i no gat klos i kavremap. Mi bin save faenemaot se hem i no bin werem eni narafala klos be longfala klos ia nomo, from i bin open we mi save luk jes blong hem."
                },
                {
                    "number": 32,
                    "text": "I no longfala klos blong hem nomo i waet tumas, be ful bodi blong hem i saen, mi no save olsem wanem blong tokbaot samting ia, mo fes blong hem i saen olsem laetning. Rum blong mi tu i bin laet olgeta, be i no saen bigwan olsem laet raonabaot bodi blong hem. Taem we mi bin luk long hem blong fastaem, mi bin fraet; be afta smol taem nomo, fraet blong mi i bin lus."
                },
                {
                    "number": 33,
                    "text": "Hem i bin singaotem mi long nem blong mi, mo i bin talem long mi se hem i wan mesenja we God i bin sendem hem aot long fes blong hem i kam long mi, mo we nem blong hem i Moronae, we God i gat wan wok we Hem i wantem mi blong mekem. Mo plante man bae oli laekem nem blong mi, mo plante man bae i no laekem nem blong mi, long medel blong evri kantri, famli, mo ol lanwis, o se nem blong mi bae oli tokbaot gud o nogud long medel blong evri pipol."
                },
                {
                    "number": 34,
                    "text": "Hem i bin talem se i bin gat wan buk we oli bin berem, we oli bin raet long ol buk we oli mekem wetem gol, oli givim wan histri blong ol man bifo we i bin stap long kantri ia, mo ples we oli bin kamaot. Hem i talem tu se gospel we i fulwan we i no gat en, i bin stap insaed long hem, olsem we Sevya i bin givim long ol man we i bin stap bifo;"
                },
                {
                    "number": 35,
                    "text": "Mo tu, se i bin gat tu ston insaed, long ol silva bonara—mo tufala ston ia, i joen wetem wan jesplet, mo oli singaotem Yurim mo Tumim—oli bin berem wetem ol buk ia; mo ol man we i holem mo yusum ol ston ia, i samting we i bin mekem “ol sia” long olfala taem; mo God i bin mekem rere olgeta from stamba tingting blong transletem buk ia."
                },
                {
                    "number": 36,
                    "text": "Afta we hem i talem long mi ol samting ia, hem i bin stat blong ripitim ol profesi blong OlTesteman. Hem i talem fastaem pat ia blong nambatri japta blong Malakae; mo hem i ripitim tu, nambafo o las japta blong sem profesi ia, be wetem smol jenis long wanem we i stap long ol Baebol blong yumi. Long ples blong fas ves olsem we i stap long ol Baebol blong yumi, hem i talem olsem ia:"
                },
                {
                    "number": 37,
                    "text": "From luk, dei ia i stap kam we bae i bon olsem wan oven; mo evri man we i gat hae tingting, yes, mo evri man we i mekem nogud fasin, bae i bon olsem doti blong wit i bon; mo dei we i kam bae i bonem olgeta evriwan, Lod blong Ol Pipol i talem, we bae i no livim rus o branj long olgeta."
                },
                {
                    "number": 38,
                    "text": "Mo bakegen, hem i bin ripitim nambafaef ves ia olsem: Luk, bae mi soemaot Prishud long yu, tru long han blong profet ia, Elaeja, bifo long bigfala dei blong Lod we man bae i fraet long hem."
                },
                {
                    "number": 39,
                    "text": "Hem i bin ripitim tu, nekis ves i defren: Mo bae hem i planem insaed long hat blong ol pikinini, ol promes we Lod i bin mekem long ol papa, mo hat blong ol pikinini bae i tanem i go long ol papa blong olgeta. Sapos i no hapen olsem, bae Lod i spolem gud ful wol ia long taem we bae hem i kam."
                },
                {
                    "number": 40,
                    "text": "Antap long ol samting ia, hem i bin ripitim, nambaleven japta blong Aesea, mo i stap talem se i no long taem bae i hapen. Hem i bin ripitim tu, nambatri japta blong Ol Wok, long namba twantetu mo namba twantetri ves, semmak nomo olsem we i stap long Niu Testeman blong yumi. Hem i bin talem se profet ia Hem i Kraes, be dei ia i no kam yet taem “olgeta we oli no lisin long voes blong hem, bae hem i katemaot olgeta long medel blong ol pipol,” be dei ia bae i kam i no longtaem."
                },
                {
                    "number": 41,
                    "text": "Hem i bin ripitim tu, nambatu japta blong Joel, stat long namba twante-eit ves kasem las ves. Hem i bin talem tu se hemia i no hapen yet, be i no longtaem bae i hapen. Mo hem i gohed blong talem se taem we Ol Jentael bae oli kasem gospel wei fulwan, we i stap kam i no longtaem. Hem i bin ripitim plante narafala toktok long skripja, mo givim plante klia tingting we oli no save tokbaot long ples ia."
                },
                {
                    "number": 42,
                    "text": "Bakegen, hem i bin talem long mi, se taem we mi kasem ol buk ia, we hem i bin tokbaot—from taem we mi mas kasem olgeta i no hapen yet—mi no mas soemaot olgeta long eni man; mo tu, jesplet, wetem Yurim mo Tumim; long olgeta nomo we God i givim oda long mi, blong soem olgeta; sapos mi mekem olsem bae mi kasem panis. Long taem we hem i stap toktok wetem mi long saed blong ol buk ia, visen i bin open long tingting blong mi we mi save luk ples ia we oli bin berem ol buk ia long hem. Mo we i klia gud mo i stret, mekem se mi bin save ples ia bakegen taem mi bin visitim ples ia."
                },
                {
                    "number": 43,
                    "text": "Afta mi bin finis toktok wetem enjel ia, mi bin luk laet long rum i stat blong kam raonem man ia we i bin toktok long mi, mo i bin gohed blong mekem olsem kasem taem we rum i bin stap tudak bakegen be i raonem hem nomo. Nao long stret taem we samting ia i kamaot, mi bin luk wan bigfala hol, olsem wan bigfala paep i go stret antap long heven, mo hem i bin go antap kasem taem we hem i bin lus evriwan, mo rum i bin stap olsem we i bin stap bifo we laet ia blong heven i bin kamaot."
                },
                {
                    "number": 44,
                    "text": "Mi stap ledaon mo mi stap tingbaot spesel samting ia we i jes kamaot long mi, mo mi tingting hevi tumas long saed blong wanem we enjel ia i bin talem long mi; long semtaem long medel blong taem we mi stap tingting hevi longtaem, mi bin faenem kwiktaem se laet i stap kamaot bakegen long rum blong mi, mo long wan kwiktaem nomo, olsem we i bin stap, semfala mesenja ia blong heven i bin stap long saed blong bed blong mi bakegen."
                },
                {
                    "number": 45,
                    "text": "Hem i bin stat, mo bakegen i bin talemaot ol semfala samting we hem i bin mekem long nambawan taem we hem i bin kam. Evri toktok i semmak nomo, we afta hem i bin mekem samting ia, hem i bin talemaot long mi ol bigfala jajmen we bae i kam long wol, wetem bigfala hadtaem blong kasem kakae, naef blong faet, mo sik; mo se ol rabis jajmen ia bae i kam long wol long jeneresen ia. Afta hem i bin talemaot ol samting ia, hem i bin gobak antap olsem we hem i bin mekem bifo."
                },
                {
                    "number": 46,
                    "text": "Afta samting ia, ol tingting i bin go dip insaed long maen blong mi, i mekem se slip i bin ronwe long ol ae blong mi, mo mi ledaon wetem sapraes tumas long ol samting we mi bin luk, tugeta wetem ol samting we mi bin harem. Be wanem bigfala sapraes blong mi long taem we mi bin luk semfala mesenja kolosap long bed blong mi, hem i bin talem o talemaot bakegen long mi ol samting olsem bifo; mo i bin ademap wan woning long mi, i talem long mi se Setan bae i traem blong temtem mi (from we famli blong papa blong mi i no gat plante mane), blong mi kasem ol buk ia, blong stamba tingting blong kam rij. Samting ia hem i bin blokem mi, i se mi no mas gat eni narafala tingting long ae blong mi hemia nomo blong leftemap God, mo mi no mas folem eni narafala tingting be blong stanemap kingdom blong Hem nomo; sapos no, bae mi no save kasem olgeta."
                },
                {
                    "number": 47,
                    "text": "Afta long nambatri visit ia, hem i bin gobak antap long heven olsem bifo. Mo mi bin stap bakegen blong tingting hevi long olgeta defren kaen samting we i jes kamaot long mi; kwiktaem nomo olsem stret taem afta we mesenja blong heven i bin go antap aot long mi blong nambatri taem, faol i bin singaot, mo mi bin faenem se deilaet i stap kam, i minim se ol storian blong mitufala i bin tekem kolosap ful naet ia."
                },
                {
                    "number": 48,
                    "text": "I no longtaem afta mi bin girap aot long bed blong mi, mo bin gohed olsem evri taem blong mekem ol wok blong dei; be, long taem mi bin traem blong wok olsem ol narafala taem, mi bin faenem se bodi blong mi i slak we i mekem se mi no save mekem wok. Papa blong mi, we i bin stap wok wetem mi, i bin faenem se wan samting i no stret wetem mi, mo i bin talem long mi blong go long haos. Mi bin stat wetem stamba tingting blong gobak long haos; be, long taem we mi bin traem blong klaem ova long fanis aot long fil we mifala i bin stap long hem, paoa blong mi i bin lus evriwan, mo mi bin foldaon long graon olsem se mi ded, mo blong wan taem mi no bin save eni samting."
                },
                {
                    "number": 49,
                    "text": "Fasfala samting we mi save tingbaot, i wan voes we i stap toktok long mi, i singaotem mi long nem blong mi. Mi bin lukluk i go antap, mo mi bin luk semfala mesenja ia, i stanap kolosap long hed blong mi, laet i raonem hem olsem bifo. Afta hem i bin talemaot bakegen long mi evri samting we hem i bin talemaot long mi long naet bifo, mo i bin givim oda long mi blong go long papa blong mi mo talem long hem long saed blong visen mo ol komanmen we mi bin kasem."
                },
                {
                    "number": 50,
                    "text": "Mi bin obei; mi bin gobak long papa blong mi long fil, mo bin talemaot evri samting long hem. Hem i bin talem se samting ia i wan samting blong God, mo i bin talem long mi blong go mo mekem ol samting we mesenja i bin talemaot long mi. Mi bin livim fil mo mi bin go long ples ia we mesenja i bin talem long mi se ol buk ia oli stap long hem, mo from visen we mi bin kasem i klia gud long saed blong samting ia, mi bin save ples ia long stret taem we mi bin kasem ples ia."
                },
                {
                    "number": 51,
                    "text": "Kolosap long vilej blong Manjesta, Ontario distrik, Niu Yok, i gat wan bigfala hil we i bigwan, we i moa hae long eni narafala hil long ples ia. Long Wes saed blong hil ia, i no longwe long antap blong hem, andanit long wan ston we i bigwan ol buk ia i stap long wan ston bokis. Ston ia i bigwan, mo saed antap i raon long medel, mo i smol long ol saed, mekem se medel pat blong hem i save luk antap long graon, be saedsaed blong hem graon i bin kavremap."
                },
                {
                    "number": 52,
                    "text": "Afta mi bin tekemaot ol graon, mi bin tekem wan wud, we mi bin pusum lelebet andanit long saed blong ston ia, mo wetem smol paoa mi bin leftemap ston ia. Mi bin lukluk insaed mo i tru, long ples ia mi bin luk ol buk ia, Yurim mo Tumim, mo jesplet, olsem we mesenja i bin talem. Bokis we oli stap slip insaed long hem, oli bin mekem wetem ol ston we i fas tugeta long wan kaen simen. Long botom blong bokis oli bin putum tu ston we oli krosem bokis ia, mo long tufala ston ia oli bin putum ol buk ia, mo ol narafala samting wetem olgeta."
                },
                {
                    "number": 53,
                    "text": "Mi bin traem blong tekemaot olgeta, be mesenja i bin blokem mi, mo i talem bakegen long mi se taem blong tekemaot olgeta i no bin kam, mo tu, bae i no kam, kasem fo moa yia stat long taem ia, be hem i bin talem long mi se mi mas kam long ples ia stret long wan yia long taem ia, mo we bae hem i mitim mi long ples ia, mo se mi mas gohed blong mekem olsem kasem taem we bae i kam blong kasem ol buk ia."
                },
                {
                    "number": 54,
                    "text": "Folem, olsem we hem i bin givim oda long mi, mi bin go long en blong evri yia, mo evri taem mi bin luk semfala mesenja mo bin kasem plante tijing mo save long hem, long evri storian blong mitufala, long saed blong ol samting we Lod bae i mekem mo olsem wanem mo long wanem fasin hem i wantem olgeta blong lidim kingdom blong Hem long ol las dei."
                },
                {
                    "number": 55,
                    "text": "From se papa blong mi i no gat tumas mane, mifala i mas go wok wetem han blong mifala, mo kasem wan wok evri dei o long defren wei olsem we janis i bin stap kam. Samtaem, mifala i stap long haos, mo samtaem mifala i go long narafala ples, mo taem mifala i bin gohed blong wok, mifala i bin save gat wan gudfala laef."
                },
                {
                    "number": 56,
                    "text": "Long yia 1823, famli blong papa blong mi i gotru long wan bigfala hadtaem from ded blong bigfala brata blong mi, Alvin. Long manis Oktoba 1825, mi go wok blong wan olfala man we nem blong hem, Josaea Stol, we i bin stap long Jenango kaonti, long Stet blong Niu Yok. Hem i bin harem wan toktok abaot wan silva maen we ol Man Spen oli bin openem long Hamoni, Suskehana kaonti, long stet blong Pensilvania; mo bifo hem i tekem mi long wok, hem i bin stap digim graon tu blong traem faenem maen ia. Afta we mi bin go stap wetem hem, hem i tekem mi, wetem ol nara wokman blong hem, blong go digim silva maen ia, mo mi bin gohed blong wok kolosap wan manis, be mifala i no faenem wan samting, mo long en, mi winim tingting blong olfala man ia blong stop blong digim graon. Stat long taem ia nao oli bin talem storian we i go olbaot, se mi mi man blong lukaotem gol."
                },
                {
                    "number": 57,
                    "text": "Long taem we mi bin stap wok olsem ia, mi bin slip long haos blong wan Masta Aesak Hel, we i blong ples ia; long ples ia nao mi bin luk blong fas taem, waef blong mi (gel blong hem), Ema Hel. Long namba 18 Jenuware 1827, mitufala i bin mared taem mi bin stap wok yet blong Masta Stol."
                },
                {
                    "number": 58,
                    "text": "From se mi bin stap gohed blong talemaot se i tru we mi bin luk wan visen, ol hadtaem oli stap folem mi yet, mo famli blong papa blong waef blong mi oli bin agensem bigwan mared blong mitufala. From hemia, mi mas tekem hem i go long narafala ples; mekem se mitufala i go mo mared long haos blong Skwae Tarbil, long Saot Benbrij, Jenango kaonti, long Niu Yok. Stret afta long mared blong mitufala, mi finis wok blong Masta Stol, mo mi bin go long haos blong papa blong mi, mo mekem garen wetem hem long taem ia."
                },
                {
                    "number": 59,
                    "text": "Ale, taem i bin kam blong kasem ol buk ia, Yurim mo Tumim, mo jesplet. Long nambatwantetu dei blong manis Septemba, wan taosen eit handred mo twanteseven, mi bin go olsem evri taem long en blong wan narafala yia long ples ia we oli bin putum olgeta, semfala mesenja blong heven i bin givim olgeta long mi wetem toktok ia: Se mi mas lukaotem olgeta; se sapos mi kam slak mo mi lusum olgeta, o tru long eni mistek blong mi, bae God i mas katemaot mi; be se sapos bae mi yusum evri wei blong mi blong sevem olgeta, kasem taem we hem, mesenja ia, bae i askem ol samting ia, God bae i lukaotem gud olgeta."
                },
                {
                    "number": 60,
                    "text": "I no longtaem mi bin faenemaot stamba tingting from wanem mi bin kasem strongfala toktok olsem blong holem olgeta i sef, mo from wanem hem i bin olsem we mesenja i bin talemaot se afta we mi bin mekem wanem mi mas mekem wetem han blong mi, bae hem i askem ol samting ia. From afta we olgeta i bin faenemaot se mi holem ol samting ia, oli bin traem strong tumas long ol wei blong stilim ol samting ia long mi. Oli yusum evri defren trik we oli save tingbaot from stamba tingting ia. Ol fasin blong givim hadtaem we oli bin mekem long mi i bin kam moa konkon mo strong bitim bifo. Mo plante grup blong ol pipol i bin stap rere oltaem blong kasem ol samting ia long mi sapos i save hapen. Be tru long waes tingting blong God, oli bin stap sef long ol han blong mi, kasem taem we mi bin mekem tru long ol samting ia wanem we mi mas mekem. Folem wanem we mesenja i bin talemaot, taem we mesenja i bin askem ol samting ia, mi bin givimbak ol samting ia long hem; mo hem i holem ol samting ia long kontrol blong hem kasem dei ia, we i nambatu dei blong Mei, long yia wan taosen eit handred mo teti-eit."
                },
                {
                    "number": 61,
                    "text": "Be, ol toktok oli stap go raon yet, mo toktok we i gat taosen maot i stap gohed blong taltalemaot ol giaman toktok long saed blong famli blong papa blong mi, mo abaot miwan. Sapos mi mas raetemdaon wan smol pat blong hem, bae i fulumap tumas buk. Be hadtaem i kam bigwan tumas, we i gat nid blong mi mas aot long Manjesta, mo wetem waef blong mi, mitufala i go long Suskehana kaonti, long stet blong Pensilvania. Taem mitufala i stap rere blong go—mitufala i pua tumas, mo hadtaem i hevi tumas long mitufala we i no gat janis se bae mitufala i kam defren wan dei—long medel blong ol hadtaem blong mitufala, mitufala i faenem wan fren we i wan gudfala man, we nem blong hem i Martin Haris, we i kam luk mitufala, i givim fifti dola blong helpem mitufala long rod blong mitufala. Masta Haris i bin stap long Palmaera Taonsip, long Wen kaonti, long Stet blong Niu Yok, mo i wan fama we man i respektem hem."
                },
                {
                    "number": 62,
                    "text": "From help ia we i bin kam long stret taem, mi bin save go kasem ples we mi wantem go long hem long Pensilvania; mo stret afta we mi kasem ples ia, mi stat blong kopi ol leta we oli stap long ol buk. Mi bin kopi long plante long olgeta, mo tru long Yurim mo Tumim, mi bin transletem sam long olgeta, mo hemia mi bin mekem bitwin taem ia we mi kasem haos blong papa blong waef blong mi, long manis blong Disemba, mo manis Febwari we i bin kam afta."
                },
                {
                    "number": 63,
                    "text": "Samtaem long manis Febwari, man ia we mi bin tokbaot fastaem, Masta Martin Haris i bin kam long ples blong mitufala, i tekem ol leta ia we mi bin kopi long ol buk, mo i go wetem olgeta long siti blong Niu Yok. Long saed blong wanem i bin hapen long hem mo ol leta ia, mi gobak long stori blong hemwan long saed ia, olsem we hem i bin talemaot olgeta long mi taem hem i bin kambak, we i go olsem:"
                },
                {
                    "number": 64,
                    "text": "“Mi bin go long siti blong Niu Yok, mo presentem ol leta we oli bin transletem, wetem translesen blong hem we i stap, i go long Profesa Jals Anton, wan gudfala man we oli save gud long hem from ol save blong hem long saed blong ol raeting. Profesa Anton i talem se translesen ia i stret, i bitim eni translesen we hem i bin luk we oli transletem lanwis blong Ijip. Afta, mi soem long hem olgeta we oli no transletem yet, mo hem i talem se ol leta ia oli blong Ijip, Koldia, Asiria, mo Arab; mo hem i givim wan setifiket long mi we i talem long ol pipol blong Palmaera se, i tru, se oli ol tru leta, mo translesen blong olgeta olsem we oli bin transletem, i stret. Mi tekem setifiket, mo putum long poket blong mi, mo mi rere blong aot long haos taem Masta Anton i singaotem mi i gobak, mo i bin askem olsem wanem yangfala man ia i bin faenem se i gat ol buk we oli mekem wetem gol i stap long ples we hem i bin faenem olgeta. Mi bin ansa se wan enjel blong God i bin talemaot long hem."
                },
                {
                    "number": 65,
                    "text": "“Afta, hem i talem long mi, ‘mi traem luk setifiket ia.’ Mi tekemaot long poket blong mi, mo givim long hem, mo hem i tekem mo terem long pisis, i talem se i no gat samting olsem seves blong ol enjel, mo sapos bae mi tekem ol buk ia i go long hem, bambae hem i transletem olgeta. Mi talemaot long hem se haf blong ol buk ia oli silim olgeta, mo mi no gat raet blong tekem olgeta i go long hem. Hem i ansa, ‘Mi no save ridim wan buk we oli silim.’ Mi livim hem mo go long Dokta Mitsel, we i sakemaot wanem we Profesa Anton i bin talem long saed blong ol leta mo translesen.”"
                },
                {
                    "number": 66,
                    "text": "Long nambafaef dei blong manis Epril 1829, Oliva Kaodri i bin kam long haos blong mi, mo mi neva bin luk hem bifo. Hem i talem long mi se from se hem i bin stap tij long skul kolosap long ples we papa blong mi i stap long hem, mo from se papa blong mi i wan long olgeta we i stap sendem ol pikinini i go long skul, hem i bin slip long haos blong papa blong smol taem; mo taem hem i bin stap longwe, famli i bin talemaot olsem wanem mi bin kasem ol buk, mo folem hemia, hem i bin kam luk mi blong askem sam kwestin long mi."
                },
                {
                    "number": 67,
                    "text": "Tu dei afta we Masta Kaodri i kam (we i long namba 7 Epril) mi bin stat blong transletem Buk blong Momon, mo hem i bin stat blong raet blong mi."
                },
                {
                    "number": 68,
                    "text": "Mitufala i bin stap gohed long wok blong translesen, taem we long manis we i kam afta (Mei 1829), long wan dei, mitufala i bin go long bus blong prea, mo askem Lod long saed blong baptaes blong kam klin aot long ol sin, we mitufala i talem se oli tokbaot insaed long translesen blong ol buk. Taem mitufala i bin stap mekem hemia, blong prea mo stap askem Lod, wan mesenja blong heven i bin kamdaon long wan klaod blong laet, mo i putum han blong hem antap long mitufala, hem i odenem mitufala, i talem:"
                },
                {
                    "number": 69,
                    "text": "Antap long hed blong yutufala, ol wokman we yumi wok tugeta, long nem blong Mesaea, mi givim Prishud blong Eron, we i holem olgeta ki blong ol seves blong ol enjel, mo blong gospel blong fasin blong sakem sin, mo blong baptaes andanit long wota blong kam klin aot long ol sin; mo hemia bambae i neva save lus long wol bakegen, kasem taem ol boe blong Livae oli mekem wan ofring bakegen long Lod long stret mo gud fasin."
                },
                {
                    "number": 70,
                    "text": "Hem i bin talem se Aronik Prishud ia i no gat paoa blong putum han antap long hed blong man blong givim presen we i Tabu Spirit, be bae oli givim long mitufala afta; mo hem i givim oda long mitufala blong go mo kasem baptaes, mo i givim daereksen se bae mi mas baptaesem Oliva Kaodri, mo afta long hemia, bae hem i baptaesem mi."
                },
                {
                    "number": 71,
                    "text": "Folem hemia, mitufala i bin go mo kasem baptaes. Mi bin baptaesem hem faswan, mo afta, hem i baptaesem mi—mo afta long hemia, mi bin putum han blong mi antap long hed blong hem mo odenem hem long Aronik Prishud, mo afta, hem i putum han blong hem antap long hed blong mi, mo odenem mi long semfala Prishud—from se mitufala i bin kasem komanmen blong mekem olsem.*"
                },
                {
                    "number": 72,
                    "text": "Mesenja we i bin visitim mitufala long taem ia mo i bin givim Prishud ia long mitufala, i talem se nem blong hem i Jon Baptaes long Niu Testeman, mo we hem i stap mekem samting ia anda long daereksen blong Pita, Jemes mo Jon, we oli holem ol ki blong Prishud blong Melkesedek, mo prishud ia, hem i talem, bae i kam long mitufala long stret taem, mo bambae oli singaotem mi se mi fas Elda blong Jos, mo hem (Oliva Kaodri) i sekenwan. Hem i long namba fiftin dei blong manis Mei 1829, we oli bin odenem mitufala, anda long han blong mesenja ia, mo mitufala i kasem baptaes."
                },
                {
                    "number": 73,
                    "text": "Stret long taem we mitufala i stap kamaot long wota afta we mitufala i kasem baptaes, mitufala i filim ol bigfala blesing blong glori we i kam long Papa blong yumi long Heven. Stret afta we mi bin baptaesem Oliva Kaodri, nao Tabu Spirit i foldaon long hem, mo hem i stanap mo i bin talem profesi blong plante samting we bae i kam blong hapen i no longtaem. Mo bakegen, stret afta we hem i bin baptaesem mi, mi kasem spirit blong profesi, mo taem mi stap stanap, mi bin talem profesi long saed blong Jos ia we bae i gro, mo plante nara samting we i go wetem Jos, mo jeneresen ia blong ol pikinini blong man. Mitufala i bin fulap long Tabu Spirit, mo mitufala i bin stap glad long God we i mekem fasin blong sevem man."
                },
                {
                    "number": 74,
                    "text": "Naoia we i gat laet long maen blong mitufala, mitufala i stat blong andastanem gud olgeta skripja, mo tru mining mo stamba tingting biaen long ol toktok blong skripja ia oli kamaot klia long mitufala, long wan wei we mitufala i no save kasem bifo, mo mitufala i neva tingting long hem. Be long taem ia, mitufala i no gat raet blong talemaot mo mitufala i mas kipim i sikret long olsem wanem mitufala i bin kasem Prishud mo baptaes blong mitufala, from spirit blong givim hadtaem we i stap kamaot finis raon long ples blong mifala."
                },
                {
                    "number": 75,
                    "text": "Ol grup blong ol nogud man oli bin sakem ol nogud toktok finis long mifala, wanwan taem, mo ol tija blong relijin tu oli bin mekem hemia. Mo tingting blong ol man ia blong mekem nogud long mifala i stop from famli blong papa blong waef blong mi i stopem olgeta (wetem help we i kam long Heven); famli blong papa blong waef blong mi i kam gud fren wetem mi, mo oli agensem ol grup blong ol nogud man, mo oli bin glad blong mi gohed blong wok long translesen mo mi no stop; mo from hemia, oli bin glad blong givhan mo promes blong protektem mifala long evri nogud aksen we i no folem loa, olsem we oli bin save mekem."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Ol Toktok blong Bilif 1",
            "data_type": "chapter",
            "chapter_name": "Japta 1",
            "book_title": "Ol Toktok blong Bilif blong Jos Ia blong Jisas Kraes blong Ol Lata-dei Sent",
            "verses": [
                {
                    "number": 1,
                    "text": "Mifala i biliv long God, Papa we I No Save Finis, mo long Pikinini blong Hem, Jisas Kraes, mo long Tabu Spirit."
                },
                {
                    "number": 2,
                    "text": "Mifala i biliv we ol man bae oli kasem panis from ol sin blong olgetawan nomo, be i no from wanem we Adam i bin foldaon long hem."
                },
                {
                    "number": 3,
                    "text": "Mifala i biliv we tru long Atonmen blong Kraes, bae Kraes i sevem evri man taem oli stap obei long ol loa mo olgeta odinens blong Gospel."
                },
                {
                    "number": 4,
                    "text": "Mifala i biliv we ol fas prinsipol mo odinens blong Gospel oli: nambawan, Fet long Lod Jisas Kraes; nambatu, Fasin blong Sakem Sin; nambatri, Kasem Baptaes andanit long wota blong kam klin aot long ol sin; nambafo, Putum han antap long hed blong man blong kasem presen we i Tabu Spirit."
                },
                {
                    "number": 5,
                    "text": "Mifala i biliv we God i mas singaotem wan man, tru long profesi, mo tru long ol man we oli gat atoriti blong putum han antap long hed blong hem, blong hem i prijim Gospel mo mekem ol odinens we oli stap."
                },
                {
                    "number": 6,
                    "text": "Mifala i biliv long semfala oganaesesen ia we i bin stap long Jos blong Bifo, we i gat ol aposol, ol profet, ol pasta, ol tija, ol ivanjelis, mo ol narafala moa."
                },
                {
                    "number": 7,
                    "text": "Mifala i biliv long presen blong toktok long ol lanwis, presen blong profesi, presen blong revelesen, presen blong luk ol visen, presen blong hilim sik, presen blong fasin blong talem mining blong ol lanwis, mo ol narafala moa."
                },
                {
                    "number": 8,
                    "text": "Mifala i biliv we Baebol i toktok blong God sapos oli transletem i stret gud; mifala i biliv tu we Buk blong Momon i toktok blong God."
                },
                {
                    "number": 9,
                    "text": "Mifala i biliv long evri toktok we God i bin talemaot finis, evri toktok we Hem i stap talemaot naoia, mo mifala i biliv we bambae Hem i talemaot yet plante bigfala mo impoten samting abaot kingdom blong God."
                },
                {
                    "number": 10,
                    "text": "Mifala i biliv we Isrel bambae i mas kambak tugeta mo Olgeta Ten Traeb bambae oli kambak bakegen; we Saeon (Niu Jerusalem), bambae oli bildim long graon blong Amerika; we Kraes Hemwan bambae i rul wetem paoa long wol ia; mo, wol ia bambae i kam niufala, mo bambae i kasem glori blong hem olsem paradaes."
                },
                {
                    "number": 11,
                    "text": "Mifala i talemaot we mifala i gat raet blong wosipim Hae God long wei we tingting blong mifala i wantem, mo mifala i letem evri man blong gat sem raet ia; letem olgeta blong wosip long fasin we oli wantem, long weaples we oli wantem, o wanem we oli wantem."
                },
                {
                    "number": 12,
                    "text": "Mifala i biliv we mifala i mas obei long ol king, ol presiden, ol lida, mo ol jaj, blong folem, givim ona, mo sapotem loa."
                },
                {
                    "number": 13,
                    "text": "Mifala i biliv blong mas stap ones, talem trutok, stap klin, stap kaen, stap stret mo gud, mo mekem gudfala fasin long evri man; blong talem stret, mifala i stap talemaot se mifala i stap folem wanem we Pol i bin tijim—Mifala i biliv long evri samting, mifala i hop long evri samting, mifala i bin winim plante samting, mo mifala i hop blong winim evri samting. Sapos i gat samting we i klin, i luk naes, o i gudfala mo i nambawan tru, mifala i lukaotem ol samting ia."
                }
            ]
        }
    }
}