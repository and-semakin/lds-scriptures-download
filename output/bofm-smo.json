{
    "title": "O Le Tusi a Mamona",
    "uri": "/study/scriptures/bofm",
    "structure": [
        {
            "type": "section",
            "title": "Faatomuaga ma Molimau",
            "entries": [
                {
                    "type": "content",
                    "title": "itulau autu",
                    "uri": "/study/scriptures/bofm/title-page"
                },
                {
                    "type": "content",
                    "title": "itulau autu o le Tusi a Mamona",
                    "uri": "/study/scriptures/bofm/bofm-title"
                },
                {
                    "type": "content",
                    "title": "O Le Faatomuaga",
                    "uri": "/study/scriptures/bofm/introduction"
                },
                {
                    "type": "content",
                    "title": "O Se Faamalamalamaga Puupuu e Uiga i le Tusi a Mamona",
                    "uri": "/study/scriptures/bofm/explanation"
                }
            ]
        },
        {
            "type": "section",
            "title": "1 Nifae",
            "entries": [
                {
                    "type": "content",
                    "title": "1&nbsp;Nifae 1",
                    "uri": "/study/scriptures/bofm/1-ne/1"
                },
                {
                    "type": "content",
                    "title": "1&nbsp;Nifae 2",
                    "uri": "/study/scriptures/bofm/1-ne/2"
                },
                {
                    "type": "content",
                    "title": "1&nbsp;Nifae 3",
                    "uri": "/study/scriptures/bofm/1-ne/3"
                },
                {
                    "type": "content",
                    "title": "1&nbsp;Nifae 4",
                    "uri": "/study/scriptures/bofm/1-ne/4"
                },
                {
                    "type": "content",
                    "title": "1&nbsp;Nifae 5",
                    "uri": "/study/scriptures/bofm/1-ne/5"
                },
                {
                    "type": "content",
                    "title": "1&nbsp;Nifae 6",
                    "uri": "/study/scriptures/bofm/1-ne/6"
                },
                {
                    "type": "content",
                    "title": "1&nbsp;Nifae 7",
                    "uri": "/study/scriptures/bofm/1-ne/7"
                },
                {
                    "type": "content",
                    "title": "1&nbsp;Nifae 8",
                    "uri": "/study/scriptures/bofm/1-ne/8"
                },
                {
                    "type": "content",
                    "title": "1&nbsp;Nifae 9",
                    "uri": "/study/scriptures/bofm/1-ne/9"
                },
                {
                    "type": "content",
                    "title": "1&nbsp;Nifae 10",
                    "uri": "/study/scriptures/bofm/1-ne/10"
                },
                {
                    "type": "content",
                    "title": "1&nbsp;Nifae 11",
                    "uri": "/study/scriptures/bofm/1-ne/11"
                },
                {
                    "type": "content",
                    "title": "1&nbsp;Nifae 12",
                    "uri": "/study/scriptures/bofm/1-ne/12"
                },
                {
                    "type": "content",
                    "title": "1&nbsp;Nifae 13",
                    "uri": "/study/scriptures/bofm/1-ne/13"
                },
                {
                    "type": "content",
                    "title": "1&nbsp;Nifae 14",
                    "uri": "/study/scriptures/bofm/1-ne/14"
                },
                {
                    "type": "content",
                    "title": "1&nbsp;Nifae 15",
                    "uri": "/study/scriptures/bofm/1-ne/15"
                },
                {
                    "type": "content",
                    "title": "1&nbsp;Nifae 16",
                    "uri": "/study/scriptures/bofm/1-ne/16"
                },
                {
                    "type": "content",
                    "title": "1&nbsp;Nifae 17",
                    "uri": "/study/scriptures/bofm/1-ne/17"
                },
                {
                    "type": "content",
                    "title": "1&nbsp;Nifae 18",
                    "uri": "/study/scriptures/bofm/1-ne/18"
                },
                {
                    "type": "content",
                    "title": "1&nbsp;Nifae 19",
                    "uri": "/study/scriptures/bofm/1-ne/19"
                },
                {
                    "type": "content",
                    "title": "1&nbsp;Nifae 20",
                    "uri": "/study/scriptures/bofm/1-ne/20"
                },
                {
                    "type": "content",
                    "title": "1&nbsp;Nifae 21",
                    "uri": "/study/scriptures/bofm/1-ne/21"
                },
                {
                    "type": "content",
                    "title": "1&nbsp;Nifae 22",
                    "uri": "/study/scriptures/bofm/1-ne/22"
                }
            ]
        },
        {
            "type": "section",
            "title": "2 Nifae",
            "entries": [
                {
                    "type": "content",
                    "title": "2&nbsp;Nifae 1",
                    "uri": "/study/scriptures/bofm/2-ne/1"
                },
                {
                    "type": "content",
                    "title": "2&nbsp;Nifae 2",
                    "uri": "/study/scriptures/bofm/2-ne/2"
                },
                {
                    "type": "content",
                    "title": "2&nbsp;Nifae 3",
                    "uri": "/study/scriptures/bofm/2-ne/3"
                },
                {
                    "type": "content",
                    "title": "2&nbsp;Nifae 4",
                    "uri": "/study/scriptures/bofm/2-ne/4"
                },
                {
                    "type": "content",
                    "title": "2&nbsp;Nifae 5",
                    "uri": "/study/scriptures/bofm/2-ne/5"
                },
                {
                    "type": "content",
                    "title": "2&nbsp;Nifae 6",
                    "uri": "/study/scriptures/bofm/2-ne/6"
                },
                {
                    "type": "content",
                    "title": "2&nbsp;Nifae 7",
                    "uri": "/study/scriptures/bofm/2-ne/7"
                },
                {
                    "type": "content",
                    "title": "2&nbsp;Nifae 8",
                    "uri": "/study/scriptures/bofm/2-ne/8"
                },
                {
                    "type": "content",
                    "title": "2&nbsp;Nifae 9",
                    "uri": "/study/scriptures/bofm/2-ne/9"
                },
                {
                    "type": "content",
                    "title": "2&nbsp;Nifae 10",
                    "uri": "/study/scriptures/bofm/2-ne/10"
                },
                {
                    "type": "content",
                    "title": "2&nbsp;Nifae 11",
                    "uri": "/study/scriptures/bofm/2-ne/11"
                },
                {
                    "type": "content",
                    "title": "2&nbsp;Nifae 12",
                    "uri": "/study/scriptures/bofm/2-ne/12"
                },
                {
                    "type": "content",
                    "title": "2&nbsp;Nifae 13",
                    "uri": "/study/scriptures/bofm/2-ne/13"
                },
                {
                    "type": "content",
                    "title": "2&nbsp;Nifae 14",
                    "uri": "/study/scriptures/bofm/2-ne/14"
                },
                {
                    "type": "content",
                    "title": "2&nbsp;Nifae 15",
                    "uri": "/study/scriptures/bofm/2-ne/15"
                },
                {
                    "type": "content",
                    "title": "2&nbsp;Nifae 16",
                    "uri": "/study/scriptures/bofm/2-ne/16"
                },
                {
                    "type": "content",
                    "title": "2&nbsp;Nifae 17",
                    "uri": "/study/scriptures/bofm/2-ne/17"
                },
                {
                    "type": "content",
                    "title": "2&nbsp;Nifae 18",
                    "uri": "/study/scriptures/bofm/2-ne/18"
                },
                {
                    "type": "content",
                    "title": "2&nbsp;Nifae 19",
                    "uri": "/study/scriptures/bofm/2-ne/19"
                },
                {
                    "type": "content",
                    "title": "2&nbsp;Nifae 20",
                    "uri": "/study/scriptures/bofm/2-ne/20"
                },
                {
                    "type": "content",
                    "title": "2&nbsp;Nifae 21",
                    "uri": "/study/scriptures/bofm/2-ne/21"
                },
                {
                    "type": "content",
                    "title": "2&nbsp;Nifae 22",
                    "uri": "/study/scriptures/bofm/2-ne/22"
                },
                {
                    "type": "content",
                    "title": "2&nbsp;Nifae 23",
                    "uri": "/study/scriptures/bofm/2-ne/23"
                },
                {
                    "type": "content",
                    "title": "2&nbsp;Nifae 24",
                    "uri": "/study/scriptures/bofm/2-ne/24"
                },
                {
                    "type": "content",
                    "title": "2&nbsp;Nifae 25",
                    "uri": "/study/scriptures/bofm/2-ne/25"
                },
                {
                    "type": "content",
                    "title": "2&nbsp;Nifae 26",
                    "uri": "/study/scriptures/bofm/2-ne/26"
                },
                {
                    "type": "content",
                    "title": "2&nbsp;Nifae 27",
                    "uri": "/study/scriptures/bofm/2-ne/27"
                },
                {
                    "type": "content",
                    "title": "2&nbsp;Nifae 28",
                    "uri": "/study/scriptures/bofm/2-ne/28"
                },
                {
                    "type": "content",
                    "title": "2&nbsp;Nifae 29",
                    "uri": "/study/scriptures/bofm/2-ne/29"
                },
                {
                    "type": "content",
                    "title": "2&nbsp;Nifae 30",
                    "uri": "/study/scriptures/bofm/2-ne/30"
                },
                {
                    "type": "content",
                    "title": "2&nbsp;Nifae 31",
                    "uri": "/study/scriptures/bofm/2-ne/31"
                },
                {
                    "type": "content",
                    "title": "2&nbsp;Nifae 32",
                    "uri": "/study/scriptures/bofm/2-ne/32"
                },
                {
                    "type": "content",
                    "title": "2&nbsp;Nifae 33",
                    "uri": "/study/scriptures/bofm/2-ne/33"
                }
            ]
        },
        {
            "type": "section",
            "title": "Iakopo (TM)",
            "entries": [
                {
                    "type": "content",
                    "title": "Iakopo&nbsp;(TM) 1",
                    "uri": "/study/scriptures/bofm/jacob/1"
                },
                {
                    "type": "content",
                    "title": "Iakopo&nbsp;(TM) 2",
                    "uri": "/study/scriptures/bofm/jacob/2"
                },
                {
                    "type": "content",
                    "title": "Iakopo&nbsp;(TM) 3",
                    "uri": "/study/scriptures/bofm/jacob/3"
                },
                {
                    "type": "content",
                    "title": "Iakopo&nbsp;(TM) 4",
                    "uri": "/study/scriptures/bofm/jacob/4"
                },
                {
                    "type": "content",
                    "title": "Iakopo&nbsp;(TM) 5",
                    "uri": "/study/scriptures/bofm/jacob/5"
                },
                {
                    "type": "content",
                    "title": "Iakopo&nbsp;(TM) 6",
                    "uri": "/study/scriptures/bofm/jacob/6"
                },
                {
                    "type": "content",
                    "title": "Iakopo&nbsp;(TM) 7",
                    "uri": "/study/scriptures/bofm/jacob/7"
                }
            ]
        },
        {
            "type": "content",
            "title": "Enosa",
            "uri": "/study/scriptures/bofm/enos/1"
        },
        {
            "type": "content",
            "title": "Iaroma",
            "uri": "/study/scriptures/bofm/jarom/1"
        },
        {
            "type": "content",
            "title": "Ominae",
            "uri": "/study/scriptures/bofm/omni/1"
        },
        {
            "type": "content",
            "title": "Upu a Mamona",
            "uri": "/study/scriptures/bofm/w-of-m/1"
        },
        {
            "type": "section",
            "title": "Mosaea",
            "entries": [
                {
                    "type": "content",
                    "title": "Mosaea 1",
                    "uri": "/study/scriptures/bofm/mosiah/1"
                },
                {
                    "type": "content",
                    "title": "Mosaea 2",
                    "uri": "/study/scriptures/bofm/mosiah/2"
                },
                {
                    "type": "content",
                    "title": "Mosaea 3",
                    "uri": "/study/scriptures/bofm/mosiah/3"
                },
                {
                    "type": "content",
                    "title": "Mosaea 4",
                    "uri": "/study/scriptures/bofm/mosiah/4"
                },
                {
                    "type": "content",
                    "title": "Mosaea 5",
                    "uri": "/study/scriptures/bofm/mosiah/5"
                },
                {
                    "type": "content",
                    "title": "Mosaea 6",
                    "uri": "/study/scriptures/bofm/mosiah/6"
                },
                {
                    "type": "content",
                    "title": "Mosaea 7",
                    "uri": "/study/scriptures/bofm/mosiah/7"
                },
                {
                    "type": "content",
                    "title": "Mosaea 8",
                    "uri": "/study/scriptures/bofm/mosiah/8"
                },
                {
                    "type": "content",
                    "title": "Mosaea 9",
                    "uri": "/study/scriptures/bofm/mosiah/9"
                },
                {
                    "type": "content",
                    "title": "Mosaea 10",
                    "uri": "/study/scriptures/bofm/mosiah/10"
                },
                {
                    "type": "content",
                    "title": "Mosaea 11",
                    "uri": "/study/scriptures/bofm/mosiah/11"
                },
                {
                    "type": "content",
                    "title": "Mosaea 12",
                    "uri": "/study/scriptures/bofm/mosiah/12"
                },
                {
                    "type": "content",
                    "title": "Mosaea 13",
                    "uri": "/study/scriptures/bofm/mosiah/13"
                },
                {
                    "type": "content",
                    "title": "Mosaea 14",
                    "uri": "/study/scriptures/bofm/mosiah/14"
                },
                {
                    "type": "content",
                    "title": "Mosaea 15",
                    "uri": "/study/scriptures/bofm/mosiah/15"
                },
                {
                    "type": "content",
                    "title": "Mosaea 16",
                    "uri": "/study/scriptures/bofm/mosiah/16"
                },
                {
                    "type": "content",
                    "title": "Mosaea 17",
                    "uri": "/study/scriptures/bofm/mosiah/17"
                },
                {
                    "type": "content",
                    "title": "Mosaea 18",
                    "uri": "/study/scriptures/bofm/mosiah/18"
                },
                {
                    "type": "content",
                    "title": "Mosaea 19",
                    "uri": "/study/scriptures/bofm/mosiah/19"
                },
                {
                    "type": "content",
                    "title": "Mosaea 20",
                    "uri": "/study/scriptures/bofm/mosiah/20"
                },
                {
                    "type": "content",
                    "title": "Mosaea 21",
                    "uri": "/study/scriptures/bofm/mosiah/21"
                },
                {
                    "type": "content",
                    "title": "Mosaea 22",
                    "uri": "/study/scriptures/bofm/mosiah/22"
                },
                {
                    "type": "content",
                    "title": "Mosaea 23",
                    "uri": "/study/scriptures/bofm/mosiah/23"
                },
                {
                    "type": "content",
                    "title": "Mosaea 24",
                    "uri": "/study/scriptures/bofm/mosiah/24"
                },
                {
                    "type": "content",
                    "title": "Mosaea 25",
                    "uri": "/study/scriptures/bofm/mosiah/25"
                },
                {
                    "type": "content",
                    "title": "Mosaea 26",
                    "uri": "/study/scriptures/bofm/mosiah/26"
                },
                {
                    "type": "content",
                    "title": "Mosaea 27",
                    "uri": "/study/scriptures/bofm/mosiah/27"
                },
                {
                    "type": "content",
                    "title": "Mosaea 28",
                    "uri": "/study/scriptures/bofm/mosiah/28"
                },
                {
                    "type": "content",
                    "title": "Mosaea 29",
                    "uri": "/study/scriptures/bofm/mosiah/29"
                }
            ]
        },
        {
            "type": "section",
            "title": "Alema",
            "entries": [
                {
                    "type": "content",
                    "title": "Alema 1",
                    "uri": "/study/scriptures/bofm/alma/1"
                },
                {
                    "type": "content",
                    "title": "Alema 2",
                    "uri": "/study/scriptures/bofm/alma/2"
                },
                {
                    "type": "content",
                    "title": "Alema 3",
                    "uri": "/study/scriptures/bofm/alma/3"
                },
                {
                    "type": "content",
                    "title": "Alema 4",
                    "uri": "/study/scriptures/bofm/alma/4"
                },
                {
                    "type": "content",
                    "title": "Alema 5",
                    "uri": "/study/scriptures/bofm/alma/5"
                },
                {
                    "type": "content",
                    "title": "Alema 6",
                    "uri": "/study/scriptures/bofm/alma/6"
                },
                {
                    "type": "content",
                    "title": "Alema 7",
                    "uri": "/study/scriptures/bofm/alma/7"
                },
                {
                    "type": "content",
                    "title": "Alema 8",
                    "uri": "/study/scriptures/bofm/alma/8"
                },
                {
                    "type": "content",
                    "title": "Alema 9",
                    "uri": "/study/scriptures/bofm/alma/9"
                },
                {
                    "type": "content",
                    "title": "Alema 10",
                    "uri": "/study/scriptures/bofm/alma/10"
                },
                {
                    "type": "content",
                    "title": "Alema 11",
                    "uri": "/study/scriptures/bofm/alma/11"
                },
                {
                    "type": "content",
                    "title": "Alema 12",
                    "uri": "/study/scriptures/bofm/alma/12"
                },
                {
                    "type": "content",
                    "title": "Alema 13",
                    "uri": "/study/scriptures/bofm/alma/13"
                },
                {
                    "type": "content",
                    "title": "Alema 14",
                    "uri": "/study/scriptures/bofm/alma/14"
                },
                {
                    "type": "content",
                    "title": "Alema 15",
                    "uri": "/study/scriptures/bofm/alma/15"
                },
                {
                    "type": "content",
                    "title": "Alema 16",
                    "uri": "/study/scriptures/bofm/alma/16"
                },
                {
                    "type": "content",
                    "title": "Alema 17",
                    "uri": "/study/scriptures/bofm/alma/17"
                },
                {
                    "type": "content",
                    "title": "Alema 18",
                    "uri": "/study/scriptures/bofm/alma/18"
                },
                {
                    "type": "content",
                    "title": "Alema 19",
                    "uri": "/study/scriptures/bofm/alma/19"
                },
                {
                    "type": "content",
                    "title": "Alema 20",
                    "uri": "/study/scriptures/bofm/alma/20"
                },
                {
                    "type": "content",
                    "title": "Alema 21",
                    "uri": "/study/scriptures/bofm/alma/21"
                },
                {
                    "type": "content",
                    "title": "Alema 22",
                    "uri": "/study/scriptures/bofm/alma/22"
                },
                {
                    "type": "content",
                    "title": "Alema 23",
                    "uri": "/study/scriptures/bofm/alma/23"
                },
                {
                    "type": "content",
                    "title": "Alema 24",
                    "uri": "/study/scriptures/bofm/alma/24"
                },
                {
                    "type": "content",
                    "title": "Alema 25",
                    "uri": "/study/scriptures/bofm/alma/25"
                },
                {
                    "type": "content",
                    "title": "Alema 26",
                    "uri": "/study/scriptures/bofm/alma/26"
                },
                {
                    "type": "content",
                    "title": "Alema 27",
                    "uri": "/study/scriptures/bofm/alma/27"
                },
                {
                    "type": "content",
                    "title": "Alema 28",
                    "uri": "/study/scriptures/bofm/alma/28"
                },
                {
                    "type": "content",
                    "title": "Alema 29",
                    "uri": "/study/scriptures/bofm/alma/29"
                },
                {
                    "type": "content",
                    "title": "Alema 30",
                    "uri": "/study/scriptures/bofm/alma/30"
                },
                {
                    "type": "content",
                    "title": "Alema 31",
                    "uri": "/study/scriptures/bofm/alma/31"
                },
                {
                    "type": "content",
                    "title": "Alema 32",
                    "uri": "/study/scriptures/bofm/alma/32"
                },
                {
                    "type": "content",
                    "title": "Alema 33",
                    "uri": "/study/scriptures/bofm/alma/33"
                },
                {
                    "type": "content",
                    "title": "Alema 34",
                    "uri": "/study/scriptures/bofm/alma/34"
                },
                {
                    "type": "content",
                    "title": "Alema 35",
                    "uri": "/study/scriptures/bofm/alma/35"
                },
                {
                    "type": "content",
                    "title": "Alema 36",
                    "uri": "/study/scriptures/bofm/alma/36"
                },
                {
                    "type": "content",
                    "title": "Alema 37",
                    "uri": "/study/scriptures/bofm/alma/37"
                },
                {
                    "type": "content",
                    "title": "Alema 38",
                    "uri": "/study/scriptures/bofm/alma/38"
                },
                {
                    "type": "content",
                    "title": "Alema 39",
                    "uri": "/study/scriptures/bofm/alma/39"
                },
                {
                    "type": "content",
                    "title": "Alema 40",
                    "uri": "/study/scriptures/bofm/alma/40"
                },
                {
                    "type": "content",
                    "title": "Alema 41",
                    "uri": "/study/scriptures/bofm/alma/41"
                },
                {
                    "type": "content",
                    "title": "Alema 42",
                    "uri": "/study/scriptures/bofm/alma/42"
                },
                {
                    "type": "content",
                    "title": "Alema 43",
                    "uri": "/study/scriptures/bofm/alma/43"
                },
                {
                    "type": "content",
                    "title": "Alema 44",
                    "uri": "/study/scriptures/bofm/alma/44"
                },
                {
                    "type": "content",
                    "title": "Alema 45",
                    "uri": "/study/scriptures/bofm/alma/45"
                },
                {
                    "type": "content",
                    "title": "Alema 46",
                    "uri": "/study/scriptures/bofm/alma/46"
                },
                {
                    "type": "content",
                    "title": "Alema 47",
                    "uri": "/study/scriptures/bofm/alma/47"
                },
                {
                    "type": "content",
                    "title": "Alema 48",
                    "uri": "/study/scriptures/bofm/alma/48"
                },
                {
                    "type": "content",
                    "title": "Alema 49",
                    "uri": "/study/scriptures/bofm/alma/49"
                },
                {
                    "type": "content",
                    "title": "Alema 50",
                    "uri": "/study/scriptures/bofm/alma/50"
                },
                {
                    "type": "content",
                    "title": "Alema 51",
                    "uri": "/study/scriptures/bofm/alma/51"
                },
                {
                    "type": "content",
                    "title": "Alema 52",
                    "uri": "/study/scriptures/bofm/alma/52"
                },
                {
                    "type": "content",
                    "title": "Alema 53",
                    "uri": "/study/scriptures/bofm/alma/53"
                },
                {
                    "type": "content",
                    "title": "Alema 54",
                    "uri": "/study/scriptures/bofm/alma/54"
                },
                {
                    "type": "content",
                    "title": "Alema 55",
                    "uri": "/study/scriptures/bofm/alma/55"
                },
                {
                    "type": "content",
                    "title": "Alema 56",
                    "uri": "/study/scriptures/bofm/alma/56"
                },
                {
                    "type": "content",
                    "title": "Alema 57",
                    "uri": "/study/scriptures/bofm/alma/57"
                },
                {
                    "type": "content",
                    "title": "Alema 58",
                    "uri": "/study/scriptures/bofm/alma/58"
                },
                {
                    "type": "content",
                    "title": "Alema 59",
                    "uri": "/study/scriptures/bofm/alma/59"
                },
                {
                    "type": "content",
                    "title": "Alema 60",
                    "uri": "/study/scriptures/bofm/alma/60"
                },
                {
                    "type": "content",
                    "title": "Alema 61",
                    "uri": "/study/scriptures/bofm/alma/61"
                },
                {
                    "type": "content",
                    "title": "Alema 62",
                    "uri": "/study/scriptures/bofm/alma/62"
                },
                {
                    "type": "content",
                    "title": "Alema 63",
                    "uri": "/study/scriptures/bofm/alma/63"
                }
            ]
        },
        {
            "type": "section",
            "title": "Helamana",
            "entries": [
                {
                    "type": "content",
                    "title": "Helamana 1",
                    "uri": "/study/scriptures/bofm/hel/1"
                },
                {
                    "type": "content",
                    "title": "Helamana 2",
                    "uri": "/study/scriptures/bofm/hel/2"
                },
                {
                    "type": "content",
                    "title": "Helamana 3",
                    "uri": "/study/scriptures/bofm/hel/3"
                },
                {
                    "type": "content",
                    "title": "Helamana 4",
                    "uri": "/study/scriptures/bofm/hel/4"
                },
                {
                    "type": "content",
                    "title": "Helamana 5",
                    "uri": "/study/scriptures/bofm/hel/5"
                },
                {
                    "type": "content",
                    "title": "Helamana 6",
                    "uri": "/study/scriptures/bofm/hel/6"
                },
                {
                    "type": "content",
                    "title": "Helamana 7",
                    "uri": "/study/scriptures/bofm/hel/7"
                },
                {
                    "type": "content",
                    "title": "Helamana 8",
                    "uri": "/study/scriptures/bofm/hel/8"
                },
                {
                    "type": "content",
                    "title": "Helamana 9",
                    "uri": "/study/scriptures/bofm/hel/9"
                },
                {
                    "type": "content",
                    "title": "Helamana 10",
                    "uri": "/study/scriptures/bofm/hel/10"
                },
                {
                    "type": "content",
                    "title": "Helamana 11",
                    "uri": "/study/scriptures/bofm/hel/11"
                },
                {
                    "type": "content",
                    "title": "Helamana 12",
                    "uri": "/study/scriptures/bofm/hel/12"
                },
                {
                    "type": "content",
                    "title": "Helamana 13",
                    "uri": "/study/scriptures/bofm/hel/13"
                },
                {
                    "type": "content",
                    "title": "Helamana 14",
                    "uri": "/study/scriptures/bofm/hel/14"
                },
                {
                    "type": "content",
                    "title": "Helamana 15",
                    "uri": "/study/scriptures/bofm/hel/15"
                },
                {
                    "type": "content",
                    "title": "Helamana 16",
                    "uri": "/study/scriptures/bofm/hel/16"
                }
            ]
        },
        {
            "type": "section",
            "title": "3 Nifae",
            "entries": [
                {
                    "type": "content",
                    "title": "3&nbsp;Nifae 1",
                    "uri": "/study/scriptures/bofm/3-ne/1"
                },
                {
                    "type": "content",
                    "title": "3&nbsp;Nifae 2",
                    "uri": "/study/scriptures/bofm/3-ne/2"
                },
                {
                    "type": "content",
                    "title": "3&nbsp;Nifae 3",
                    "uri": "/study/scriptures/bofm/3-ne/3"
                },
                {
                    "type": "content",
                    "title": "3&nbsp;Nifae 4",
                    "uri": "/study/scriptures/bofm/3-ne/4"
                },
                {
                    "type": "content",
                    "title": "3&nbsp;Nifae 5",
                    "uri": "/study/scriptures/bofm/3-ne/5"
                },
                {
                    "type": "content",
                    "title": "3&nbsp;Nifae 6",
                    "uri": "/study/scriptures/bofm/3-ne/6"
                },
                {
                    "type": "content",
                    "title": "3&nbsp;Nifae 7",
                    "uri": "/study/scriptures/bofm/3-ne/7"
                },
                {
                    "type": "content",
                    "title": "3&nbsp;Nifae 8",
                    "uri": "/study/scriptures/bofm/3-ne/8"
                },
                {
                    "type": "content",
                    "title": "3&nbsp;Nifae 9",
                    "uri": "/study/scriptures/bofm/3-ne/9"
                },
                {
                    "type": "content",
                    "title": "3&nbsp;Nifae 10",
                    "uri": "/study/scriptures/bofm/3-ne/10"
                },
                {
                    "type": "content",
                    "title": "3&nbsp;Nifae 11",
                    "uri": "/study/scriptures/bofm/3-ne/11"
                },
                {
                    "type": "content",
                    "title": "3&nbsp;Nifae 12",
                    "uri": "/study/scriptures/bofm/3-ne/12"
                },
                {
                    "type": "content",
                    "title": "3&nbsp;Nifae 13",
                    "uri": "/study/scriptures/bofm/3-ne/13"
                },
                {
                    "type": "content",
                    "title": "3&nbsp;Nifae 14",
                    "uri": "/study/scriptures/bofm/3-ne/14"
                },
                {
                    "type": "content",
                    "title": "3&nbsp;Nifae 15",
                    "uri": "/study/scriptures/bofm/3-ne/15"
                },
                {
                    "type": "content",
                    "title": "3&nbsp;Nifae 16",
                    "uri": "/study/scriptures/bofm/3-ne/16"
                },
                {
                    "type": "content",
                    "title": "3&nbsp;Nifae 17",
                    "uri": "/study/scriptures/bofm/3-ne/17"
                },
                {
                    "type": "content",
                    "title": "3&nbsp;Nifae 18",
                    "uri": "/study/scriptures/bofm/3-ne/18"
                },
                {
                    "type": "content",
                    "title": "3&nbsp;Nifae 19",
                    "uri": "/study/scriptures/bofm/3-ne/19"
                },
                {
                    "type": "content",
                    "title": "3&nbsp;Nifae 20",
                    "uri": "/study/scriptures/bofm/3-ne/20"
                },
                {
                    "type": "content",
                    "title": "3&nbsp;Nifae 21",
                    "uri": "/study/scriptures/bofm/3-ne/21"
                },
                {
                    "type": "content",
                    "title": "3&nbsp;Nifae 22",
                    "uri": "/study/scriptures/bofm/3-ne/22"
                },
                {
                    "type": "content",
                    "title": "3&nbsp;Nifae 23",
                    "uri": "/study/scriptures/bofm/3-ne/23"
                },
                {
                    "type": "content",
                    "title": "3&nbsp;Nifae 24",
                    "uri": "/study/scriptures/bofm/3-ne/24"
                },
                {
                    "type": "content",
                    "title": "3&nbsp;Nifae 25",
                    "uri": "/study/scriptures/bofm/3-ne/25"
                },
                {
                    "type": "content",
                    "title": "3&nbsp;Nifae 26",
                    "uri": "/study/scriptures/bofm/3-ne/26"
                },
                {
                    "type": "content",
                    "title": "3&nbsp;Nifae 27",
                    "uri": "/study/scriptures/bofm/3-ne/27"
                },
                {
                    "type": "content",
                    "title": "3&nbsp;Nifae 28",
                    "uri": "/study/scriptures/bofm/3-ne/28"
                },
                {
                    "type": "content",
                    "title": "3&nbsp;Nifae 29",
                    "uri": "/study/scriptures/bofm/3-ne/29"
                },
                {
                    "type": "content",
                    "title": "3&nbsp;Nifae 30",
                    "uri": "/study/scriptures/bofm/3-ne/30"
                }
            ]
        },
        {
            "type": "content",
            "title": "4&nbsp;Nifae",
            "uri": "/study/scriptures/bofm/4-ne/1"
        },
        {
            "type": "section",
            "title": "Mamona",
            "entries": [
                {
                    "type": "content",
                    "title": "Mamona 1",
                    "uri": "/study/scriptures/bofm/morm/1"
                },
                {
                    "type": "content",
                    "title": "Mamona 2",
                    "uri": "/study/scriptures/bofm/morm/2"
                },
                {
                    "type": "content",
                    "title": "Mamona 3",
                    "uri": "/study/scriptures/bofm/morm/3"
                },
                {
                    "type": "content",
                    "title": "Mamona 4",
                    "uri": "/study/scriptures/bofm/morm/4"
                },
                {
                    "type": "content",
                    "title": "Mamona 5",
                    "uri": "/study/scriptures/bofm/morm/5"
                },
                {
                    "type": "content",
                    "title": "Mamona 6",
                    "uri": "/study/scriptures/bofm/morm/6"
                },
                {
                    "type": "content",
                    "title": "Mamona 7",
                    "uri": "/study/scriptures/bofm/morm/7"
                },
                {
                    "type": "content",
                    "title": "Mamona 8",
                    "uri": "/study/scriptures/bofm/morm/8"
                },
                {
                    "type": "content",
                    "title": "Mamona 9",
                    "uri": "/study/scriptures/bofm/morm/9"
                }
            ]
        },
        {
            "type": "section",
            "title": "Eteru",
            "entries": [
                {
                    "type": "content",
                    "title": "Eteru 1",
                    "uri": "/study/scriptures/bofm/ether/1"
                },
                {
                    "type": "content",
                    "title": "Eteru 2",
                    "uri": "/study/scriptures/bofm/ether/2"
                },
                {
                    "type": "content",
                    "title": "Eteru 3",
                    "uri": "/study/scriptures/bofm/ether/3"
                },
                {
                    "type": "content",
                    "title": "Eteru 4",
                    "uri": "/study/scriptures/bofm/ether/4"
                },
                {
                    "type": "content",
                    "title": "Eteru 5",
                    "uri": "/study/scriptures/bofm/ether/5"
                },
                {
                    "type": "content",
                    "title": "Eteru 6",
                    "uri": "/study/scriptures/bofm/ether/6"
                },
                {
                    "type": "content",
                    "title": "Eteru 7",
                    "uri": "/study/scriptures/bofm/ether/7"
                },
                {
                    "type": "content",
                    "title": "Eteru 8",
                    "uri": "/study/scriptures/bofm/ether/8"
                },
                {
                    "type": "content",
                    "title": "Eteru 9",
                    "uri": "/study/scriptures/bofm/ether/9"
                },
                {
                    "type": "content",
                    "title": "Eteru 10",
                    "uri": "/study/scriptures/bofm/ether/10"
                },
                {
                    "type": "content",
                    "title": "Eteru 11",
                    "uri": "/study/scriptures/bofm/ether/11"
                },
                {
                    "type": "content",
                    "title": "Eteru 12",
                    "uri": "/study/scriptures/bofm/ether/12"
                },
                {
                    "type": "content",
                    "title": "Eteru 13",
                    "uri": "/study/scriptures/bofm/ether/13"
                },
                {
                    "type": "content",
                    "title": "Eteru 14",
                    "uri": "/study/scriptures/bofm/ether/14"
                },
                {
                    "type": "content",
                    "title": "Eteru 15",
                    "uri": "/study/scriptures/bofm/ether/15"
                }
            ]
        },
        {
            "type": "section",
            "title": "Moronae",
            "entries": [
                {
                    "type": "content",
                    "title": "Moronae 1",
                    "uri": "/study/scriptures/bofm/moro/1"
                },
                {
                    "type": "content",
                    "title": "Moronae 2",
                    "uri": "/study/scriptures/bofm/moro/2"
                },
                {
                    "type": "content",
                    "title": "Moronae 3",
                    "uri": "/study/scriptures/bofm/moro/3"
                },
                {
                    "type": "content",
                    "title": "Moronae 4",
                    "uri": "/study/scriptures/bofm/moro/4"
                },
                {
                    "type": "content",
                    "title": "Moronae 5",
                    "uri": "/study/scriptures/bofm/moro/5"
                },
                {
                    "type": "content",
                    "title": "Moronae 6",
                    "uri": "/study/scriptures/bofm/moro/6"
                },
                {
                    "type": "content",
                    "title": "Moronae 7",
                    "uri": "/study/scriptures/bofm/moro/7"
                },
                {
                    "type": "content",
                    "title": "Moronae 8",
                    "uri": "/study/scriptures/bofm/moro/8"
                },
                {
                    "type": "content",
                    "title": "Moronae 9",
                    "uri": "/study/scriptures/bofm/moro/9"
                },
                {
                    "type": "content",
                    "title": "Moronae 10",
                    "uri": "/study/scriptures/bofm/moro/10"
                }
            ]
        }
    ],
    "contents": {
        "/study/scriptures/bofm/title-page": {
            "uri": "/study/scriptures/bofm/title-page",
            "title": "itulau autu",
            "data_type": "chapter",
            "book_title": "O Le Tusi a Mamona",
            "subtitle": [
                "O Se Tasi Molimau ia Iesu Keriso"
            ],
            "text": [
                "Ua Faasalalauina e le Ekalesia a Iesu Keriso o le Au Paia o Aso e Gata Ai",
                "Aai o Sate Leki, Iutā, U.S.A. 2011",
                "© 2011 e le Intellectual Reserve, Inc.",
                "Ua taofia aia tatau uma",
                "Ua lomia i le Iunaite Setete o Amerika 03/2011",
                "19932011",
                "Translation of the Book of Mormon, Doctrine and Covenants, and Pearl of Great Price",
                "Samoan"
            ]
        },
        "/study/scriptures/bofm/bofm-title": {
            "uri": "/study/scriptures/bofm/bofm-title",
            "title": "itulau autu o le Tusi a Mamona",
            "data_type": "chapter",
            "book_title": "O Le Tusi a Mamona",
            "subtitle": [
                "O Se Tala na Tusia e le Lima o Mamona i Luga o Papatusi na sii mai Papatusi a Nifae"
            ],
            "text": [
                "O le mea lea, o se otootoga o le talafaamaumau o le nuu o Nifae, ma sa Lamanā foi—Ua tusi atu ia sa Lamanā, o e o se toe vaega o le aiga o Isaraelu; ma Iutaia ma Nuuese foi—Ua tusia e ala i le poloaiga, ma ala foi i le agaga o valoaga ma faaaliga—Ua tusia ma faamauina, ma natia i le Alii, ina ia le faaumatia—Ina ia oo mai e ala i le meaalofa ma le mana o le Atua e faaliliu ai—Ua faamauina e le lima o Moronae, ma natia i le Alii, ia oo mai i le taimi e tatau ai e ala mai i le Nuuese—O lona faaliliuga e ala mai i le meaalofa a le Atua.",
                "O se otootoga na sii mai foi mai le Tusi a Eteru, o se talafaamaumau o le nuu o Iareto, o e na faataapeapeina i le taimi na faaeseeseina ai e le Alii le gagana a le nuu ina o latou fausia se olo e o ae ai i le lagi—Lea e faailoa atu ai i le toe vaega o le aiga o Isaraelu mea tetele na faia e le Alii mo o latou tamā; ina ia latou iloa ai foi feagaiga a le Alii, ua lē lafoaiina ese i latou e faavavau—Ma mo le faatalitonuina foi o Iutaia ma Nuuese, o Iesu o le Keriso, o le Atua Faavavau, ua faaali mai o ia lava i atunuu uma—O lenei foi, afai o i ai ni sese, o sese ia o tagata; o le mea lea, aua le taʼuleagaina mea a le Atua, ina ia maua outou i le lē pona i le nofoa faamasino o Keriso.",
                "O le uluai faaliliuga mai papatusi i le gagana Peretania, na faia e Iosefa Samita, Laitiiti",
                "O le lomiga muamua i le gagana Peretania na lomia i Palamaira, Niu Ioka, U.S.A., i le 1830"
            ]
        },
        "/study/scriptures/bofm/introduction": {
            "uri": "/study/scriptures/bofm/introduction",
            "title": "O Le Faatomuaga",
            "data_type": "chapter",
            "book_title": "O Le Faatomuaga",
            "text": [
                "O le Tusi a Mamona o se tusi o tusitusiga paia e pei o le Tusi Paia. O se talafaamaumau o fealoaʼiga a le Atua ma tagata sa nonofo i Amerika anamua, ma ua i ai le atoatoaga o le talalelei tumau faavavau.",
                "O le tusi na tusia e le toatele o perofeta anamua e ala i le agaga o valoaga ma faaaliga. O a latou upu, na tusia i papatusi auro, na sii mai ma otooto e se perofeta tusitalafaasolopito e igoa ia Mamona. Ua tuuina mai i lea talafaamaumau se tala o ni nuu malamalama tetele se lua. O le tasi na o mai mai Ierusalema i le 600 T.L.M., sa mulimuli ane ona vaeluaina i ni malo se lua, ua taʼua o sa Nifaē ma sa Lamanā. O le isi nuu na o mai mamao i tua atu i le taimi na faaeseese ai e le Alii gagana i le Olo o Papelu. O le nuu lenei ua taʼua o sa Iaretō. Ina ua mavae le afe ma afe o tausaga, sa faaumatia nei malo uma e lua, vagana ai sa Lamanā, o i latou foi o ni isi o tuaʼa o Initia Amerika.",
                "O le mea aupito sili ona taua na tupu ua faamaumauina i le Tusi a Mamona, o le auaunaga patino lea a le Alii o Iesu Keriso i totonu o tagata sa Nifaē, ina ua mavae lona toetu mai. Ua faamatala mai i le tusi o mataupu faavae o le talalelei, ua faatulaga mai ai le fuafuaga o le faaolataga, ua taʼu mai ai foi i tagata mea e ao ona latou faia e maua ai le filemu i le olaga nei ma le olataga e faavavau i le olaga a sau.",
                "Ina ua maea ona faia e Mamona ana tusitusiga, sa ia tuuina atu le talafaamaumau i lona atalii o Moronae, o lē sa faaopoopo ai ana lava upu itiiti ona natia lea o papatusi i le maupuepue o Kumora. O Setema 21, 1823, o Moronae lava lea e tasi, ua avea nei ma tagata toetu ma le faamamaluina, na oo mai ai i le Perofeta o Iosefa Samita ma faatonu o ia e uiga i le talafaamaumau anamua ma lona faaliliuga faamoemoeina i le gagana Peretania.",
                "O le aso atofaina, na tuuina mai ai papatusi ia Iosefa Samita, o lē na faaliliuina i le meaalofa ma le mana o le Atua. O lenei talafaamaumau ua lomia nei ma faasalalauina i gagana e tele o se molimau fou ma faaopoopo o Iesu Keriso o le Alo o le Atua soifua, o i latou uma foi o e e o mai ia te ia ma usiusitai i tulafono ma sauniga o lana talalelei e mafai ona faaolaina.",
                "E faatatau i lenei talafaamaumau na saunoa mai ai le Perofeta o Iosefa Samita: “Sa ou fai atu i le au uso o le Tusi a Mamona o le tusi aupito sili ona saʼo i soo se isi lava tusi i luga o le lalolagi, o le maaʼauʼau foi lea o la tatou tapuaiga, e sili foi ona latalata atili atu o le tagata i le Atua i lona ola ai i ona mataupu, nai lo se isi lava tusi.”",
                "E faaopoopo ia Iosefa Samita, sa saunia foi e le Alii nisi e toasefulutasi e vaai i papatusi auro mo i latou lava ma avea ma molimau faapitoa o le moni ma le paia o le Tusi a Mamona. O a latou molimau tusia ua i totonu o lenei tusi, “O Le Mau a Molimau e Toatolu” ma “O Le Mau a Molimau e Toavalu.”",
                "Matou te valaau atu i tagata uma e i soo se mea, ia faitau i le Tusi a Mamona, ia mafaufau loloto i ai i o latou loto le savali o i ai, ona ole atu lea i le Atua, le Tamā Faavavau, i le suafa o Keriso pe ua moni le tusi. O i latou o e e mulimuli i lenei ala ma ole atu i le faatuatua, o le a latou maua se molimau i le moni ma le paia o le tusi e ala i le mana o le Agaga Paia. (Tagai i le Moronae 10:3–5.)",
                "O i latou o e e mauaina lenei molimau paia mai le Agaga Paia o le a latou iloa foi e ala i lea lava mana o Iesu Keriso o le Faaola o le lalolagi, o Iosefa Samita o lana talifaaaliga ma lana perofeta i aso nei e gata ai, ma O Le Ekalesia a Iesu Keriso o le Au Paia o Aso e Gata Ai o le malo o le Alii ua toefaatuina i luga o le lalolagi, e saunia ai mo le afio mai faalua o le Mesia.",
                "Ia iloa e atunuu uma, ituaiga, gagana, ma nuu, e oo atu i ai lenei tusi: O i matou, e ala i le alofa tunoa o le Atua le Tamā, ma lo tatou Alii o Iesu Keriso, sa matou vaai ai i papatusi ua i ai lenei talafaamaumau, o le talafaamaumau lea o le nuu o Nifae, ma sa Lamanā foi, o o latou uso, ma le nuu foi o Iareto, o e na o mai mai le olo lea ua taʼua. Ua matou iloa foi sa faaliliuina i le meaalofa ma le mana o le Atua, auā na tautino mai e lona siufofoga ia te i matou; o le mea lea ua matou iloa ai ma le mautinoa ua moni le galuega. Matou te molimau atu foi sa matou vaai i togitogiga ua i ai i luga o papatusi; sa faaali mai foi ia mea ia te i matou i le mana o le Atua, ae lē o se tagata. Matou te tautino atu i upu faamaoni, sa afio mai se agelu a le Atua mai le lagi, sa ia aumaia foi ma faataatia i luma o o matou mata, sa matou vaai ma iloa ai papatusi, ma togitogiga ua i ai; ua matou iloa foi o le alofa tunoa o le Atua le Tamā, ma lo matou Alii o Iesu Keriso, ua matou vaai ma molimau atu ai ua moni ia mea. Ua ofoofogia foi i o matou mata. E ui i lea, sa poloaiina i matou e le siufofoga o le Alii e tatau ona matou molimauina; o le mea lea, ina ia matou usiusitai i poloaiga a le Atua, ua matou molimau atu ai i ia mea. Ua matou iloa foi afai matou te faamaoni ia Keriso, o le a mamā o matou ofu mai le toto o tagata uma, e maua foi i matou i le lē pōnā i luma o le nofoa faamasino o Keriso, o le a matou mau foi faatasi ma ia e faavavau i le lagi. Ia i ai foi le mamalu i le Tamā, ma le Alo, ma le Agaga Paia, o ni Atua ua tasi. Amene.",
                "Oliva Kaotui",
                "Tavita Uitimera",
                "Matini Harisi",
                "Ia iloa e atunuu uma, ituaiga, gagana, ma nuu, o e o le a oo atu i ai lenei tusi: Sa faaali mai ia te i matou e Iosefa Samita Laitiiti, o lē na faaliliuina lenei tusi, papatusi ua taʼua, ia ua foliga mai i le auro; sa fetagofi foi o matou lima i le tele o itulau sa faaliliuina e Samita ua taʼua; sa matou vaai foi i togitogiga ua i ai, sa foliga uma mai o ni mea mai anamua, o le gaosiga uiga ese foi. O lenei mea foi matou te molimau atu ai i upu faamaoni, na faaali mai e Samita ua taʼua ia te i matou, auā na matou vaai i ai ma siia, ma matou iloa ai ma le mautinoa o loo ia Samita ua taʼua o papatusi ua matou tautala atu ai. Matou te tuu atu foi o matou igoa i le lalolagi, e molimau atu i le lalolagi mea na matou vaai i ai. Matou te le pepelo lava foi, o loo molimau ai le Atua.",
                "Christian Uitimera",
                "Jacob Uitimera",
                "Peter Uitimera, Laitiiti",
                "Ioane Uitimera",
                "Ailama Page",
                "Iosefa Samita, Matua",
                "Ailama Samita",
                "Samuel H. Samita",
                "O upu nei a le Perofeta o Iosefa Samita lava ia, e uiga i le oʼo mai o le Tusi a Mamona:",
                "“O le po o le … aso lua-sefulu-tasi o Setema [1823] … na ou tatalo ma aioi atu ai i le Atua Malosi Aoao. …",
                "“Aʼo faapea ona ou valaau atu i le Atua, sa ou vaaia se malamalama ua oʼo mai i loʼu potu, sa faaauau pea ona faateleina seʼia oʼo ina sili atu le malamalama o le potu nai lo le aoauli, ae faafuasei loa ona tu mai o se tagata i tafatafa o loʼu moega, ua tu i le ʼea, ona sa lē papaʼi ona vae i le fola.",
                "“Sa ofu o ia i se ofu talaloa sa matuā paʼepaʼe lava. O se paʼepaʼe sa silisili atu nai lo soo se mea faalelalolagi ua ou vaai i ai; pe ou te talitonu foi e mafai ona faia o se mea faalelalolagi ia foliga mai faapea lona paʼepaʼe tele ma le sinasina. Sa aliali mai ona lima, ma ona ogalima foi, i luga aʼe teisi o tapulima; sa faapea foi, ona aliali mai o ona vae, faapea ma ona ogavae, i luga aʼe teisi o tapuvae. Sa lē ufia foi lona ao ma lona ua. Sa mafai ona ou iloaina, sa leai se isi ona ofu sa ofuina ae nao lea ofu talaloa, ona sa matala sa mafai ona ou vaai atu i lona fatafata.",
                "“Sa le gata ina matuā paʼepaʼe tele lona ofu talaloa, ae sa matuā mamalu tele lona tagata atoa e le mafai ona faamatalaina, ma o ona fofoga sa pei moni lava o le uila. Sa matuā malamalama tele le potu, ae sa le sili atu le susulu e pei o lea na siomia ai lona tagata. O le taimi muamua lava na ou vaai atu ai ia te ia, sa ou fefe; peitai sa vave ona alu ese atu o le fefe mai ia te aʼu.",
                "“Sa ia fetalai mai ia te aʼu i loʼu igoa, ma fai mai ia te aʼu o ia o se avefeau na auina mai i le afioaga o le Atua ia te aʼu, ma o lona igoa o Moronae; ma o loo i ai i le Atua se galuega mo aʼu ou te faia; ma o le a tauleleia ma tauleagaina loʼu igoa i atunuu uma, ituaiga, ma gagana, pe o le a tauleleia ma tauleagaina i totonu o tagata uma.",
                "“Sa ia fetalai mai o loo i ai se tusi ua teuina, ua tusia i luga o papatusi auro, o loo tuʼuina mai ai se tala o tagata muamua sa nonofo i le konetineta lenei, ma le mea na latou tupuga mai ai. Sa fetalai mai foi o ia o loo i ai le atoatoaga o le Talalelei tumau-faavavau, e pei ona tuʼuina atu e le Faaola i tagata anamua;",
                "“O lenei foi, ua i ai ni maa se lua ua i totonu o ni faavaa siliva—ma o ia maa, sa faapipii i se ufifatafata, ua taʼua o le Urima ma le Tumena—ua teu faatasi ma papatusi; ma o le umia ma le faaaogaina o ia maa sa tāʼua ai tagata i anamua po o taimi muamua o Tagatavāai; ma ua saunia e le Atua ia maa mo le faamoemoe o le faaliliuina o le tusi.",
                "· · · · · · ·",
                "“Sa toe fetalai mai o ia ia te āʼu, a ʼou mauaina ia papatusi ua fetalai i ai o ia—ona e leʼi ōʼo i le taimi e tatau ona maua mai ai—ia aua neʼi ou faaalia atu i se tasi; po o le ufifatafata ma le Urima ma le Tumena; ae ia tau lava o i latou o le a poloaiina ai aʼu ia faaali atu i ai; afai ou te faaalia atu i soo se tasi, o le a faaumatia aʼu. Aʼo fetalai mai o ia ia te aʼu e uiga i papatusi, sa tatala mai se faaaliga i loʼu mafaufau sa mafai ai ona ou vaai i le mea sa teu ai papatusi, ma sa matua manino ma malamalama lelei le faaaliga vaaia sa ou toe iloa lelei lea mea ina ua ou asiasi atu i ai.",
                "“Ina ua mavae lenei fesootaiga, sa ou vaai atu i le malamalama sa i totonu o le potu ua amata ona faapotopoto vave ane faataamilo i le tino o le tagata sa fetalai mai ia te aʼu, ma sa faapea lava ona faia, seʼia oʼo ina toe tuua le potu i le pogisa, vagana ai le faataamilo latalata ane ia te ia, ae faafuasei loa ona ou vaai, i le taimi lava lea, i se avanoa faaniutu ua matala saʼo aʼe lava i le lagi ma ua afio aʼe o ia seʼia oʼo lava ina mou ese atu atoa o ia, ma tuua ai le potu e pei ona sa i ai ae lei oʼo mai lea malamalama mai le lagi.",
                "“Sa ou taoto ma mafaufau i le uiga ese o lenei mea na ou vaaia, ma le ofo tele i mea na taʼu mai ia te aʼu e lenei avefeau uiga ese; ae teʼi, aʼo ou mafaufau loloto i ia mea, ua faafuasei ona ou iloa ua amata ona toe malamalama o loʼu potu, ma sa lei pine, i lea lava taimi, ae ua toe tu mai lea lava avefeau mai le lagi i tafatafa o loʼu moega.",
                "“Sa ia amata, ma toe faamatala mai mea lava ia e tasi na ia faia i lana asiasiga muamua, e aunoa ma sina eseesega; ina ua uma, sa ia taʼu mai ia te aʼu e uiga i faamasinoga tetele o le a oʼo mai i luga o le lalolagi, ma faafanoga tetele e ala mai i oge, le pelu, ma faamaʼi; ma o nei faamasinoga mamafa o le a oʼo mai i luga o le lalolagi i le tupulaga lenei. Ina ua uma ona ia faamatala mai o nei mea, sa toe afio aʼe o ia e pei ona ia faia muamua.",
                "“E oʼo mai i lea taimi, sa matua loloto lava uunaiga sa oʼo mai i loʼu mafaufau, sa sola ese le fia moe mai i oʼu mata, ma sa ou taoto ma le lofituina i le maofa tele i mea na ou vaaia ma faalogoina. Ae sa ou ofo, ina ua ou toe vaaia lea lava avefeau e tasi i tafatafa o loʼu moega, ma faalogo atu ia te ia ua toe faamatala pe ua toe taʼu mai ia te aʼu mea uma e tasi e pei o taimi muamua; ma faaopoopo mai se lapataiga ia te aʼu, ua fetalai mai ia te aʼu o le a taumafai Satani e faaosooso aʼu (ona o le tulaga mativa o le aiga o loʼu tamā), ia ou aumai papatusi mo le faamoemoe ia ou mauoa ai. O lenei mea sa faasa mai e ia ia te aʼu, fai mai ia aua neʼi i ai ia te aʼu se isi lava faamoemoe mo le mauaina mai o papatusi tau lava mo le faamamaluina o le Atua, ma ia aua lava neʼi tosina aʼu i se isi lava manatu nai lo le faatuina o Lona malo; a leai e lē mafai ona ou mauaina papatusi.",
                "“Ina ua mavae lenei asiasiga lona tolu, sa toe afio aʼe o ia i le lagi e pei o taimi muamua, ma toe tuu ai aʼu ou te mafaufau loloto i le uiga ese o mea na faatoa oʼo mai nei ia te aʼu; ae leʼi umi lava ona mavae le afio aʼe o le avefeau faalelagi mai ia te aʼu i le taimi lona tolu lea, ae vivini loa moa, ma ou iloa ai ua lata mai le ao, o lona uiga o a ma talanoaga atonu na alu ai lena po atoa.",
                "“Sa lei umi ona mavae lena ae ou tu aʼe mai loʼu moega, ma, e pei ona masani ai, ou alu atu i galuega tatau ai o le aso; peitai, aʼo ou taumafai e galue e pei o i isi taimi, sa ou iloa ua matuā leai lava soʼu malosi sa lē mafai ona ou faia o se mea. O loʼu tamā, o lē sa ma galulue faatasi, sa ia iloa mai e i ai se mea ua faaletonu ia te aʼu, ma sa fai mai ia te aʼu ou te alu i le fale. Sa amata loa ona ou alu ma le faamoemoe ou te alu i le fale; peitai, aʼo ou taumafai e sopoia le pa ou te alu ese atu ai mai le fanua sa ma i ai, sa matuā leai lava soʼu malosi, ma sa ou paʼū matūtū ai i le eleele, ma sa ou lē iloa ai se mea mo se taimi.",
                "“O le mea muamua lava e mafai ona ou manatua o se leo na fetalai mai ia te aʼu, ua fofoga mai ia te aʼu i loʼu igoa. Sa ou tepa aʼe i luga, ma ou vaai atu i lea lava avefeau e tasi o tu mai i luga aʼe o loʼu ulu, ua siomia i le malamalama e pei o taimi muamua. Ona ia toe faamatala mai foi lea ia te aʼu o mea uma sa ia faamatala mai ia te aʼu i le po ua mavae, ma poloai mai ia te aʼu ia ou alu i loʼu tamā ma faamatala atu ia te ia e uiga i le faaaliga vaaia ma poloaiga ua ou mauaina.",
                "“Sa ou usiusitai; sa ou foi atu i loʼu tamā i le fanua, ma faamatala atu ia te ia le mea atoa. Sa tali mai o ia ia te aʼu o se mea ua mai i le Atua, ma fai mai ia te aʼu ou te alu ma fai e pei ona faatonuina e le avefeau. Sa ou tuua loa le fanua, ma ou alu i le mea na taʼu mai e le avefeau ia te aʼu o loo teu ai papatusi; ma ona o le manino lelei o le faaaliga vaaia na oʼo mai ia te aʼu e uiga i ai, sa ou iloa lelei lava le mea, i le taimi lava na ou taunuu i ai.",
                "“Latalata i le nuu o Manaseta, i le itumalo o Onatario, i Niu Ioka, o loo tu ai se maupuʼepuʼe telē lava, ma ua sili ona maualuga i soo se maupuʼepuʼe i lena vaiaai. O le itu i sisifo o lenei maupuʼepuʼe, e le mamao mai le tumutumu, i lalo o se maa telē lava, sa taatitia ai papatusi, sa teuina i totonu o se pusa maa. O lenei maa sa mafiafia ma lapotopoto i le ogatotonu i le itu i luga, ma manifinifi i le faasolo atu i pito, ma aliali ai lona ogatotonu i luga o le eleele, ae o pito uma faataamilo sa ufitia i le eleele.",
                "“Ina ua uma ona ou eli ese o le eleele, sa ou avane se laau, ma ou sulu le isi pito i lalo o autafa o le maa, ma laga i luga i sina unaga itiiti. Sa ou tilotilo i totonu, ma o iina moni lava sa ou vaai ai i papatusi, le Urima ma le Tumena, ma le ufifatafata, e pei ona faamatala mai e le avefeau. O le pusa sa taatitia ai i totonu sa faia i le faapipii faatasi o ni maa i se ituaiga o simā. I le taʼele o le pusa sa faataatitia faafelavasai ai ni maa se lua, ma o luga o ia maa sa taatitia ai papatusi ma isi mea sa tuufaatasi ai.",
                "“Sa ou faia se taumafaiga e aumai i fafo ia mea, peitai sa faasaina aʼu e le avefeau, ma ia toe faailoa mai ia te aʼu, e lei oʼo i le taimi e aumai ai, ma e le tuʼuina mai lava, sei oʼo i le fa o tausaga mai le taimi lena; ae sa fetalai mai o ia ia te aʼu ia ou sau i le mea lena i le taimi tonu lava e atoa i ai le tausaga mai le taimi lena, ma o le a ia feiloai ai ma aʼu iina, ma ia faapea lava ona ou faia seʼia oʼo i le taimi mo le mauaina o papatusi.",
                "“Sa faapea lava, e pei ona poloaiina ai aʼu, ona ou alu i le faaiuga o tausaga taitasi, ma o taimi taitasi uma na ou alu atu ai na ou maua ai lea lava avefeau e tasi iina, ma maua mai ia te ia faatonuga ma le malamalama i taimi taitasi o a ma talanoaga, e faatatau i mea o le a faia e le Alii, ma le ala ma le auala e taitai ai Lona malo i aso e gata ai.",
                "· · · · · · ·",
                "“Sa oʼo ina oʼo mai le taimi mo le mauaina mai o papatusi, le Urima ma le Tumena, ma le ufifatafata. O le aso lua-sefulu-lua o Setema, i le tausaga e tasi le afe valu selau lua-sefulu ma le fitu, ina ua ou alu atu e pei ona masani ai i le faaiuga o se isi tausaga i le mea sa teu ai papatusi, na tuu mai ai ia te aʼu e lea lava avefeau faalelagi ia mea ma le poloaiga lenei: Ua ia te aʼu le tausiga o ia mea; ma afai ou te tuusolo ia mea ma le faatalalē, po o soʼu faatamala i ai, o le a vavaeʼeseina aʼu; ae afai ou te faaaoga aʼu taumafaiga uma e faasaoina ia mea, seʼia oʼo ina sau o ia, le avefeau lea, mo ia mea, o le a puipuia lava.",
                "“Sa vave ona ou iloa le pogai na ou maua ai poloaiga saʼolele ia ou tausi saogalemu ia mea, ma le pogai na fetalai mai ai le avefeau a uma ona ou faataunuuina o le galuega ua tuu mai i oʼu lima, o le a sau o ia mo i latou. Ona e lei pine ona iloa ua ia te aʼu ia mea, ae faaaoga e tagata taumafaiga malolosi e faoeseina mai ma aʼu. Sa faaaoga soo se togafiti sa mafai ona faia mo lena faamoemoe. Sa oʼo ina sili atu le matuitui ma le tiga o sauaga nai lo muamua, ma sa mataʼi pea lava pea e motu o tagata avanoa latou te fao ai ia mea mai ia te aʼu pe a mafai. Peitai ona o le poto o le Atua, sa saogalemu pea ia mea i oʼu lima, sei oʼo ina maeʼa ona ou faataunuuina o le galuega sa manaomia mai loʼu lima. Ma ina ua maeʼa, sa toe afio mai le avefeau, mo ia mea, e tusa ma tuutuuga, ma sa ou tuu atu ai ia te ia; ma ua i ai ia te ia ia mea i lana vaaiga e oʼo mai i le aso nei, le aso lua lea o Me, o le tasi le afe valu selau tolu-sefulu ma le valu.”",
                "Mo le tala atoa, tagai i le Iosefa Samita—Talafaasolopito, i le Penina Tau Tele, ma le History of The Church of Jesus Christ of Latter-day Saints (Talafaasolopito O Le Ekalesia a Iesu Keriso o le Au Paia o Aso e Gata Ai), tusi 1, mataupu 1 e oo i le 6.",
                "O le talafaamaumau mai anamua sa faapea ona aumai mai le eleele e pei o le leo o se nuu ua tautala mai i le efuefu, ma faaliliuina i le gagana o ona po nei e ala i le meaalofa ma le mana o le Atua e pei ona faamaonia i se faamaoniga Paia, sa muai lomia ma faasalalauina i le lalolagi i le gagana Peretania i le tausaga e 1830, O Le Tusi a Mamona."
            ]
        },
        "/study/scriptures/bofm/explanation": {
            "uri": "/study/scriptures/bofm/explanation",
            "title": "O Se Faamalamalamaga Puupuu e Uiga i le Tusi a Mamona",
            "data_type": "chapter",
            "book_title": "O Se Faamalamalamaga Puupuu e Uiga i le Tusi a Mamona",
            "text": [
                "O le Tusi a Mamona o le talafaamaumau paia o tagata Amerika anamua, sa togitogia foi i luga o ni itulau metala. E fa ituaiga o papatusi metala ua taʼua i le tusi lava ia:",
                "O Papatusi a Nifae, e lua ituaiga: o Papatusi Laiti ma Papatusi Tetele. O papatusi laiti sa faaaoga faapitoa mo mataupu faaleagaga ma auaunaga ma aoaoga a perofeta, a o papatusi tetele, sa faatumulia tele ai i se talafaasolopito faaletino o tagata ua faatatau i ai (1 Nifae 9:2–4). E ui i lea, mai le taimi o Mosaea, ua i ai foi i papatusi tetele ni isi o mea taua tele ma le faaleagaga.",
                "O Papatusi a Mamona, o le otootoga na faia e Mamona mai Papatusi Tetele a Nifae, ua i ai foi ni faamatalaga e tele. Sa i ai foi i nei papatusi se faaauauga o le talafaasolopito na tusia e Mamona ma ni faaopoopoga a lona atalii o Moronae.",
                "O Papatusi a Eteru, ua tuu mai ai le talafaasolopito sa Iaretō. O lenei talafaamaumau sa otootoina e Moronae, o lē sa faaopoopo i ai ni ana lava faamatalaga ma tuufaatasi le talafaamaumau ma le talafaasolopito aoao i lalo o le igoa, o le “Tusi a Eteru.”",
                "O Papatusi Apamemea o ni papatusi sa aumaia e le nuu o Liae mai Ierusalema i le 600 T.L.M. O nei papatusi sa aofia i “tusi e lima a Mose, … O le talafaamaumau foi o Iutaia mai le amataga, … e oo mai i le amataga o le nofoaiga a Setekaia, le tupu o Iuta; O valoaga foi a perofeta paia” (1 Nifae 5:11–13). E tele upusii mai nei papatusi, ua sii mai ai Isaia ma isi perofeta o le tusi paia ma perofeta ua lē mai le tusi paia, ua i le Tusi a Mamona.",
                "O le Tusi a Mamona ua i ai ni vaega po o ni vaevaega autu e sefulu ma le lima, ua taʼua, vagana ai se tasi, o ni tusi, ua faaigoaina i igoa o tagata autu taitoatasi na tusia. O le vaega muamua (o tusi muamua e ono, e gata mai i le tusi a Ominae) o le faaliliuga mai Papatusi Laiti a Nifae. O le va o le tusi a Ominae ma le tusi a Mosaea o loo i ai se faaopoopoga ua taʼua o Upu a Mamona. O lenei faaopoopoga ua sosoo ai le talafaamaumau na togitogia i Papatusi Laiti ma le Otootoga a Mamona o Papatusi Tetele.",
                "O le vaega sili ona umi, mai le tusi a Mosaea e oo atu i le tusi a Mamona mataupu 7, o se faaliliuga o le otootoga a Mamona o Papatusi Tetele a Nifae. O le vaega mulimuli, mai le Mamona, mataupu 8, e oo i le faaiuga o le tusi, sa togitogia e Moronae, le atalii o Mamona, o lē, ina ua uma ona ia tusia o le talafaamaumau o le olaga o lona tamā, na faia le otootoga o le talafaamaumau o sa Iaretō (le Tusi a Eteru lea) ma ia faaopoopo mulimuli ane i ai vaega ua taʼua o le Tusi a Moronae.",
                "Pe tusa o le tausaga e 421 T.A., na faamau ai e Moronae, le perofeta tusitalafaasolopito mulimuli o sa Nifaē, le talafaamaumau paia ma natia i le Alii, ina ia aumai i aso e gata ai, e pei ona valoia e le siufofoga o le Atua e ala mai i ana perofeta anamua. O le 1823 T.A., na oo mai ai lenei lava Moronae e tasi, ua avea nei ma tagata toetu, i le Perofeta o Iosefa Samita, ma tuu mai ia te ia i se aso mulimuli ane, papatusi ua togitogia.",
                "E faatatau i lenei lomiga: E i ai ni sese laiti i upu sa i lomiga ua mavae o le Tusi a Mamona sa faasalalauina i le gagana Peretania. O le lomiga lenei ua i ai ni faasaʼoga ua manatu ua tatau ai, ina ia ogatasi upu ma itulau muai tusia mo le uluai faasalalauga ma lomiga, atoa ma lomiga sa faasaʼoina e le Perofeta o Iosefa Samita."
            ]
        },
        "/study/scriptures/bofm/1-ne/1": {
            "uri": "/study/scriptures/bofm/1-ne/1",
            "title": "1 Nifae 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua amata e Nifae le talafaamaumau o lona nuu—Ua vaai Liae i se afi faaniutu i se faaaliga vaaia ma ua faitau mai i se tusi o valoaga—Ua viia e ia le Atua, valoia le afio mai o le Mesia, ma valoia le faafanoga o Ierusalema—Ua sauaina o ia e tagata Iutaia. E tusa o le 600 T.L.M."
            ],
            "book_title": "O Le Tusi Muamua a Nifae",
            "book_intro": [
                "O se tala ia Liae ma lana ava o Sarai, ma ona atalii e toafa, e igoa (e amata mai i le ulumatua) ia Lamana, Lemuelu, Sama, ma Nifae. Ua lapataia Liae e le Alii ia alu ese atu i fafo mai le laueleele o Ierusalema, ona sa vavalo atu o ia i tagata e uiga i lo latou amioletonu ma ua latou saili ai e faaumatia lona ola. Ua malaga atu o ia i le vao i aso e tolu faatasi ma lona aiga. Ua ave e Nifae ona uso ma foi atu i le laueleele o Ierusalema ina ia maua mai le talafaamaumau o tagata Iutaia. O le tala i o latou mafatiaga. Ua latou ave afafine o Isamaeli ma faiavā i ai. Ua latou ave o latou aiga ma o ese atu i le vao. O o latou mafatiaga ma puapuaga i le vao. O le ala na ui ai la latou malaga. Ua latou tau atu i vai tetele. Ua fouvale uso o Nifae ia te ia. Ua ia faafememeaiina i laua, ma fausia se vaa. Ua latou faaigoaina le nofoaga o Nuumau. Ua latou sopo atu i vai tetele i le laueleele na folafolaina, ma isi mea. Ua tusa ai ma le tala a Nifae; po o i ni isi upu, o aʼu, o Nifae, na tusia lenei tala."
            ],
            "subtitle": [
                "O Lana Nofoaiga ma Auaunaga"
            ],
            "verses": [
                {
                    "number": 1,
                    "text": "O aʼu, o Nifae, na fanaua e matua lelei, o lea na aoaoina ai aʼu teisi i le poto uma o loʼu tamā; ma ona ua ou vaai i puapuaga e tele i le gasologa o oʼu aso, e ui i lea, sa alofagia tele aʼu e le Alii i oʼu aso uma; ioe, ona ua ou maua se malamalama tele o le agalelei ma mealilo a le Atua, o lea ou te faia ai se talafaamaumau o aʼu taualumaga i oʼu aso."
                },
                {
                    "number": 2,
                    "text": "Ioe, ou te faia se talafaamaumau i le gagana a loʼu tamā, ua faia i le poto o tagata Iutaia ma le gagana a tagata Aikupito."
                },
                {
                    "number": 3,
                    "text": "Ma ua ou iloa ua moni le talafaamaumau ua ou faia; ma ua ou faia i loʼu lava lima; ma ua ou faia e tusa ma loʼu iloa."
                },
                {
                    "number": 4,
                    "text": "Ma sa oo i le amataga o le tausaga muamua o le nofoaiga a Setekaia, le tupu o Iuta, (sa nofo loʼu tamā, o Liae, i Ierusalema i ona aso uma); ma o lena lava tausaga na o mai ai perofeta e toatele, ma vavalo atu i tagata e faapea e ao ina latou salamo, po o o le a faaumatia le aai tele o Ierusalema."
                },
                {
                    "number": 5,
                    "text": "O le mea lea, sa oo ina ua alu atu loʼu tamā, o Liae, sa tatalo atu o ia i le Alii, ioe, ma lona loto atoa lava, mo ona tagata."
                },
                {
                    "number": 6,
                    "text": "Ma sa oo, aʼo tatalo atu o ia i le Alii, sa oo mai se afi faaniutu ma ua nofo i luga o se papa i ona luma; ma sa vaaia ma faalogoina e ia mea e tele; ma ona o mea sa ia vaaia ma faalogoina, sa galulu ma tetemu tele ai o ia."
                },
                {
                    "number": 7,
                    "text": "Ma sa oo ina toe foi atu o ia i lona lava fale i Ierusalema; ma sa ia faapaʼū o ia lava i lona moega, ona ua lofituina o ia i le Agaga ma mea na ia vaaia."
                },
                {
                    "number": 8,
                    "text": "Ma aʼo faapea ona lofituina o ia i le Agaga, sa segia o ia i se faaaliga vaaia, sa vaai ai lava o ia ua avanoa le lagi, ma sa manatu o ia sa vaai o ia i le Atua o afio i lona nofoalii, ua siosiomia i ʼau agelu e lē masino e peiseai o pepese ma vivii atu i lo latou Atua."
                },
                {
                    "number": 9,
                    "text": "Ma sa oo ina vaai atu o ia i se Toatasi ua afio ifo mai le taulotoaiga o le lagi, ma sa vaai o ia ua sili atu lona pupula nai lo le la i le aoauli."
                },
                {
                    "number": 10,
                    "text": "Ma sa vaaia foi e ia ni isi e toasefululua o mulimuli atu ia te ia, ma o lo latou pupula sa sili atu i lo fetu o le vanimonimo."
                },
                {
                    "number": 11,
                    "text": "Ma sa latou afifio ifo i lalo ma maliliu atu i luga o le lalolagi; ma sa afio mai lē na muamua ma tu i luma o loʼu tamā, ma tuu mai ia te ia se tusi, ma fetalai mai ia te ia e tatau ona faitau e ia."
                },
                {
                    "number": 12,
                    "text": "Ma sa oo ina ua faitau o ia, sa tumu o ia i le Agaga o le Alii."
                },
                {
                    "number": 13,
                    "text": "Ma sa faitau o ia, fai mai: Oi talofa, oi talofa, ia Ierusalema, aua ua Ou vaai i au mea inosia! Ioe, ma e tele mea sa faitau i ai loʼu tamā e uiga ia Ierusalema—e faapea o le a faaumatiaina, ma e o nonofo ai; e toatele o le a fano i le pelu, ma e toatele foi o le a ave faatagataotaua i Papelonia."
                },
                {
                    "number": 14,
                    "text": "Ma sa oo ina ua uma ona faitau ma vaai loʼu tamā i le tele o mea tetele ma le ofoofogia, e tele mea sa alaga atu e ia i le Alii; e pei o le: Ua silisili ma ofoofogia au galuega, Le Alii e le Atua Malosi Aoao! Ua maualugā i le lagi lou nofoalii, ma o lou mana, ma lou agalelei, ma lou alofa mutimutivale ua i ai i luga o e uma o nonofo i le lalolagi; ma, ona e te alofa mutimutivale, e te lē tuua i latou o e e o mai ia te oe ia fano i latou!"
                },
                {
                    "number": 15,
                    "text": "Ma sa faapea le ituaiga o gagana a loʼu tamā i le viiga o lona Atua; ona sa olioli lona agaga, ma sa tumu lona loto atoa, ona o mea sa vaaia e ia, ioe, na faaali mai e le Alii ia te ia."
                },
                {
                    "number": 16,
                    "text": "Ma o lenei, o aʼu, o Nifae, ou te lē faia se tala atoa o mea ua tusia e loʼu tamā, ona ua tusia e ia le tele o mea sa ia vaaia i faaaliga ma miti; ma ua tusia foi e ia le tele o mea sa ia vavalo ma tautala atu ai i ana fanau, o le a ou lē faia i ai se tala atoa."
                },
                {
                    "number": 17,
                    "text": "Ae o le a ou faia se tala i aʼu taualumaga i oʼu aso. Faauta, ou te faia se otootoga o le talafaamaumau a loʼu tamā, i luga o papatusi na ou faia i oʼu lava lima; o le mea lea, a uma ona ou otooto o le talafaamaumau a loʼu tamā ona ou faia lea o se tala o loʼu lava olaga."
                },
                {
                    "number": 18,
                    "text": "O lea, ou te manao ia outou iloa, ina ua uma ona faaali mai e le Alii i loʼu tamā, o Liae, le tele naʼuā o mea ofoofogia, ioe, e uiga i le faaumatiaga o Ierusalema, faauta, sa alu atu o ia i tagata, ma amata ona vavalo ma tautino atu ia te i latou e uiga i mea sa ia vaaia ma faalogoina."
                },
                {
                    "number": 19,
                    "text": "Ma sa oo ina faatauemu tagata Iutaia ia te ia ona o mea sa molimau atu ai o ia e uiga ia te i latou; ona sa molimau moni atu o ia i lo latou amioleaga ma a latou mea inosia; ma sa molimau atu o ia o mea sa ia vaaia ma faalogoina, ma mea foi sa ia faitauina i le tusi, ua faaali manino mai ai le afio mai o se Mesia, ma le togiolaina foi o le lalolagi."
                },
                {
                    "number": 20,
                    "text": "Ma ina ua faalogo mai tagata Iutaia i nei mea sa latou feitai ia te ia; ioe, e pei lava ona sa latou faia i perofeta anamua, o e na latou tutuli esea, ma fetogi i maa, ma fasioti; ma sa latou saili foi lona ola, ina ia latou aveeseina. Ae faauta, o aʼu, o Nifae, o le a ou faaali atu ia te outou le i ai o le alofa mutimutivale agamalu o le Alii i luga o i latou uma o e ua ia filifilia, ona o lo latou faatuatua, e faamalolosi tele ai i latou e oo lava i le mana e laveaiina ai."
                }
            ]
        },
        "/study/scriptures/bofm/1-ne/2": {
            "uri": "/study/scriptures/bofm/1-ne/2",
            "title": "1 Nifae 2",
            "data_type": "chapter",
            "chapter_name": "Mataupu 2",
            "chapter_summary": [
                "Ua ave e Liae lona aiga i le vao i tafatafa o le Sami Ulaula—Ua latou tuua a latou meatotino—Ua osi e Liae se taulaga i le Alii ma aoao ona atalii ia tausi i poloaiga—Ua muimui Lamana ma Lemuelu i lo laua tamā—Ua usiusitai Nifae ma tatalo i le faatuatua; ua fetalai mai le Alii ia te ia, ma ua filifilia o ia e pule i ona uso. E tusa o le 600 T.L.M."
            ],
            "verses": [
                {
                    "number": 1,
                    "text": "Aua faauta, sa oo ina fetalai mai le Alii i loʼu tamā, ioe, i se miti lava, ma fetalai mai ia te ia: Amuia oe, Liae, ona o mea ua e faia; ma ona sa e faamaoni ma tautino atu i lenei nuu mea na Ou poloaiina ai oe, faauta, ua latou saili e aveese lou ola."
                },
                {
                    "number": 2,
                    "text": "Ma sa oo ina poloaiina e le Alii loʼu tamā, i se miti lava, e tatau ia te ia ona ave lona aiga ma o ese atu i le vao."
                },
                {
                    "number": 3,
                    "text": "Ma sa oo ina usiusitai o ia i le afioga a le Alii, o le mea lea na faia ai e ia e pei ona poloaiina ai o ia e le Alii."
                },
                {
                    "number": 4,
                    "text": "Ma sa oo ina alu ese atu o ia i le vao. Ma sa tuu e ia lona fale, ma le fanua o lona tofi, ma ana auro, ma ana ario, ma ana mea taua, ma sa lē avea e ia se mea, vagana ai lona aiga, ma tapenapenaga, ma faleie, ma o ese atu i le vao."
                },
                {
                    "number": 5,
                    "text": "Ma sa alu ifo o ia i lalo i tafatafa o tuaoi e latalata i le matafaga o le Sami Ulaula; ma sa malaga o ia i le vao i tuaoi e latalata lava i le Sami Ulaula; ma sa malaga o ia i le vao faatasi ma lona aiga, sa i ai loʼu tinā, o Sarai, ma oʼu uso matutua, o Lamana, Lemuelu, ma Sama."
                },
                {
                    "number": 6,
                    "text": "Ma sa oo ina ua mavae aso e tolu talu ona malaga o ia i le vao, sa faatu e ia lona faleie i se vanu i tafatafa o se vaitafe."
                },
                {
                    "number": 7,
                    "text": "Ma sa oo ina faia e ia se fatafaitaulaga i maa, ma osi ai se taulaga i le Alii, ma avatu le faafetai i le Alii lo matou Atua."
                },
                {
                    "number": 8,
                    "text": "Ma sa oo ina faaigoa e ia le vaitafe, o Lamana, ma sa tafe atu i le Sami Ulaula; ma o le vanu sa i tuaoi latalata i lona mulivai."
                },
                {
                    "number": 9,
                    "text": "Ma ina ua vaai atu loʼu tamā ua tafe atu vai o le vaitafe i le punavai o le Sami Ulaula, sa tautala atu o ia ia Lamana, ua fai atu: E, maʼumau e pe a na mafai ona pei oe o lenei vaitafe, e tafe atu pea i le punavai o le amiotonu uma!"
                },
                {
                    "number": 10,
                    "text": "Ma sa tautala atu foi o ia ia Lemuelu: E, maʼumau e pe a na mafai ona pei oe o lenei vanu, e tumau ma mausali, ma lē maluelue i le tausiga o poloaiga a le Alii!"
                },
                {
                    "number": 11,
                    "text": "O lenei sa tautala atu o ia i nei mea ona o le ua maaa o Lamana ma Lemuelu; aua faauta sa muimui i laua i lo laua tamā i mea e tele, ona o ia o se tagata mau faaaliga, ma ua taitai ese e ia i latou i fafo mai le laueleele o Ierusalema, ae tuu le fanua o lo latou tofi, ma a latou auro, ma a latou ario, ma a latou mea taua, ia fano i le vao. Ma sa fai mai i laua ua faia e ia lenei mea ona o mafaufauga valea o lona loto."
                },
                {
                    "number": 12,
                    "text": "Ma sa faapea ona muimui o Lamana ma Lemuelu, o e ua matutua, i lo laua tamā. Ma sa muimui i laua ona sa laua lē iloa faiga a lena Atua o lē na foafoaina i laua."
                },
                {
                    "number": 13,
                    "text": "E lei talitonu foi i laua e mafai ona faaumatia lena aai tele, o Ierusalema, e tusa ma upu a perofeta. Ma sa pei i laua o tagata Iutaia o e sa i Ierusalema, o e na saili e aveese le ola o loʼu tamā."
                },
                {
                    "number": 14,
                    "text": "Ma sa oo ina tautala atu loʼu tamā ia te i laua i le vanu o Lemuelu, ma le mana, ona sa tumu o ia i le Agaga, seia oo ina tetete o laua tino i ona luma. Ma sa ia faafememeaiina i laua, sa matatau ai i laua e tautatala mai ia te ia; o le mea lea, sa laua faia ai e pei ona sa poloaiina ai i laua e ia."
                },
                {
                    "number": 15,
                    "text": "Ma sa nofo loʼu tamā i se faleie."
                },
                {
                    "number": 16,
                    "text": "Ma sa oo, o aʼu, o Nifae, ona sa ou talavou lava, e ui i lea sa ou tino ese, ma sa ia te aʼu foi le naunau tele e fia iloa mealilo a le Atua, o le mea lea, na ou tagi atu ai i le Alii; ma faauta sa asiasi mai o ia ia te aʼu, ma faamalūlūina loʼu loto, o le mea lea na ou talitonu ai i upu uma na tautalaina e loʼu tamā; o le mea lea na ou lē fouvale ai e faasaga ia te ia e pei o oʼu uso."
                },
                {
                    "number": 17,
                    "text": "Ma sa ou tautala atu ia Sama, ma faailoa atu ia te ia mea na faaali mai e le Alii ia te aʼu e ala mai i lona Agaga Paia. Ma sa oo ina talitonu o ia i aʼu upu."
                },
                {
                    "number": 18,
                    "text": "Ae, faauta, sa le fia faalogologo mai Lamana ma Lemuelu i aʼu upu; ma ona o loʼu faanoanoa ona o le maaa o o laua loto, sa ou tagi atu i le Alii mo i laua."
                },
                {
                    "number": 19,
                    "text": "Ma sa oo ina fofoga mai le Alii ia te aʼu, ua fetalai mai: Amuia lava oe, Nifae, ona o lou faatuatua, ona ua e saili mai ia te aʼu ma le filiga, ma le maualalo o le loto."
                },
                {
                    "number": 20,
                    "text": "Ma o le tulaga e te tausia aʼu poloaiga, o le a e manuia, ma o le a taitai atu oe i se laueleele o le folafolaga; ioe, o se laueleele lava ua Ou saunia mo oe; ioe, o se laueleele ua silisili atu i isi laueleele uma."
                },
                {
                    "number": 21,
                    "text": "Ma o le tulaga e oo i ai le fouvale o ou uso ia te oe, o le a vavae ese i laua mai luma o le Alii."
                },
                {
                    "number": 22,
                    "text": "Ma o le tulaga e oo i ai lau tausiga o aʼu poloaiga, o le a fai oe o se pule ma se aoao i ou uso."
                },
                {
                    "number": 23,
                    "text": "Aua faauta, i lena aso la te fouvale faasaga mai ai ia te aʼu, Ou te fetuu ai i laua i se fetuu tiga, ma o le a leai sa laua pule i au fanau vagana ai ua latou fouvale mai foi ia te aʼu."
                },
                {
                    "number": 24,
                    "text": "Ma afai e oo ina faapea ona latou fouvale mai ia te aʼu, o le a fai i laua ma sasa i au fanau, e faaoso ai i latou i ala e manatua ai."
                }
            ]
        },
        "/study/scriptures/bofm/1-ne/3": {
            "uri": "/study/scriptures/bofm/1-ne/3",
            "title": "1 Nifae 3",
            "data_type": "chapter",
            "chapter_name": "Mataupu 3",
            "chapter_summary": [
                "Ua foi atu atalii o Liae i Ierusalema e maua mai papatusi apamemea—Ua musu Lapana e tuu mai papatusi—Ua apoapoai ma faamalosiʼau atu Nifae i ona uso—Ua fao e Lapana a latou meatotino ma taumafai e fasioti i latou—Ua fasi e Lamana ma Lemuelu Nifae ma Sama, ma ua aʼoaʼi i laua e se agelu. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma sa oo ina foi mai aʼu, o Nifae, i le faleie o loʼu tamā mai le talanoaga ma le Alii."
                },
                {
                    "number": 2,
                    "text": "Ma sa oo ina tautala mai o ia ia te aʼu, fai mai: Faauta, sa ou miti se miti, na poloaiina ai aʼu e le Alii, ia e foi atu ma ou uso i Ierusalema."
                },
                {
                    "number": 3,
                    "text": "Aua faauta, o loo i ai ia Lapana talafaamaumau o tagata Iutaia ma le gafa foi o oʼu muātuaʼa, ma ua togitogia i luga o papatusi apamemea."
                },
                {
                    "number": 4,
                    "text": "O le mea lea, ua poloaia aʼu e le Alii, e tatau ia te oe ma ou uso ona o atu i le fale o Lapana, ma saili talafaamaumau, ma aumai i latou i lalo iinei i le vao."
                },
                {
                    "number": 5,
                    "text": "Ma o lenei, faauta ua muimui ou uso, fai mai o se mea faigata ua ou faatonuina ai i laua, ae faauta ou te lei faatonuina ai i laua, ae o se poloaiga mai le Alii."
                },
                {
                    "number": 6,
                    "text": "O lea ia e alu ai, loʼu atalii e, ma o le a alofagia oe e le Alii, ona ua e lē muimui."
                },
                {
                    "number": 7,
                    "text": "Ma sa oo ina fai atu aʼu, o Nifae, i loʼu tamā: O le a ou alu ma fai mea ua poloaiina e le Alii, aua ua ou iloa e lē tuuina mai e le Alii ni poloaiga i le fanauga a tagata, vagana o le a saunia e ia se ala mo i latou ina ia mafai ai ona latou faataunuuina o le mea ua ia poloaiina ai i latou."
                },
                {
                    "number": 8,
                    "text": "Ma sa oo ina ua faalogo mai loʼu tamā i nei upu sa fiafia tele o ia, ona sa iloa e ia ua faamanuiaina aʼu e le Alii."
                },
                {
                    "number": 9,
                    "text": "Ma o aʼu, o Nifae, ma oʼu uso, sa alu la matou malaga i le vao ma o matou faleie, matou te o aʼe i le laueleele o Ierusalema."
                },
                {
                    "number": 10,
                    "text": "Ma sa oo ina ua matou o aʼe i le laueleele o Ierusalema, o aʼu ma oʼu uso, sa matou talatalanoa o le tasi i le isi."
                },
                {
                    "number": 11,
                    "text": "Ma sa matou faia se vili—po o ai o i matou e tatau ona alu atu i totonu o le fale o Lapana. Ma sa oo ina paʼū le vili ia Lamana; ma sa alu atu Lamana i totonu o le fale o Lapana, ma talanoa o ia ma ia aʼo nofo o ia i lona fale."
                },
                {
                    "number": 12,
                    "text": "Ma sa manaomia e ia mai ia Lapana talafaamaumau sa togitogia i luga o papatusi apamemea, sa i ai le gafa o loʼu tamā."
                },
                {
                    "number": 13,
                    "text": "Ma faauta, sa oo ina ita Lapana, ma tuli ese o ia i fafo mai ona luma; ma sa lē manao o ia e tuu ai ia te ia talafaamaumau. O le mea lea, sa fai mai o ia ia te ia: Faauta o oe o se faomea, ma o le a ou fasioti ia te oe."
                },
                {
                    "number": 14,
                    "text": "Peitai sa sola ese Lamana i fafo mai ona luma, ma taʼu mai ia te i matou mea na faia e Lapana. Ma sa amata ona matou faanoanoa tele, ma o oʼu uso sa fai o le a toe foi atu i loʼu tamā i le vao."
                },
                {
                    "number": 15,
                    "text": "Ae faauta sa ou fai atu ia te i latou: E pei ona soifua le Alii, ma e pei foi ona tatou ola, tatou te lē o ifo lava i lalo i lo tatou tamā i le vao seiloga ua uma ona tatou faataunuuina o le mea na poloaiina ai i tatou e le Alii."
                },
                {
                    "number": 16,
                    "text": "O le mea lea, ia tatou faamaoni i le tausiga o poloaiga a le Alii; o lea ia tatou o i lalō i le fanua o le tofi o lo tatou tamā, aua faauta ua tuua e ia o auro ma ario, ma ituaiga uma o oloa eseese. Ma o lenei mea atoa sa faia e ia ona o poloaiga a le Alii."
                },
                {
                    "number": 17,
                    "text": "Ona sa iloa e ia o le a faaumatia Ierusalema, ona o le amioleaga o tagata."
                },
                {
                    "number": 18,
                    "text": "Aua faauta, ua latou teena upu a perofeta. O le mea lea, afai e nofo loʼu tamā i le laueleele ina ua uma ona poloaiina o ia ʼia sola ese i fafo mai le laueleele, faauta, e fano foi o ia. O le mea lea, ua tatau ai ona sola ese o ia i fafo mai le laueleele."
                },
                {
                    "number": 19,
                    "text": "Ma faauta, o le poto o i le Atua ua tatau ai ona tatou maua o ia talafaamaumau, ia mafai ai ona tatou faasaoina mo a tatou fanau le gagana a o tatou tamā;"
                },
                {
                    "number": 20,
                    "text": "Ma ia mafai ai foi ona tatou faasaoina mo i latou upu na tulei mai fofoga o perofeta paia uma, na tuu mai ia te i latou e le Agaga ma le mana o le Atua, talu mai le amataga o le lalolagi, e oo mai lava i le taimi lenei."
                },
                {
                    "number": 21,
                    "text": "Ma sa oo ina faapea le ituaiga o gagana sa ou faatauanauina ai oʼu uso, ina ia laua faamaoni i le tausiga o poloaiga a le Atua."
                },
                {
                    "number": 22,
                    "text": "Ma sa oo ina matou o ifo i lalo i le fanua o lo matou tofi, ma matou faaputuputu faatasi a matou auro, ma a matou ario, ma a matou mea taua."
                },
                {
                    "number": 23,
                    "text": "Ma ina ua uma ona matou faaputuputu faatasi o ia mea, sa matou toe o aʼe i luga i le fale o Lapana."
                },
                {
                    "number": 24,
                    "text": "Ma sa oo ina matou o atu i totonu ia Lapana, ma mananao ia te ia ia tuu mai e ia ia te i matou talafaamaumau ua togitogia i luga o papatusi apamemea, ae matou avatu ia te ia a matou auro, ma a matou ario, ma a matou mea taua uma."
                },
                {
                    "number": 25,
                    "text": "Ma sa oo ina ua vaai mai Lapana ia matou meatotino, ma sa tele lava, sa tuinanau i ai o ia, sa oo ina ia tutuli ese i matou i fafo, ma auina mai ana auauna e fasioti i matou, ina ia mafai ona ia maua o a matou meatotino."
                },
                {
                    "number": 26,
                    "text": "Ma sa oo ina matou sosola ese mai luma o auauna a Lapana, ma sa faamalosia i matou e tuu a matou meatotino, ma pauu atu ai i lima o Lapana."
                },
                {
                    "number": 27,
                    "text": "Ma sa oo ina matou sosola i le vao, ma lē maua mai i matou e auauna a Lapana, ma matou lalafi i le ana o se papa."
                },
                {
                    "number": 28,
                    "text": "Ma sa oo ina ita Lamana ia te aʼu, ma i loʼu tamā foi; ma sa faapea foi Lemuelu, ona sa faalogo o ia i upu a Lamana. O le mea lea na fai mai ai e Lamana ma Lemuelu ʼupu faigata e tele ia te i maʼua, o laua uso laiti, ma sa laua sasa i maʼua i se tootoo lava."
                },
                {
                    "number": 29,
                    "text": "Ma sa oo ina laua sasaina i maʼua i se tootoo, faauta, sa afio mai se agelu a le Alii ma tu i o laua luma, ma sa fetalai mai o ia ia te i laua, fai mai: Se a ua oulua sasa ai lo oulua uso laitiiti i le tootoo? Lua te lē iloa ea ua filifilia o ia e le Alii e avea ma pule i luga o oulua, ma o lenei ona o a oulua amioletonu? Faauta ia outou toe o atu i luga i Ierusalema, ma o le a tuu atu e le Alii Lapana i o outou lima."
                },
                {
                    "number": 30,
                    "text": "Ma ina ua uma ona fetalai mai o le agelu ia te i matou, sa afio ese atu o ia."
                },
                {
                    "number": 31,
                    "text": "Ma ina ua mavae ona afio ese atu o le agelu, sa toe amata ona muimui o Lamana ma Lemuelu, fai mai: E mafai faapefea e le Alii ona tuu mai Lapana i o tatou lima? Faauta, o ia o se tagata malosi, ma e mafai e ia ona faatonu le toalimagafulu, ioe, e mafai e ia ona fasioti le toalimagafulu; se a la e lē mafai ai i tatou?"
                }
            ]
        },
        "/study/scriptures/bofm/1-ne/4": {
            "uri": "/study/scriptures/bofm/1-ne/4",
            "title": "1 Nifae 4",
            "data_type": "chapter",
            "chapter_name": "Mataupu 4",
            "chapter_summary": [
                "Ua fasioti e Nifae Lapana i le poloaiga a le Alii ma maua ai e ia papatusi apamemea i se togafiti—Ua filifili Sorama e faatasi atu ma le aiga o Liae i le vao. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma sa oo ina ou tautala atu i oʼu uso, ua ou fai atu: Inā tatou toe o aʼe ia i Ierusalema, ma ia tatou faamaoni i le tausiga o poloaiga a le Alii; aua faauta ua silisili atu lona malosi i le lalolagi atoa, ona lē sili ai lea i se a ona malosi atu nai lo o Lapana ma lana toalimagafulu, ioe, po o ana sefulu o afe?"
                },
                {
                    "number": 2,
                    "text": "O lea ia tatou o aʼe; ia tatou faamalolosi e pei o Mose; ona e moni sa fetalai atu o ia i vai o le Sami Ulaula ona vaeluaina ai lea i le tasi itu ma le isi itu, ma o mai ai o tatou tamā i fafo, mai le faatagataotauaina, i le ilititai matutu, ma mulimuli atu ai ʼau a Farao, ma malelemo ai i vai o le Sami Ulaula."
                },
                {
                    "number": 3,
                    "text": "O lenei faauta ua oulua iloa ua moni lenei mea; ma ua oulua iloa foi na fetalai mai se agelu ia te oulua; o le mea lea e mafai ea faapefea ona oulua masalosalo? Inā tatou o aʼe ia; e mafai e le Alii ona laveai i tatou, e pei lava o o tatou tamā, ma faaumatia Lapana, e pei lava o tagata Aikupito."
                },
                {
                    "number": 4,
                    "text": "O lenei ina ua uma ona ou tautala atu o nei upu, sa laua feitai pea, ma sa muimui pea; e ui i lea sa laua mulimuli mai ia te aʼu sei oo ina matou taunuu i tuapa o Ierusalema."
                },
                {
                    "number": 5,
                    "text": "Ma o le po na faia ai; ma sa ou faatonu atu ia latou lalafi i tuapa. Ma ina ua uma ona latou lalafi, o aʼu, o Nifae, sa ou tolotolo atu i le aai ma ou alu atu agai i le fale o Lapana."
                },
                {
                    "number": 6,
                    "text": "Ma sa taitai aʼu e le Agaga, ona sa ou lē muaʼi iloa muamua mea e tatau ona ou faia."
                },
                {
                    "number": 7,
                    "text": "E ui i lea sa ou alu atu, ma ina ua ou latalata atu i le fale o Lapana sa ou vaaia se tagata, ma ua paʼū o ia i le eleele i oʼu luma, ona ua ʼonā o ia i le uaina."
                },
                {
                    "number": 8,
                    "text": "Ma ina ua ou oo atu ia te ia sa ou iloaina o ia o Lapana."
                },
                {
                    "number": 9,
                    "text": "Ma sa ou vaai atu i lana pelu, ma sa ou seʼia i fafo mai lona faamoega; ma o lona ʼau sa faia i le auro maoʼi, ma o lona gaosiga sa matua lelei lava; ma sa ou vaai o lona lau o le sila ua sili ona lelei."
                },
                {
                    "number": 10,
                    "text": "Ma sa oo ina uunai aʼu e le Agaga ia ou fasioti ia Lapana; ae sa ou fai ifo i loʼu loto: E lei i ai lava se taimi na ou faamasaaina ai le toto o se tagata. Ma sa ou meʼimeʼi ma manao ia ou lē fasioti ia te ia."
                },
                {
                    "number": 11,
                    "text": "Ma sa toe fetalai mai le Agaga ia te aʼu: Faauta ua tuu mai o ia e le Alii i ou lima. Ioe, ma sa ou iloa foi sa taumafai o ia e aveese loʼu lava ola; ioe, ma sa lē fia faalogo o ia i poloaiga a le Alii; ma sa ave foi e ia a matou meatotino."
                },
                {
                    "number": 12,
                    "text": "Ma sa oo ina toe fetalai mai le Agaga ia te aʼu: Fasioti ia te ia, ona ua tuu mai o ia e le Alii i ou lima;"
                },
                {
                    "number": 13,
                    "text": "Faauta e fasioti e le Alii e amioleaga e faataunuu ai ona faamoemoega amiotonu. E sili le fano o le tagata e toatasi nai lo le faaitiitia ma le fano o se atunuu i le lē talitonu."
                },
                {
                    "number": 14,
                    "text": "Ma o lenei, ina ua uma ona faalogo atu o aʼu, o Nifae, i nei upu, sa ou manatua fetalaiga a le Alii na fetalai mai ai o ia ia te aʼu i le vao, na fetalai mai e faapea: O le tulaga e oo i ai le tausiga a au fanau o aʼu poloaiga, o le a latou manuia i le laueleele o le folafolaga."
                },
                {
                    "number": 15,
                    "text": "Ioe, ma sa ou manatu foi e le mafai ona latou tausia poloaiga a le Alii e tusa ma le tulafono a Mose, vagana ua ia te i latou le tulafono."
                },
                {
                    "number": 16,
                    "text": "Ma sa ou iloa foi ua togitogia le tulafono i luga o papatusi apamemea."
                },
                {
                    "number": 17,
                    "text": "Ma o lenei foi, sa ou iloa ua tuu mai e le Alii Lapana i oʼu lima mo le pogai lenei—ina ia ou maua talafaamaumau e tusa ma ana poloaiga."
                },
                {
                    "number": 18,
                    "text": "O lea na ou usiusitai ai i le siufofoga o le Agaga, ma tago atu ia Lapana i lauulu o le ulu, ma ou vavae ese lona ulu i lana lava pelu."
                },
                {
                    "number": 19,
                    "text": "Ma ina ua uma ona ou vavae ese o lona ulu i lana lava pelu, sa ou ave ofu o Lapana ma ou ofuina i loʼu lava tino; ioe, i ofu uma lava; ma sa ou fusi lona ofutau i oʼu sulugatiti."
                },
                {
                    "number": 20,
                    "text": "Ma ina ua uma ona ou faia o lenei mea, sa ou alu atu i luma i le mea sa teu ai ʼoa a Lapana. Ma aʼo ou alu atu i luma agai i le mea sa teu ai ʼoa a Lapana, faauta, sa ou vaai atu i le auauna a Lapana o lē sa i ai ki o le mea sa teu ai ʼoa. Ma sa ou faatonuina o ia i le leo o Lapana, e tatau ona alu o ia faatasi ma aʼu i le mea ua teu ai ʼoa."
                },
                {
                    "number": 21,
                    "text": "Ma sa manatu o ia o aʼu o lona matai, o Lapana, ona sa vaai mai o ia i ofu ma le pelu foi sa fusi i oʼu sulugatiti."
                },
                {
                    "number": 22,
                    "text": "Ma sa talanoa mai o ia ia te aʼu e uiga i toeaina o Iutaia, i lona iloa o lona matai, o Lapana, sa i ai i fafo faatasi ma i latou i le po."
                },
                {
                    "number": 23,
                    "text": "Ma sa ou tautala atu ia te ia e peiseai o Lapana."
                },
                {
                    "number": 24,
                    "text": "Ma sa ou fai atu foi ia te ia e tatau ona ou ave togitogiga sa i luga o papatusi apamemea, i oʼu uso matutua, o e sa i tuāpā."
                },
                {
                    "number": 25,
                    "text": "Ma sa ou faatonuina foi o ia ia mulimuli mai ia te aʼu."
                },
                {
                    "number": 26,
                    "text": "Ma o ia, i le manatu ua ou tautala atu e uiga i uso o le ekalesia, ma o aʼu moni o Lapana lena o lē ua ou fasiotia, o le mea lea na mulimuli mai ai o ia ia te aʼu."
                },
                {
                    "number": 27,
                    "text": "Ma sa talanoa mai o ia ia te aʼu i taimi e tele e uiga i toeaina o Iutaia, aʼo ou alu atu i oʼu uso, o e sa i tuapa."
                },
                {
                    "number": 28,
                    "text": "Ma sa oo ina ua vaai mai Lamana ia te aʼu sa fefe tele o ia, ma Lemuelu foi ma Sama. Ma sa latou sosola mai oʼu luma; ona sa latou manatu o Lapana, ma ua ia fasiotia aʼu ma ua saili foi e aveese o latou ola."
                },
                {
                    "number": 29,
                    "text": "Ma sa oo ina ou valaau atu ia te i latou, ma sa latou lagona mai aʼu; o le mea lea na latou lē toe sosola ai mai oʼu luma."
                },
                {
                    "number": 30,
                    "text": "Ma sa oo ina ua vaai atu le auauna a Lapana i oʼu uso sa amata ona gatete o ia, ma sa fai o le a sola ese mai oʼu luma ma foi atu i le aai o Ierusalema."
                },
                {
                    "number": 31,
                    "text": "Ma o lenei, o aʼu, o Nifae, ona o aʼu o se tagata tino ese, ma sa ou maua foi le malosi tele mai le Alii, o lea na ou tago atu ai i le auauna a Lapana, ma taofi o ia, ina ia le sola o ia."
                },
                {
                    "number": 32,
                    "text": "Ma sa oo ina ou fai atu ia te ia, afai e faalogo mai o ia i aʼu upu, e pei ona soifua le Alii, ma e pei foi ona ou ola, e faapea lava pe afai e faalogo mai o ia ia matou upu, matou te faasaoina lona ola."
                },
                {
                    "number": 33,
                    "text": "Ma sa ou fai atu ia te ia, i se tautoga lava, e le tatau ona fefe o ia; e avea o ia ma tagata saoloto e pei o i matou pe afai e alu ifo o ia i le vao faatasi ma i matou."
                },
                {
                    "number": 34,
                    "text": "Ma sa ou fai atu foi ia te ia, ua faapea atu: E moni lava na poloaiina i matou e le Alii e fai lenei mea; ma pe le tatau ea ona matou filiga i le tausiga o poloaiga a le Alii? O lea, afai e te alu ifo i le vao i loʼu tamā o le a maua sou nofoaga faatasi ma i matou."
                },
                {
                    "number": 35,
                    "text": "Ma sa oo ina lototele Sorama i upu na ou fai atu. O lenei o Sorama o le igoa lea o le auauna; ma sa folafola mai o ia o le a alu ifo o ia i lalo i le vao i lo matou tamā. Ioe, sa fai mai foi e ia se tautoga ia te i matou o le a nofo o ia faatasi ma i matou mai le taimi lena i luma."
                },
                {
                    "number": 36,
                    "text": "O lenei sa matou mananao ia nofo o ia faatasi ma i matou mo le pogai lenei, ina ia lē iloa e tagata Iutaia e uiga i la matou solaaga i le vao, neʼi latou tuliloa mai i matou ma faaumatia i matou."
                },
                {
                    "number": 37,
                    "text": "Ma sa oo ina ua uma ona fai mai e Sorama se tautoga ia te i matou, sa uma lo matou popole e uiga ia te ia."
                },
                {
                    "number": 38,
                    "text": "Ma sa ao ina matou ave papatusi apamemea ma le auauna a Lapana, ma matou o atu i le vao, ma malaga atu i le faleie o lo matou tamā."
                }
            ]
        },
        "/study/scriptures/bofm/1-ne/5": {
            "uri": "/study/scriptures/bofm/1-ne/5",
            "title": "1 Nifae 5",
            "data_type": "chapter",
            "chapter_name": "Mataupu 5",
            "chapter_summary": [
                "Ua muimui Saraia ia Liae—Ua fiafia i laua uma i le foi mai o o laua atalii—Ua laua osia ni taulaga—Ua i ai i papatusi apamemea tusitusiga a Mose ma le au perofeta—Ua faailoa mai i papatusi o Liae o se e tupuga mai ia Iosefa—Ua vavalo Liae e uiga i ana fanau ma le faasaoina o papatusi. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma sa oo ina ua matou o ifo i lalo i le vao i lo matou tamā, faauta, sa tumu o ia i le olioli, ma o loʼu tinā foi, o Saraia, sa fiafia tele, ona sa faanoanoa moni lava o ia ona o i matou."
                },
                {
                    "number": 2,
                    "text": "Ona fa te ia ua fano i matou i le vao; ma sa muimui foi o ia e faasaga i loʼu tamā, ua fai atu ia te ia o ia o se tagata mau faaaliga; fai mai: Faauta ua e taitaieseina i matou mai le fanua o lo tatou tofi, ma ua lē toe i ai aʼu tama tane, ma o le a tatou fano i le vao."
                },
                {
                    "number": 3,
                    "text": "Ma sa faapea le ituaiga o gagana na muimui ai loʼu tinā i loʼu tamā."
                },
                {
                    "number": 4,
                    "text": "Ma sa oo ina fai atu loʼu tamā ia te ia, ua fai atu: Ua ou iloa o aʼu o se tagata mau faaaliga; aua a na ou lē vaai i mea a le Atua i se faaaliga vaaia po ua ou lē iloa le agalelei o le Atua, ae ua ou nofo pea i Ierusalema, ma fano ai faatasi ma oʼu uso."
                },
                {
                    "number": 5,
                    "text": "Ae faauta, ua ou maua se laueleele o le folafolaga, o mea ia ua ou olioli ai; ioe, ma ua ou iloa o le a laveaiina e le Alii oʼu atalii i fafo mai lima o Lapana, ma toe aumai i latou i lalo ia te i taʼua i le vao."
                },
                {
                    "number": 6,
                    "text": "Ma sa faapea le ituaiga o gagana sa faamafanafana atu ai loʼu tamā, o Liae, i loʼu tinā, o Sarai, e uiga ia i matou, aʼo matou malaga i le vao e o aʼe i le laueleele o Ierusalema, ia maua mai le talafaamaumau o tagata Iutaia."
                },
                {
                    "number": 7,
                    "text": "Ma ina ua matou foi mai i le faleie o loʼu tamā, faauta, sa atoatoa lo laua olioli, ma sa faamafanaina loʼu tinā."
                },
                {
                    "number": 8,
                    "text": "Ma sa fai mai o ia, e faapea: Ua ou iloa nei ma le mautinoa sa poloaiina e le Alii laʼu tane ia sola i le vao; ioe, ma ua ʼou iloa foi ma le mautinoa sa puipuia e le Alii aʼu tama tane, ma laveai i latou i fafo mai lima o Lapana, ma tuu mai ia te i latou le mana e mafai ai ona latou faia o le mea na poloaiina ai i latou e le Alii. Ma sa faapea le ituaiga o gagana sa tautala ai o ia."
                },
                {
                    "number": 9,
                    "text": "Ma sa oo ina matuaʼi olioli lava i laua, ma osi atu taulaga ma taulaga mu i le Alii; ma sa laua avatu le faafetai i le Atua o Isaraelu."
                },
                {
                    "number": 10,
                    "text": "Ma ina ua uma ona laua tuuina atu o le faafetai i le Atua o Isaraelu, sa ave e loʼu tamā, o Liae, talafaamaumau sa togitogia i luga o papatusi apamemea, ma suesue i ai o ia mai i le amataga."
                },
                {
                    "number": 11,
                    "text": "Ma sa vaai o ia, ua i ai tusi e lima a Mose, sa tuu mai ai se tala o le foafoaga o le lalolagi, faapea foi ma Atamu ma Eva, o e o o tatou uluai matua;"
                },
                {
                    "number": 12,
                    "text": "Ma se talafaamaumau foi o tagata Iutaia mai le amataga, e oo ifo lava i lalo i le amataga o le nofoaiga a Setekaia, le tupu o Iuta;"
                },
                {
                    "number": 13,
                    "text": "Ma valoaga foi a perofeta paia, mai le amataga, seia oo ifo i lalo i le amataga o le nofoaiga a Setekaia; ma le tele foi o valoaga na fetalaia e le fofoga o Ieremia."
                },
                {
                    "number": 14,
                    "text": "Ma sa oo ina maua foi e loʼu tamā, o Liae, i luga o papatusi apamemea se gafa o ona tamā; o le mea lea na iloa ai e ia o ia o se e tupuga mai ia Iosefa; ioe, o Iosefa lava lea le atalii o Iakopo, o lē na faatau atu i Aikupito, ma o lē na faasaoina e le aao o le Alii, ina ia mafai ona faasaoina e ia lona tamā, o Iakopo, ma lona aiga uma mai le fano i le oge."
                },
                {
                    "number": 15,
                    "text": "Ma sa taitaieseina foi i latou i fafo mai le faatagataotauaina ma i fafo mai le laueleele o Aikupito, e lena lava Atua e tasi o lē na faasaoina i latou."
                },
                {
                    "number": 16,
                    "text": "Ma sa faapea ona iloa ai e loʼu tamā, o Liae, le gafa o ona tamā. Ma o Lapana foi o se e tupuga mai ia Iosefa, o le mea lea na tausi ai e ia ma ona tamā talafaamaumau."
                },
                {
                    "number": 17,
                    "text": "Ma o lenei ina ua vaai loʼu tamā i nei mea uma, sa tumu o ia i le Agaga, ma amata ona vavalo e uiga i ana fanau—"
                },
                {
                    "number": 18,
                    "text": "E faapea o nei papatusi apamemea o le a oo atu i atunuu uma, ituaiga, gagana, ma nuu, o e e tupuga mai i ana fanau."
                },
                {
                    "number": 19,
                    "text": "O le mea lea, na fai mai ai o ia o nei papatusi apamemea o le a lē faaumatiaina lava; pe toe faanenefuina e le taimi. Ma e tele mea sa valoia e ia e uiga i ana fanau."
                },
                {
                    "number": 20,
                    "text": "Ma sa oo ina e oo mai i lea lava taimi o tausia pea e aʼu ma loʼu tamā poloaiga sa poloaiina ai i maʼua e le Alii."
                },
                {
                    "number": 21,
                    "text": "Ma ua matou maua talafaamaumau sa poloaiina ai i matou e le Alii, ma matou suesueina i latou ma matou iloa ai ua manaomia i latou; ioe, ua aoga tele lava ia te i matou, ina ia mafai ai ona matou faasaoina o poloaiga a le Alii mo a matou fanau."
                },
                {
                    "number": 22,
                    "text": "O le mea lea, o le poto sa i le Alii sa tatau ai ona matou ave o nei papatusi faatasi ma i matou, aʼo matou malaga i le vao agai i le laueleele o le folafolaga."
                }
            ]
        },
        "/study/scriptures/bofm/1-ne/6": {
            "uri": "/study/scriptures/bofm/1-ne/6",
            "title": "1 Nifae 6",
            "data_type": "chapter",
            "chapter_name": "Mataupu 6",
            "chapter_summary": [
                "Ua tusi e Nifae mea a le Atua—O le faamoemoe o Nifae o le faatauanau atu i tagata ia o mai i le Atua o Aperaamo ma faaolaina. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma o lenei, o aʼu, o Nifae, ou te lē tuuina atu le gafa o oʼu tamā i le vaega lenei o laʼu talafaamaumau; pe ou te tuuina atu i soo se taimi o mulimuli mai i luga o nei papatusi o loo ou tusia; ona ua tuuina atu i le talafaamaumau sa tausia e loʼu tamā; o le mea lea, ou te lē tusia ai i lenei tusi."
                },
                {
                    "number": 2,
                    "text": "Ona ua lava ia te aʼu ona fai atu o i matou o ni isi e tupuga mai ia Iosefa."
                },
                {
                    "number": 3,
                    "text": "Ma e le afaina ia te aʼu pe faapitoa ona ou tuu atu o se tala atoa o mea uma a loʼu tamā, ona e le mafai ona tusia ia mea i luga o papatusi nei, ona ou te manaomia le avanoa e mafai ona ou tusia ai mea a le Atua."
                },
                {
                    "number": 4,
                    "text": "Ona o le atoatoa o loʼu faamoemoe ia mafai ona ou faatauanauina tagata ia o mai i le Atua o Aperaamo, ma le Atua o Isaako, ma le Atua o Iakopo, ma faaolaina."
                },
                {
                    "number": 5,
                    "text": "O le mea lea, o mea e fiafia i ai le lalolagi ou te lē tusia, ae o mea e fiafia i ai le Atua ma i latou o e e lē o ni isi o le lalolagi."
                },
                {
                    "number": 6,
                    "text": "O le mea lea, ou te tuu atu ai se poloaiga i aʼu fanau, ia latou lē faatumuina nei papatusi i mea e lē aoga i le fanauga a tagata."
                }
            ]
        },
        "/study/scriptures/bofm/1-ne/7": {
            "uri": "/study/scriptures/bofm/1-ne/7",
            "title": "1 Nifae 7",
            "data_type": "chapter",
            "chapter_name": "Mataupu 7",
            "chapter_summary": [
                "Ua toe foi atu atalii o Liae i Ierusalema ma valaaulia Isamaeli ma lona auaiga ia latou auai faatasi ma i latou i la latou malaga—Ua fouvale Lamana ma isi—Ua apoapoai atu Nifae i ona uso ia faatuatua i le Alii—Ua latou saisai o ia i maea ma fuafua e faaumatia o ia—Ua tatalaina o ia i le mana o le faatuatua—Ua talosaga ona uso mo se faamagaloga—Ua osi e Liae ma lana aumalaga taulaga ma taulaga mu. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma o lenei ou te manao ia outou iloa, ina ua uma ona faaiʼu e loʼu tamā, o Liae, le vavalo mai e uiga i ana fanau, sa oo ina toe fetalai mai le Alii ia te ia, ua faapea mai, ua lē tatau ia te ia, o Liae, ona ia ave nao lona auaiga i le vao; ae e tatau i ona atalii ona ave ni afafine e faiavā i ai, ina ia mafai ona latou fanauina ni fanau mo le Alii i le laueleele o le folafolaga."
                },
                {
                    "number": 2,
                    "text": "Ma sa oo ina poloaiina o ia e le Alii e tatau ia te aʼu, o Nifae, ma oʼu uso, ona toe foi atu i le laueleele o Ierusalema ma aumai i le vao Isamaeli ma lona aiga."
                },
                {
                    "number": 3,
                    "text": "Ma sa oo ina toe o atu aʼu, o Nifae, faatasi ma oʼu uso, i le vao matou te o aʼe i Ierusalema."
                },
                {
                    "number": 4,
                    "text": "Ma sa oo ina matou o aʼe i luga i le fale o Isamaeli, ma sa talileleia i matou i le silafaga a Isamaeli, sa oo ina matou fai atu ia te ia fetalaiga a le Alii."
                },
                {
                    "number": 5,
                    "text": "Ma sa oo ina faamaluluina e le Alii le loto o Isamaeli, ma lona auaiga foi, sa oo ina latou malaga ifo faatasi mai i matou i le vao i le faleie o lo matou tamā."
                },
                {
                    "number": 6,
                    "text": "Ma sa oo ina matou malaga i le vao, faauta o Lamana ma Lemuelu, ma le toalua o afafine o Isamaeli, ma atalii e toalua o Isamaeli ma o laua aiga, ua fouvale ia te i matou; ioe, ia te aʼu, o Nifae, ma Sama, ma lo latou tamā, o Isamaeli, ma lana avā, ma isi ona afafine e toatolu."
                },
                {
                    "number": 7,
                    "text": "Ma sa oo i lea fouvalega, sa latou mananao ai e toe foi atu i le laueleele o Ierusalema."
                },
                {
                    "number": 8,
                    "text": "Ma o lenei, o aʼu, o Nifae, ona o loʼu faanoanoa ona o le maaa o o latou loto, o lea na ou tautala atu ai ia te i latou, ua ou fai atu, ioe, ia Lamana lava ma ia Lemuelu: Faauta, o oulua o oʼu uso matutua, ma ua faapefea ona oulua maaa tele i o oulua loto, ma tauaso tele i o oulua mafaufau, ua oulua manaomia ai aʼu, lo oulua uso laitiiti, ona tatau ona tautala atu ia te oulua, ioe, ma fai se faataitaiga mo oulua?"
                },
                {
                    "number": 9,
                    "text": "Pe ua faapefea ea ona oulua lē faalogo i fetalaiga a le Alii?"
                },
                {
                    "number": 10,
                    "text": "Pe ua faapefea ea ona galo ia te oulua sa oulua vaai i se agelu a le Alii?"
                },
                {
                    "number": 11,
                    "text": "Ioe, ma ua faapefea ea ona galo ia te oulua mea tetele na faia e le Alii mo i tatou, i le laveaiina o i tatou mai lima o Lapana, ma ina ia tatou maua ai foi talafaamaumau?"
                },
                {
                    "number": 12,
                    "text": "Ioe, ma ua faapefea ona galo ia te oulua e mafai e le Alii ona fai mea uma e tusa ai ma lona finagalo, mo le fanauga a tagata, pe afai latou te faaaoga le faatuatua ia te ia? O le mea lea, ia tatou faamaoni ia te ia."
                },
                {
                    "number": 13,
                    "text": "Ma afai tatou te faamaoni ia te ia, tatou te maua le laueleele o le folafolaga; ma o le a outou iloa i se taimi o i lumanai o le a faataunuuina lava le fetalaiga a le Alii e uiga i le faaumatiaga o Ierusalema; ona e ao ina faataunuuina mea uma na fetalai mai ai le Alii e uiga i le faaumatiaga o Ierusalema."
                },
                {
                    "number": 14,
                    "text": "Aua faauta, ua lata ona lē toe taumafai o le Agaga o le Alii ia te i latou; aua faauta, ua latou teena perofeta, ma ua latou lafoina Ieremia i le falepuipui. Ma sa latou saili e aveese le ola o loʼu tamā, ua oo ai ina latou tuli ese o ia mai le laueleele."
                },
                {
                    "number": 15,
                    "text": "O lenei faauta, ou te fai atu ia te outou afai tou te foi atu i Ierusalema o le a outou fano foi faatasi ma i latou. Ma o lenei, afai tou te filifili i ai, o atu i luga i le laueleele, ma ia manatua upu ua ou tautala atu ai ia te outou, afai tou te o atu o le a outou fano foi; ona ua faapea ona uunaia o aʼu e le Agaga o le Alii e tatau ona ou tautala atu ai."
                },
                {
                    "number": 16,
                    "text": "Ma sa oo ina ua uma ona tautala atu o aʼu, o Nifae, i nei upu, i oʼu uso, sa laua feitai ia te aʼu. Ma sa oo ina fetagofi mai o laua lima ia te aʼu, aua faauta, sa laua feitai tele, ma laua noatia aʼu i maea, aua sa laua saili e aveese loʼu ola, ina ia latou tuu aʼu i le vao ia ʼaia e manu feai."
                },
                {
                    "number": 17,
                    "text": "Peitai sa oo ina ou tatalo atu i le Alii, ua ou fai atu: Le Alii e, e tusa ma loʼu faatuatua ia te oe, sei e laveaia aʼu mai lima o oʼu uso; ioe, foai mai ia te aʼu le malosi ia mafai ai ona ou motusia o nei maea ua noatia ai aʼu."
                },
                {
                    "number": 18,
                    "text": "Ma sa oo ina ua ou fai atu ia upu, faauta, sa matala ese maea mai oʼu lima ma oʼu vae, ma ou tu i luma o oʼu uso, ma ou toe tautala atu ia i laua."
                },
                {
                    "number": 19,
                    "text": "Ma sa oo ina laua toe feitai mai ia te aʼu, ma taumafai e fetagofi mai o laua lima ia te aʼu, ae faauta o se tasi o afafine o Isamaeli, ioe, ma lona tinā foi, ma se tasi o atalii o Isamaeli, sa aioi atu i oʼu uso sa oo ina latou faamalūlūina o laua loto; ma sa laua tuu ai lo laua taumafai e aveese loʼu ola."
                },
                {
                    "number": 20,
                    "text": "Ma sa oo ina laua faanoanoa ona o lo laua amioleaga, sa oo ina laua ifo mai i oʼu luma, ma aioi mai ia te aʼu ia ou faamagalo atu ia te i laua mo mea na laua faia e faasaga mai ia te aʼu."
                },
                {
                    "number": 21,
                    "text": "Ma sa oo ina ou faamagalo moni atu ia te i laua i mea uma sa laua faia, ma sa ou apoapoai atu ia te i laua ia laua tatalo atu i le Alii lo laua Atua mo se faamagaloga. Ma sa oo ina faapea ona laua faia. Ma ina ua uma ona laua tatalo atu i le Alii sa toe alu la matou malaga agai i le faleie o lo matou tamā."
                },
                {
                    "number": 22,
                    "text": "Ma sa oo ina matou o ifo i lalo i le faleie o lo matou tamā. Ma ina ua mavae ona o ifo o aʼu ma oʼu uso ma le ʼauʼaiga uma o Isamaeli i lalo i le faleie o lou tamā, sa latou avaʼe le faafetai i le Alii lo latou Atua; ma sa latou osi atu taulaga ma taulaga mu ia te ia."
                }
            ]
        },
        "/study/scriptures/bofm/1-ne/8": {
            "uri": "/study/scriptures/bofm/1-ne/8",
            "title": "1 Nifae 8",
            "data_type": "chapter",
            "chapter_name": "Mataupu 8",
            "chapter_summary": [
                "Ua vaai Liae i le laau o le ola i se faaaliga vaaia—Ua ʼai o ia i lona fua ma ua manao ia faapea ona faia e lona aiga—Ua vaai o ia i se āi uʼamea, i se ala lauitiiti ma le vaapiapi, ma le puao o le pogisa ua siomia ai tagata—Ua aai Sarai, Nifae, ma Sama i le fua o le laau, ae ua mumusu Lamana ma Lemuelu. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma sa oo ina matou faaputuputu faatasi ituaiga uma o fatu eseese, o kuranuma o ituaiga eseese, ma fatu foi o laau ʼaina o ituaiga uma."
                },
                {
                    "number": 2,
                    "text": "Ma sa oo aʼo nofo loʼu tamā i le vao, sa tautala mai o ia ia te i matou, fai mai: Faauta, sa ou miti se miti; pe, i ni isi upu, sa ou vaai i se faaaliga vaaia."
                },
                {
                    "number": 3,
                    "text": "Ma faauta, ona o le mea sa ou vaai i ai, ua ia te aʼu se pogai ou te olioli ai i le Alii ona o Nifae ma Sama foi; ona ua ia te aʼu se pogai ua ou manatu ai o i laua, ma le toatele o a laua fanau, o le a faaolaina."
                },
                {
                    "number": 4,
                    "text": "Ae faauta, Lamana ma Lemuelu, ua ou fefe tele ona o oulua; aua faauta, ua ou manatu sa ou vaaia i laʼu miti, se vao pouliuli ma le pagatia."
                },
                {
                    "number": 5,
                    "text": "Ma sa oo ina ou vaai i se tagata, ma sa ofu o ia i se ofu talaloa paʼepaʼe; ma sa afio mai o ia ma tu i oʼu luma."
                },
                {
                    "number": 6,
                    "text": "Ma sa oo ina fetalai mai o ia ia te aʼu, ma fetalai mai ia te aʼu e mulimuli atu ia te ia."
                },
                {
                    "number": 7,
                    "text": "Ma aʼo ou mulimuli atu ia te ia sa ou vaai ua ou i ai i totonu o se gaogao pogisa ma pagatia."
                },
                {
                    "number": 8,
                    "text": "Ma ina ua uma ona ou malaga i le va o ni itula e tele i le pogisa, sa amata ona ou tatalo atu i le Alii ia alofa mutimutivale mai ia te aʼu, e tusa ma le tele o lona alofa mutimutivale agamalu."
                },
                {
                    "number": 9,
                    "text": "Ma sa oo ina ua uma ona ou tatalo atu i le Alii, sa ou vaaia se fanua tele ma le ateatea."
                },
                {
                    "number": 10,
                    "text": "Ma sa oo ina ou vaaia se laau, o ona fua sa manaomia lava e faafiafia ai le tagata."
                },
                {
                    "number": 11,
                    "text": "Ma sa oo ina ou alu atu ma ʼai i lona fua; ma sa ou iloa ua sili ona suamalie, nai lo o mea uma sa ou tofo muamua i ai. Ioe, ma sa ou vaai o le fua o le laau ua paʼepaʼe, ua sili atu nai lo mea papaʼe uma ua ou vaai i ai."
                },
                {
                    "number": 12,
                    "text": "Ma aʼo ou ʼai le fua o le laau, sa faatumulia loʼu agaga i le olioli tele; o le mea lea, sa amata ai ona ou manao ia aai ai foi loʼu aiga; ona ua ou iloa ua sili atu ona manaomia nai lo isi fua uma."
                },
                {
                    "number": 13,
                    "text": "Ma aʼo vaavaai solo atu oʼu mata, pe atonu e mafai ona ou iloa atu foi loʼu aiga, sa ou vaaia se vaitafe; ma sa tafe ane, ma sa latalata i le laau lea sa ou ʼaia lona fua."
                },
                {
                    "number": 14,
                    "text": "Ma sa ou tilotilo e vaai atu po o fea e tafe mai ai; ma sa ou vaai i lona mata sa mamao ese atu laitiiti; ma i lona mata sa ou vaaia ai lo outou tinā, o Sarai, ma Sama, ma Nifae; ma sa latou tutu mai e peiseai sa latou lē iloa le mea e tatau ona latou o i ai."
                },
                {
                    "number": 15,
                    "text": "Ma sa oo ina ou talo atu ia te i latou; ma sa ou fai atu foi ia te i latou ma se leo tele ia latou o mai ia te aʼu, ma aai i le fua ua sili ona manaomia nai lo isi fua uma lava."
                },
                {
                    "number": 16,
                    "text": "Ma sa oo ina latou o mai ia te aʼu ma aai foi i le fua."
                },
                {
                    "number": 17,
                    "text": "Ma sa oo ina ou manao ia Lamana ma Lemuelu ia o mai ma aai foi i le fua; o le mea lea, na ou vaavaai atu ai i le mata o le vai, atonu pe mafai ona ou iloa atu i laua."
                },
                {
                    "number": 18,
                    "text": "Ma sa oo ina ou vaai atu ia te i laua, peitai sa laua lē fia o mai ia te aʼu ma aai i le fua."
                },
                {
                    "number": 19,
                    "text": "Ma sa ou vaai i se āi uʼamea, ma sa alu faasolo ane i le auvai o le vaitafe, ma sa tau mai i le laau lea sa ou tu ai i ona tafatafa."
                },
                {
                    "number": 20,
                    "text": "Ma sa ou vaai foi i se ala lauitiiti ma le vaapiapi, sa sau mai autafa o le āi uʼamea, e oo mai lava i le laau lea sa ou tu ai i ona tafatafa; ma sa alu atu foi i tafatafa o le mata o le vaipuna, i se fanua tele ma le ateatea, e peiseai o se lalolagi."
                },
                {
                    "number": 21,
                    "text": "Ma sa ou vaai i motu o tagata e lē masino, o le toatele o i latou sa fetaomi mai i luma, ina ia latou maua le ala e tau mai i le laau lea sa ou tu ai i ona tafatafa."
                },
                {
                    "number": 22,
                    "text": "Ma sa oo ina latou o mai i luma ma amata ona savavali i le ala e tau mai i le laau."
                },
                {
                    "number": 23,
                    "text": "Ma sa oo ina alu aʼe se puao o le pogisa; ioe, o se puao tele lava o le pogisa, sa oo ina lē iloa ai e i latou o e na amata ona savavali i le ala, lo latou ala, ma latou feseseaʼi ai, ma leiloloa."
                },
                {
                    "number": 24,
                    "text": "Ma sa oo ina ou vaai i isi o fetaomi mai i luma, ma sa latou o mai ma fepiiti i le pito o le āi uʼamea; ma sa latou fetaomi mai i luma e ala mai i le puao o le pogisa, ma fepiiti i le āi uʼamea, seia oo lava ina latou oo mai ma aai i le fua o le laau."
                },
                {
                    "number": 25,
                    "text": "Ma ina ua uma ona latou aai i le fua o le laau sa fetepaaʼi solo o latou mata e peiseai ua latou mamā."
                },
                {
                    "number": 26,
                    "text": "Ma sa fetepaaʼi solo foi oʼu mata, ma ou vaaia ai, i le isi itu o le vaitafe, se fale tele ma le ateatea; ma sa tu mai e peiseai ua tu i le ea, maualuga lava i luga o le eleele."
                },
                {
                    "number": 27,
                    "text": "Ma sa tumu i tagata, o e matutua ma e iti, o tane atoa ma fafine; ma o o latou ituaiga ofu sa matua lelei lava; ma sa latou peiseai o faatauemu ma tusitusi mai o latou tamatamailima i e na o mai ma aai i le fua."
                },
                {
                    "number": 28,
                    "text": "Ma ina ua uma ona latou totofo i le fua sa latou mamā, ona o i latou o e sa faatauemu mai ia te i latou; ma sa latou pauu ese atu ai i ala faasaina ma ua leiloloa."
                },
                {
                    "number": 29,
                    "text": "Ma o lenei, o aʼu o Nifae, ou te le tautala atu upu uma a loʼu tamā."
                },
                {
                    "number": 30,
                    "text": "Ae, ina ia tusia faapuupuu, faauta, sa vaai o ia i isi motu o tagata o fetaomi mai i luma; ma sa latou o mai ma fepiʼiti i le pito o le āi uʼamea; ma sa latou fetaomi mai i luma i lo latou ala, ma piimau pea i le āi uʼamea, seia oo ina latou o mai i luma ma faapauu i lalo ma aai i le fua o le laau."
                },
                {
                    "number": 31,
                    "text": "Ma sa vaai foi o ia i isi motu o tagata o tautagotago atu lo latou ala agai i le fale tele ma le ateatea."
                },
                {
                    "number": 32,
                    "text": "Ma sa oo ina malelemo le toatele i mea loloto o le punavai; ma e toatele sa lē iloa atu i lana vaai, ua feseseaʼi i ala ese."
                },
                {
                    "number": 33,
                    "text": "Ma sa toatele le motu o tagata sa ulufale atu i totonu o lena fale uiga ese. Ma ina ua uma ona latou ulufale atu i totonu o lena fale sa latou tusitusi mai le tamatamailima o le faatauemu ia te aʼu ma i latou foi o e na aai i le fua o le laau; peitai sa matou lē amanaiaina i latou."
                },
                {
                    "number": 34,
                    "text": "O upu nei a loʼu tamā: O le toatele na amanaiaina i latou, na pauu ese."
                },
                {
                    "number": 35,
                    "text": "Ma o Lamana ma Lemuelu, sa fai mai loʼu tamā, sa lei aai i le fua."
                },
                {
                    "number": 36,
                    "text": "Ma sa oo ina ua uma ona tautalaina mai e loʼu tamā upu uma o lana miti po o le faaaliga vaaia, sa tele, sa fai mai o ia ia te i matou, ona o nei mea sa vaai i ai o ia i se faaaliga vaaia, sa popole tele ai o ia e uiga ia Lamana ma Lemuelu; ioe, sa popole o ia neʼi lafoai ese i laua mai luma o le Alii."
                },
                {
                    "number": 37,
                    "text": "Ma sa apoapoai atu o ia ia te i laua i le taimi lena ma lagona uma o se matua alofa, ia laua faalogologo mai i ana upu, atonu e alofa mutimutivale ai le Alii ia te i laua, ma lē lafoai ese ai i laua; ioe, sa lauga atu loʼu tamā ia te i laua."
                },
                {
                    "number": 38,
                    "text": "Ma ina ua uma ona lauga atu o ia ia te i laua, ma vavalo atu foi ia te i laua i mea e tele, sa ia poloaiina i laua ia tausi i poloaiga a le Alii; ma sa faaiʼu e ia le tautala atu ia te i laua."
                }
            ]
        },
        "/study/scriptures/bofm/1-ne/9": {
            "uri": "/study/scriptures/bofm/1-ne/9",
            "title": "1 Nifae 9",
            "data_type": "chapter",
            "chapter_name": "Mataupu 9",
            "chapter_summary": [
                "Ua fai e Nifae ni tuufaatasiga se lua o talafaamaumau—Ua taʼua tuufaatasiga taitasi o papatusi a Nifae—O papatusi tetele ua i ai se talafaasolopito o mea faaletino; o papatusi laiti ua faapitoa mo mea paia. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma o mea uma nei sa vaai, ma faalogo, ma tautala i ai loʼu tamā, aʼo nofo o ia i se faleie, i le vanu o Lemuelu, ma le tele atu foi o isi mea, e le mafai ona tusia i luga o papatusi nei."
                },
                {
                    "number": 2,
                    "text": "Ma o lenei, e pei ona ou tautala atu e uiga i papatusi nei, faauta e le o papatusi nei ua ou faia ai se tala atoa o le talafaasolopito o loʼu nuu; ona o papatusi ua ou faia ai se tala atoa o loʼu nuu ua ou faaigoaina o Nifae; o le mea lea, ua taʼua ai o papatusi a Nifae, ua faaigoaina i loʼu lava igoa; ma o papatusi nei ua taʼua foi o papatusi a Nifae."
                },
                {
                    "number": 3,
                    "text": "E ui i lea, ua ou maua se poloaiga mai le Alii e tatau ona ou faia papatusi nei, mo le faamoemoega faapitoa ia i ai se tala e togitogia o auaunaga a loʼu nuu."
                },
                {
                    "number": 4,
                    "text": "I luga o isi papatusi e tatau ona togitogia ai se tala o nofoaiga a tupu, ma taua ma finauga a loʼu nuu; o le mea lea o papatusi nei o le vaega tele ua faatatau i auaunaga a loʼu nuu; ma o isi papatusi o le vaega tele ua faatatau i nofoaiga a tupu ma taua ma finauga a loʼu nuu."
                },
                {
                    "number": 5,
                    "text": "O le mea lea, na poloaiina ai aʼu e le Alii ia ou faia nei papatusi mo se faamoemoega poto o ia te ia, o se faamoemoega ou te lē iloa."
                },
                {
                    "number": 6,
                    "text": "Ae ua silafia e le Alii mea uma mai le amataga; o le mea lea, ua saunia ai e ia se ala e faataunuu ai ana galuega uma i totonu o le fanauga a tagata; aua faauta, ua ia te ia le mana uma e faataunuu ai ana fetalaiga uma. Ma ua faapea lava. Amene."
                }
            ]
        },
        "/study/scriptures/bofm/1-ne/10": {
            "uri": "/study/scriptures/bofm/1-ne/10",
            "title": "1 Nifae 10",
            "data_type": "chapter",
            "chapter_name": "Mataupu 10",
            "chapter_summary": [
                "Ua vavalo Liae o le a ave faatagataotauaina tagata Iutaia e Papelonia—Ua taʼu mai e ia le afio mai o se Mesia, se Faaola, se Togiola, i totonu o tagata Iutaia—Ua taʼu mai foi e Liae le oo mai o lē o le a ia papatisoina le Tamai Mamoe a le Atua—Ua taʼu mai e Liae le maliu ma le toetu mai o le Mesia—Ua faatusaina e ia i se laau olive le faataapeapega ma le faapotopotoga o Isaraelu—Ua tautala Nifae e uiga i le Alo o le Atua, le meaalofa o le Agaga Paia, ma le manaomia o le amiotonu. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma o lenei, o aʼu, o Nifae, ou te faaauau ona faia i papatusi nei se tala o aʼu taualumaga, ma laʼu nofoaiga ma laʼu auaunaga; o le mea lea, ina ia faaauau laʼu tala, e ao ina ou tautala teisi e uiga i mea a loʼu tamā, ma a oʼu uso foi."
                },
                {
                    "number": 2,
                    "text": "Aua faauta, sa oo ina ua uma ona faaiu e loʼu tamā le tautala mai o upu o lana miti, ma le apoapoaiina foi o i laʼua ia filiga atoatoa, sa tautala atu o ia ia te i laua e uiga i tagata Iutaia—"
                },
                {
                    "number": 3,
                    "text": "E faapea a uma ona faaumatia o i latou, lena lava aai tele o Ierusalema, ma ave faatagataotauaina le toatele i Papelonia, e tusa ma le taimi tatau ai a le Alii, o le a toe foi mai i latou, ioe, e toe aumai lava i latou i fafo mai le faatagataotauaina; ma a uma ona toe aumai o i latou i fafo mai le faatagataotauaina o le a toe maua e i latou le laueleele o lo latou tofi."
                },
                {
                    "number": 4,
                    "text": "Ioe, i le ono selau tausaga mai le taimi na tuua ai e loʼu tamā Ierusalema, o le a faatu mai ai e le Alii le Atua se perofeta i totonu o tagata Iutaia—o se Mesia lava, po o, i ni isi upu, o le Faaola o le lalolagi."
                },
                {
                    "number": 5,
                    "text": "Ma sa tautala foi o ia e uiga i perofeta, le toatele naʼuā o se aofai o i latou na molimau mai e uiga i nei mea, e uiga i lenei Mesia, o lē na tautala i ai o ia, po o lenei Togiola o le lalolagi."
                },
                {
                    "number": 6,
                    "text": "O le mea lea, sa leiloloa tagata uma ma i ai i se tulaga paʼū, ma o le a tumau ai pea vagana ai ua latou faalagolago i lenei Togiola."
                },
                {
                    "number": 7,
                    "text": "Ma sa tautala foi o ia e uiga i se perofeta o lē o le a sau muamua mai i le Mesia, e teuteu le ala o le Alii—"
                },
                {
                    "number": 8,
                    "text": "Ioe, o le a alu atu lava o ia ma alaga i le vao: Inā teuteu ia e outou le ala o le Alii, ma ia faasaʼosaʼo ona ala; ona ua i ai se tasi ua tu mai ia te outou o lē ua outou lē iloaina; ma o ia ua malosi silisili atu ia te aʼu, o lē ou te lē agavaa e tatala le nonoa o lona seevae. Ma e tele mea sa tautala mai ai loʼu tamā e uiga i lenei mea."
                },
                {
                    "number": 9,
                    "text": "Ma sa fai mai loʼu tamā o le a ia papatiso i Petapara, i tala atu o Ioritana; ma sa fai mai foi o ia o le a ia papatiso i le vai; o le a papatisoina lava e ia le Mesia i le vai."
                },
                {
                    "number": 10,
                    "text": "Ma a uma ona papatiso e ia le Mesia i le vai, o le a iloa e ia ma molimau atu ua ia papatisoina le Tamai Mamoe a le Atua, o lē o le a aveesea agasala a le lalolagi."
                },
                {
                    "number": 11,
                    "text": "Ma sa oo ina ua uma ona tautala mai e loʼu tamā ia upu, sa tautala atu o ia i oʼu uso e uiga i le talalelei o le a talai atu i totonu o tagata Iutaia, ma e uiga foi i le faaitiitia o tagata Iutaia i le lē talitonu. Ma a uma ona latou fasioti o le Mesia, o lē o le a afio mai, ma a uma ona fasiotia o ia, o le a toetu mai o ia mai le oti, ma o le a ia faaali atu o ia lava i Nuuese, e ala i le Agaga Paia."
                },
                {
                    "number": 12,
                    "text": "Ioe, sa tele mea sa tautala mai ai loʼu tamā e uiga i Nuuese, ma e uiga foi i le aiga o Isaraelu, e faatusaina i latou i se laau olive, o le a faʼi ese ona lala ma o le a faataapeapeina i luga o le lalolagi atoa."
                },
                {
                    "number": 13,
                    "text": "O le mea lea, sa fai mai ai o ia ua tatau ai ona taitai atu o i matou ma le lotogatasi i le laueleele o le folafolaga, e faataunuu ai le fetalaiga a le Alii, ia faataapeapeina i matou i luga o le lalolagi atoa."
                },
                {
                    "number": 14,
                    "text": "Ma a mavae ona faataapeape o le aiga o Isaraelu o le a toe faapotopoto faatasi i latou; po o lona uiga, a mavae ona maua e Nuuese le atoatoaga o le Talalelei, o lala moni o le laau olive, po o le toe vaega o le aiga o Isaraelu, o le a sulu i totonu, pe o le a o mai i le malamalama o le Mesia moni, lo latou Alii ma lo latou Togiola."
                },
                {
                    "number": 15,
                    "text": "Ma sa faapea le ituaiga o gagana sa vavalo ma tautala atu ai loʼu tamā i oʼu uso, ma le tele foi o isi mea ou te lē tusia i lenei tusi; ona ua ou tusia le tele o i latou ua tatau ai ia te aʼu i le isi aʼu tusi."
                },
                {
                    "number": 16,
                    "text": "Ma o nei mea uma, ua ou tautala atu ai, sa faia aʼo nofo loʼu tamā i se faleie, i le vanu o Lemuelu."
                },
                {
                    "number": 17,
                    "text": "Ma sa oo ina ua uma ona faalogo atu o aʼu, o Nifae, i upu uma a loʼu tamā, e uiga i mea sa vaai i ai o ia i se faaaliga vaaia, ma mea foi sa tautala mai ai o ia i le mana o le Agaga Paia, o le mana lea sa maua e ia i le faatuatua i le Alo o le Atua—ma o le Alo o le Atua o le Mesia lava lea o lē o le a afio mai—o aʼu, o Nifae, sa ou manao foi ia mafai ona ou vaai, ma faalogo, ma iloa e uiga i ia mea, i le mana o le Agaga Paia, le meaalofa lea a le Atua ia i latou uma o e e saili ia te ia ma le filiga, e pei o taimi anamua faapea foi i le taimi o le a faaali mai ai o ia lava i le fanauga a tagata."
                },
                {
                    "number": 18,
                    "text": "Ona ua tutusa lava o ia ananafi, i le asō, ma le faavavau; ma ua saunia le ala mo tagata uma mai le faavaega o le lalolagi, pe afai latou te salamo ma o mai ia te ia."
                },
                {
                    "number": 19,
                    "text": "Ona o ia o lē e saili ma le filiga o le a maua e ia; ma o le a faaali ia te i latou mealilo a le Atua, e ala i le mana o le Agaga Paia, e pei o taimi nei e faapei o taimi anamua, ma e pei foi o taimi anamua e pei o taimi o le a oo mai; o le mea lea, o le ala o le Alii o se taamilosaga faavavau e tasi."
                },
                {
                    "number": 20,
                    "text": "O le mea lea ia manatua ai, le tagata e, o le a aumai oe i le faamasinoga mo au mea uma na fai."
                },
                {
                    "number": 21,
                    "text": "O le mea lea, afai na e saili e fai le amioleaga i aso o lou vaavaaiga, o le a maua oe i le lē mamā i luma o le nofoa-faamasino o le Atua; ma e leai se mea e lē mamā e mafai ona nofo faatasi ma le Atua; o le mea lea, o le a lafo ese ai oe e faavavau."
                },
                {
                    "number": 22,
                    "text": "Ma ua tuu mai e le Agaga Paia le pule ou te tautala atu ai nei mea, ma lē faafitia i latou."
                }
            ]
        },
        "/study/scriptures/bofm/1-ne/11": {
            "uri": "/study/scriptures/bofm/1-ne/11",
            "title": "1 Nifae 11",
            "data_type": "chapter",
            "chapter_name": "Mataupu 11",
            "chapter_summary": [
                "Ua vaai Nifae i le Agaga o le Alii ma ua faaali mai ia te ia le laau o le ola i se faaaliga vaaia—Ua vaai o ia i le tinā o le Alo o le Atua ma iloa e ia e uiga i le faamaualalo o le Atua—Ua vaai o ia i le papatisoga, auaunaga, ma le faasatauroga o le Tamai Mamoe a le Atua—Ua vaai foi o ia i le valaauga ma auaunaga a Aposetolo e Toasefululua a le Tamai Mamoe. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ona sa oo ina ua uma ona ou fia iloa o mea sa vaai i ai loʼu tamā, ma loʼu talitonu e mafai e le Alii ona faailoa mai ia te aʼu, aʼo ou nofo ma mafaufau loloto i loʼu loto, sa segia ese aʼu i le Agaga o le Alii, ioe, i se mauga maualuga lava, ou te lei vaai muamua i ai, ma e lei tu muamua ai foi i luga loʼu vae."
                },
                {
                    "number": 2,
                    "text": "Ma sa fetalai mai le Agaga ia te aʼu: Faauta, o le a le mea ua e manao i ai?"
                },
                {
                    "number": 3,
                    "text": "Ma sa ou fai atu: ou te fia vaai i mea sa vaai i ai loʼu tamā."
                },
                {
                    "number": 4,
                    "text": "Ma sa fetalai mai le Agaga ia te aʼu: E te talitonu ea sa vaai lou tamā i le laau lea sa tautala atu ai o ia?"
                },
                {
                    "number": 5,
                    "text": "Ma sa ou fai atu: Ioe, ua e silafia ua ou talitonu i upu uma a loʼu tamā."
                },
                {
                    "number": 6,
                    "text": "Ma ina ua uma ona ou fai atu o ia upu, sa alaga le Agaga ma le leo tele, fai mai: Osana ia i le Alii, le Atua silisili ese; ona o ia o le Atua i luga o le lalolagi atoa, ioe, i luga o mea uma lava. Ma amuia lava oe, Nifae, ona ua e talitonu i le Alo o le Atua silisili ese; o le mea lea, o le a e vaai ai i mea ua e manao i ai."
                },
                {
                    "number": 7,
                    "text": "Ma faauta o le a tuu atu ia te oe lenei mea mo se faailoga, e faapea a uma ona e vaai i le laau sa fua mai ai le fua sa tofo i ai lou tamā, o le a e vaai foi i se tagata ua afio ifo mai le lagi, ma o ia o le a e vaai i ai; ma a uma ona e vaai ia te ia o le a e molimauina o ia o le Alo o le Atua."
                },
                {
                    "number": 8,
                    "text": "Ma sa oo ina fetalai mai le Agaga ia te aʼu: Vaai ia! Ma sa ou vaai ma iloa atu se laau; ma sa pei o le laau sa vaai i ai loʼu tamā; ma o lona matagofie sa sili mamao atu, ioe, silisili atu i matagofie uma; ma o lona paʼepaʼe sa sili atu i le paʼepaʼe o le kiona lelea."
                },
                {
                    "number": 9,
                    "text": "Ma sa oo ina ua uma ona ou vaai i le laau, sa ou fai atu i le Agaga: Ua ou vaai ua e faaali mai ia te aʼu le laau ua pele i mea uma."
                },
                {
                    "number": 10,
                    "text": "Ma sa fetalai mai o ia ia te aʼu: O le a le mea ua e manao i ai?"
                },
                {
                    "number": 11,
                    "text": "Ma sa ou fai atu ia te ia: Ia ou iloa lona uiga—ona sa ou tautala atu ia te ia e pei ona tautala se tagata; ona sa ou vaai atu sa fuaitino mai o ia i se tagata; ae e ui i lea, sa ou iloa o ia o le Agaga o le Alii; ma sa fetalai mai o ia ia te aʼu e pei ona tautala se tagata i se tasi tagata."
                },
                {
                    "number": 12,
                    "text": "Ma sa oo ina fetalai mai o ia ia te aʼu: Vaai ia! Ma sa ou tepa atu e peiseai ou te vaai atu ia te ia, ae sa ou lē iloa atu o ia; ona ua maliu ese atu o ia mai oʼu luma."
                },
                {
                    "number": 13,
                    "text": "Ma sa oo ina ou vaai ma iloa atu le aai tele o Ierusalema, ma isi foi aai. Ma sa ou vaai i le aai o Nasareta; ma i totonu o le aai o Nasareta sa ou vaaia ai se taupou, ma sa matua silisili ona lalelei ma paʼepaʼe o ia."
                },
                {
                    "number": 14,
                    "text": "Ma sa oo ina ou vaai atu ua avanoa le lagi; ma sa afio mai i lalo se agelu ma ua tu i oʼu luma; ma sa fetalai mai o ia ia te aʼu: Nifae, o le a le mea ua e vaai atu i ai?"
                },
                {
                    "number": 15,
                    "text": "Ma sa ou fai atu ia te ia: O se taupou, ua silisili ona aulelei ma lalelei i isi taupou uma."
                },
                {
                    "number": 16,
                    "text": "Ma sa fetalai mai o ia ia te aʼu: Pe ua e iloa ea le faamaualalo o le Atua?"
                },
                {
                    "number": 17,
                    "text": "Ma sa ou fai atu ia te ia: Ua ou iloa e alofa o ia i ana fanau; e ui i lea, ou te le iloa le uiga o mea uma."
                },
                {
                    "number": 18,
                    "text": "Ma sa fetalai mai o ia ia te aʼu: Faauta, o le taupou ua e vaai atu i ai o le tinā lea o le Alo o le Atua, e tusa ma la le tino."
                },
                {
                    "number": 19,
                    "text": "Ma sa oo ina ou vaai atu ua segia ese atu o ia i le Agaga; ma ina ua mavae ona segia atu o ia i le Agaga mo le va o se taimi, sa fetalai mai le agelu ia te aʼu, ua fetalai mai: Vaai ia!"
                },
                {
                    "number": 20,
                    "text": "Ma sa ou vaai ma toe iloa atu le taupou, ua sapasapaia e ia se tamameamea i ona lima."
                },
                {
                    "number": 21,
                    "text": "Ma sa fetalai mai le agelu ia te aʼu: Faauta i le Tamai Mamoe a le Atua, ioe, o le Alo lava o le Tama Faavavau! Ua e iloa ea le uiga o le laau sa vaai i ai lou tamā?"
                },
                {
                    "number": 22,
                    "text": "Ma sa ou tali atu ia te ia, ua ou fai atu: Ioe, o le alofa lea o le Atua, ua faamaligi ifo lautele o ia lava i loto o le fanauga a tagata; o lea, o le mea lea ua silisili atu ona manaomia i mea uma."
                },
                {
                    "number": 23,
                    "text": "Ma sa fetalai mai o ia ia te aʼu, fai mai: Ioe, ma le silisili ona olioli i le agaga."
                },
                {
                    "number": 24,
                    "text": "Ma ina ua uma ona fetalai mai e ia o nei upu, sa fetalai mai o ia ia te aʼu: Vaai ia! Ma sa ou vaai, ma sa ou iloa atu le Alo o le Atua ua femaliuai i totonu o le fanauga a tagata; ma sa ou vaai i le toatele ua faapauu i lalo i ona vae ma tapuai atu ia te ia."
                },
                {
                    "number": 25,
                    "text": "Ma sa oo ina ou vaai o le āi uamea, lea sa vaai i ai loʼu tamā, o le afioga lea a le Atua, lea sa tau atu i le punavai o vai ola, po o i le laau o le ola; o vai ia o se faatusa o le alofa o le Atua; ma sa ou vaai foi o le laau o le ola o se faatusa o le alofa o le Atua."
                },
                {
                    "number": 26,
                    "text": "Ma sa toe fetalai mai le agelu ia te aʼu: Vaai ia ma faauta i le faamaualalo o le Atua!"
                },
                {
                    "number": 27,
                    "text": "Ma sa ou vaai ma iloa atu le Togiola o le lalolagi, o lē sa tautala i ai loʼu tamā; ma sa ou vaai foi i le perofeta o lē o le a teuteuina le ala i ona luma. Ma sa afio atu le Tamai Mamoe a le Atua ma ua papatisoina e ia; ma ina ua uma ona papatisoina o ia, sa ou vaai ua avanoa le lagi, ma ua afio ifo i lalo le Agaga Paia mai le lagi ma ua afio i luga o ia e peiseai o se lupe."
                },
                {
                    "number": 28,
                    "text": "Ma sa ou vaai ua afio atu o ia ma auauna atu i tagata, i le mana ma le mamalu tele; ma sa faapotopoto motu o tagata e faalogologo ia te ia; ma sa ou vaai ua latou tuli ese o ia i fafo mai totonu o i latou."
                },
                {
                    "number": 29,
                    "text": "Ma sa ou vaaia foi isi e toasefululua o mulimuli atu ia te ia. Ma sa oo ina segia ese atu i latou i le Agaga mai luma o oʼu mata, ma sa ou lē vaai atu ia te i latou."
                },
                {
                    "number": 30,
                    "text": "Ma sa oo ina toe fetalai mai le agelu ia te aʼu, fai mai: Vaai ia! Ma sa ou vaai, ma ou vaai atu ua toe avanoa le lagi, ma sa ou vaai atu ua afifio ifo agelu i luga o le fanauga a tagata; ma ua latou auauna atu ia te i latou."
                },
                {
                    "number": 31,
                    "text": "Ma sa toe fetalai mai o ia ia te aʼu, fai mai: Vaai ia! Ma sa ou vaai, ma ou iloa atu le Tamai Mamoe a le Atua ua afio atu i totonu o le fanauga a tagata. Ma sa ou vaai i motu o tagata o e sa mamaʼi, ma e sa puapuagatia i ituaiga uma o faamaʼi eseese, ma i tiapolo ma agaga lē mamā; ma sa fetalai ma faaali mai e le agelu nei mea uma ia te aʼu. Ma sa faamaloloina i latou i le mana o le Tamai Mamoe a le Atua; ma sa tutuli ese tiapolo ma agaga lē mamā."
                },
                {
                    "number": 32,
                    "text": "Ma sa oo ina toe fetalai mai le agelu ia te aʼu, fai mai: Vaai ia! Ma sa ou vaai ma iloa atu le Tamai Mamoe a le Atua, ua ave o ia e le nuu; ioe, o le Alo o le Atua tumau-faavavau ua faamasinoina e le lalolagi; ma sa ou vaaia ma molimauina."
                },
                {
                    "number": 33,
                    "text": "Ma o aʼu, o Nifae, sa ou vaai ua sii aʼe o ia i luga o le satauro ma fasiotia mo agasala a le lalolagi."
                },
                {
                    "number": 34,
                    "text": "Ma ina ua uma ona fasiotia o ia sa ou vaaia motu o tagata o le lalolagi, ua latou faapotopoto faatasi e faasagatau i aposetolo a le Tamai Mamoe; ona sa faapea ona taʼua o le toasefululua e le agelu a le Alii."
                },
                {
                    "number": 35,
                    "text": "Ma sa faapotopoto faatasi le motu o tagata o le lalolagi; ma sa ou vaai ua latou i ai i totonu o se fale tele ma le ateatea, e pei o le fale sa vaai i ai loʼu tamā. Ma sa toe fetalai mai le agelu a le Alii ia te aʼu, fai mai: Faauta i le lalolagi ma lona poto; ioe, faauta ua faapotopoto faatasi le aiga o Isaraelu e faasagatau i aposetolo e toasefululua a le Tamai Mamoe."
                },
                {
                    "number": 36,
                    "text": "Ma sa oo ina ou vaaia ma molimauina, o le fale tele ma le ateatea o le faamaualuga lea o le lalolagi; ma sa paʼū, ma o lona paʼū sa matua tele lava. Ma sa toe fetalai mai le agelu a le Alii ia te aʼu, fai mai: O le a faapea lava le faaumatiaga o atunuu uma, ituaiga, gagana eseese, ma tagata, o e e faasagatau i aposetolo e toasefululua a le Tamai Mamoe."
                }
            ]
        },
        "/study/scriptures/bofm/1-ne/12": {
            "uri": "/study/scriptures/bofm/1-ne/12",
            "title": "1 Nifae 12",
            "data_type": "chapter",
            "chapter_name": "Mataupu 12",
            "chapter_summary": [
                "Ua vaai Nifae i le laueleele o le folafolaga i se faaaliga vaaia; o le amiotonu, amioletonu, ma le paʼū i lalo o e e nonofo ai; o le afio mai o le Tamai Mamoe a le Atua ia te i latou; o le ala o le a faamasino ai Isaraelu e Soo e Toasefululua ma Aposetolo e Toasefululua; ma le tulaga inosia ma eleelea o e e faaitiitia i le lē talitonu. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma sa oo ina fetalai mai le agelu ia te aʼu: Vaai ia, ma tagai i au fanau, ma fanau foi a ou uso. Ma sa ou vaai ma iloa atu le laueleele o le folafolaga; ma sa ou vaaia motu o tagata, ioe, e peiseai ua tusa lo latou toatele ma oneone o le sami."
                },
                {
                    "number": 2,
                    "text": "Ma sa oo ina ou vaai ua faapotopoto faatasi motu o tagata e tau, o le tasi e faasaga i le tasi; ma sa ou vaai i taua, ma tala o taua, ma fasiga tetele i le pelu i totonu o oʼu tagata."
                },
                {
                    "number": 3,
                    "text": "Ma sa oo ina ou vaai ua mavae atu tupulaga e tele, e tusa ai ma taua ma finauga i le laueleele; ma sa ou vaai i aai e tele, ioe, sa matuai tele lava sa ou lē faitaulia i latou."
                },
                {
                    "number": 4,
                    "text": "Ma sa oo ina ou vaai i se puao o le pogisa i luga o le laueleele o le folafolaga; ma sa ou vaai i uila, ma sa ou faalogo i faititili, ma mafuie, ma ituaiga uma o gogolo eseese; ma sa ou vaai i le eleele ma papa, ua mavaevae i latou; ma sa ou vaai i mauga ua solo nutililii; ma sa ou vaai i fanua laugatasi o le eleele, ua mavaevae i latou; ma sa ou vaai i aai e tele ua gogoto; ma sa ou vaai i le tele ua mu i le afi; ma sa ou vaai i le tele ua solo i le eleele, ona o lona galulu tele."
                },
                {
                    "number": 5,
                    "text": "Ma sa oo ina ua uma ona ou vaai i nei mea, sa ou vaaia le puao o le pogisa, ua alu ese atu mai luga o le lalolagi; ma faauta, sa ou vaaia motu o tagata o e sa lei pauu i le tetele ma le mataʼutia o faamasinoga a le Alii."
                },
                {
                    "number": 6,
                    "text": "Ma sa ou vaai ua avanoa le lagi, ma le Tamai Mamoe a le Atua ua afio ifo mai le lagi; ma sa afio ifo o ia i lalo ma faaali mai o ia lava ia te i latou."
                },
                {
                    "number": 7,
                    "text": "Ma sa ou vaai foi ma molimauina sa afio ifo le Agaga Paia i luga o isi e toasefululua; ma sa faauuina i latou e le Atua, ma filifilia."
                },
                {
                    "number": 8,
                    "text": "Ma sa fetalai mai le agelu ia te aʼu, fai mai: Faauta i soo e toasefululua a le Tamai Mamoe, o e ua filifilia e auauna atu i au fanau."
                },
                {
                    "number": 9,
                    "text": "Ma sa fetalai mai o ia ia te aʼu: E te manatua aposetolo e toasefululua a le Tamai Mamoe? Faauta o i latou ia o e o le a latou faamasinoina ituaiga e sefululua o Isaraelu; o le mea lea, o auauna e toasefululua o au fanau o le a faamasinoina e i latou; ona o outou o le aiga o Isaraelu."
                },
                {
                    "number": 10,
                    "text": "Ma o auauna nei e toasefululua o e o loo e vaai atu i ai o le a faamasinoina au fanau. Ma, faauta, ua amiotonu i latou e faavavau; po o ona o lo latou faatuatua i le Tamai Mamoe a le Atua ua faasinasina ai o latou ofu i lona toto."
                },
                {
                    "number": 11,
                    "text": "Ma sa fetalai mai le agelu ia te aʼu: Vaai ia! Ma sa ou vaai, ma iloa atu tupulaga e tolu ua mavae atu i le amiotonu; ma sa papaʼe o latou ofu e pei lava o le Tamai Mamoe a le Atua. Ma sa fetalai mai le agelu ia te aʼu: Ua faasinasinaina i latou nei i le toto o le Tamai Mamoe, ona o lo latou faatuatua ia te ia."
                },
                {
                    "number": 12,
                    "text": "Ma o aʼu, o Nifae, sa ou vaai foi i le toatele o le tupulaga lona fa o e na mavae atu i le amiotonu."
                },
                {
                    "number": 13,
                    "text": "Ma sa oo ina ou vaai i motu o tagata o le lalolagi ua faapotopoto faatasi."
                },
                {
                    "number": 14,
                    "text": "Ma sa fetalai mai le agelu ia te aʼu: Faauta i au fanau, ma fanau foi a ou uso."
                },
                {
                    "number": 15,
                    "text": "Ma sa oo ina ou vaai ma iloa atu tagata o aʼu fanau ua faapotopoto faatasi i motu o tagata e faasaga i fanau a oʼu uso; ma sa latou faapotopoto faatasi e tau."
                },
                {
                    "number": 16,
                    "text": "Ma sa fetalai mai le agelu ia te aʼu, fai mai: Faauta i le punavai o vai eleelea sa vaai i ai lou tamā; ioe, le vaitafe lava lea sa tautala o ia e uiga i ai; ma o ona loloto, o loloto ia o seoli."
                },
                {
                    "number": 17,
                    "text": "Ma o puao o le pogisa o faaosoosoga ia a le tiapolo, ia e faatauaso ai mata, ma faamaaa ai loto o le fanauga a tagata, ma taitai ese atu ai i latou i ala lautetele, latou te fano ma se ai."
                },
                {
                    "number": 18,
                    "text": "Ma o le fale tele ma le ateatea, lea sa vaai i ai lou tamā, o mafaufauga lē aoga ma le faamaualuga lea o le fanauga a tagata. Ma ua vavae ese i latou i se vanu tele ma le mataʼutia; ioe, o le afioga lava lea o le faamasinotonu o le Atua Faavavau, ma le Mesia o Lē o le Tamai Mamoe a le Atua, o Lē ua molimau i ai le Agaga Paia, mai le amataga o le lalolagi seia oo mai i le taimi nei, ma mai i le taimi nei e oo i le faavavau."
                },
                {
                    "number": 19,
                    "text": "Ma aʼo fetalai mai e le agelu nei upu, sa ou vaai ma iloa atu fanau a oʼu uso ua tau faasaga mai i aʼu fanau, e tusa ma le fetalaiga a le agelu; ma ona o le faamaualuluga o aʼu fanau, ma faaosoosoga a le tiapolo, na ou vaai ua manumalo ai le fanau a oʼu uso i tagata o aʼu fanau."
                },
                {
                    "number": 20,
                    "text": "Ma sa oo ina ou vaai, ma iloa atu tagata o le fanau a oʼu uso ua latou manumalo i aʼu fanau; ma ua latou o atu o ni motu o tagata i luga o le laueleele."
                },
                {
                    "number": 21,
                    "text": "Ma sa ou vaai atu ia te i latou ua faapotopoto faatasi i motu o tagata; ma sa ou vaai i taua ma tala o taua i totonu o i latou; ma sa ou vaai i le tele o tupulaga ua mavae atu i taua ma tala o taua."
                },
                {
                    "number": 22,
                    "text": "Ma sa fetalai mai le agelu ia te aʼu: Faauta o i latou nei o le a faaitiitia i le lē talitonu."
                },
                {
                    "number": 23,
                    "text": "Ma sa oo ina ʼou vaai atu, ina ua mavae ona faaitiitia o i latou i le lē talitonu, ua avea i latou ma tagata uli, ma inosia, ma eleelea, ua tutumu i le paie ma ituaiga uma o mea inosia."
                }
            ]
        },
        "/study/scriptures/bofm/1-ne/13": {
            "uri": "/study/scriptures/bofm/1-ne/13",
            "title": "1 Nifae 13",
            "data_type": "chapter",
            "chapter_name": "Mataupu 13",
            "chapter_summary": [
                "Ua vaaia e Nifae i se faaaliga vaaia le ekalesia a le tiapolo ua faatuina i Nuuese, le mauaina ma le ʼainā o Amerika, le leiloa o le tele o vaega manino ma pele o le Tusi Paia, le liliuese o Nuuese na afua mai ai, le toefuataiga o le talalelei, le oo mai o tusitusiga paia o aso e gata ai, ma le atiaega o Siona. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma sa oo ina fetalai mai le agelu ia te aʼu, fai mai: Vaai ia! Ma sa ou vaai ma iloa atu atunuu ma malo e tele."
                },
                {
                    "number": 2,
                    "text": "Ma sa fetalai mai le agelu ia te aʼu: O le a le mea ua e vaai atu i ai? Ma sa ou fai atu: Ua ou vaai atu i atunuu ma malo e tele."
                },
                {
                    "number": 3,
                    "text": "Ma sa fetalai mai o ia ia te aʼu: O atunuu ma malo ia o Nuuese."
                },
                {
                    "number": 4,
                    "text": "Ma sa oo ina ou vaaia i totonu o atunuu o Nuuese le faavaega o se ekalesia tele."
                },
                {
                    "number": 5,
                    "text": "Ma sa fetalai mai le agelu ia te aʼu: Faauta i le faavaega o se ekalesia ua sili ona inosia i isi ekalesia uma, lea ua fasiotia le au paia a le Atua, ioe, ma faasaunoa ia te i latou ma noatia i latou i lalo, ma faaamo i latou i se amo uʼamea, ma aumai i latou i lalo i le faatagataotauaina."
                },
                {
                    "number": 6,
                    "text": "Ma sa oo ina ou vaai i lenei ekalesia tele ma le inosia; ma sa ou vaai o le tiapolo o ia lea na faavaeina."
                },
                {
                    "number": 7,
                    "text": "Ma sa ou vaai foi i auro, ma ario, ma silika, ma ʼie mūmū, ma ʼie lino miloa lelei, ma ituaiga uma o ofu taugata; ma sa ou vaai i fafine talitane e toatele."
                },
                {
                    "number": 8,
                    "text": "Ma sa fetalai mai le agelu ia te aʼu, fai mai: Faauta i le auro, ma le ario, ma silika, ma ʼie mūmū, ma ʼie lino miloa lelei, ma ofu taugata, ma fafine talitane, o manaoga ia o lenei ekalesia tele ma le inosia."
                },
                {
                    "number": 9,
                    "text": "Ma o viiga foi o le lalolagi ua latou faaumatia ai le au paia a le Atua, ma aumai i latou i lalo i le faatagataotauaina."
                },
                {
                    "number": 10,
                    "text": "Ma sa oo ina ou vaai ma iloa atu vai e tele; ma sa vavaeese ai Nuuese mai fanau a oʼu uso."
                },
                {
                    "number": 11,
                    "text": "Ma sa oo ina fetalai mai le agelu ia te aʼu: Faauta ua i luga o le fanau a ou uso le toasa o le Atua."
                },
                {
                    "number": 12,
                    "text": "Ma sa ou vaai ma iloa atu se tagata i totonu o Nuuese, o lē sa vavaeese mai le fanau a oʼu uso i vai e tele; ma sa ou vaai i le Agaga o le Atua, ua afio ifo ma ua galue i luga o lea tagata; ma sa alu atu o ia i luga o vai e tele, seia oo atu lava i le fanau a oʼu uso, o e sa i le laueleele na folafolaina."
                },
                {
                    "number": 13,
                    "text": "Ma sa oo ina ou vaai i le Agaga o le Atua, ua galue o ia i luga o isi tagata o Nuuese; ma sa latou o ese atu i fafo mai le faatagataotauaina, i luga o vai e tele."
                },
                {
                    "number": 14,
                    "text": "Ma sa oo ina ou vaaia motu e tele o Nuuese i luga o le laueleele o le folafolaga; ma sa ou vaaia le toasa o le Atua, ua i luga o le fanau a oʼu uso; ma sa faataapeapeina i latou i luma o Nuuese ma fasia."
                },
                {
                    "number": 15,
                    "text": "Ma sa ou vaai i le Agaga o le Alii, ua i luga o Nuuese; ma ua latou manuia ma mauaina le laueleele mo o latou tofi; ma sa ou vaai ua papaʼe i latou, ma ua sili ona lalelei ma aulelei, e pei lava o oʼu tagata ae lei fasiotia i latou."
                },
                {
                    "number": 16,
                    "text": "Ma sa oo ina vaaia e aʼu, o Nifae, Nuuese o e na o ese atu i fafo mai le faatagataotauaina, sa latou faamaualaloina i latou lava i luma o le Alii; ma sa faatasi le mana o le Alii ma i latou."
                },
                {
                    "number": 17,
                    "text": "Ma sa ou vaai ua faapotopoto faatasi o latou tinā Nuuese i luga o vai, ma luga foi o le laueleele, e tau faasaga ia te i latou."
                },
                {
                    "number": 18,
                    "text": "Ma sa ou vaai ua faatasi le mana o le Atua ma i latou, ma ua i luga foi o i latou uma o e sa faapotopoto faatasi e faasagatau mai ia te i latou, le toasa o le Atua."
                },
                {
                    "number": 19,
                    "text": "Ma o aʼu, o Nifae, sa ou vaai atu i Nuuese ia sa o ese mai i fafo mai le faatagataotauaina, ua laveaiina e le mana o le Atua mai lima o isi atunuu uma."
                },
                {
                    "number": 20,
                    "text": "Ma sa oo ina vaai atu aʼu, o Nifae, ua latou manuia i le laueleele; ma sa ou vaaia se tusi, ma sa ave atu i totonu o i latou."
                },
                {
                    "number": 21,
                    "text": "Ma sa fetalai mai le agelu ia te aʼu: E te iloa le uiga o le tusi?"
                },
                {
                    "number": 22,
                    "text": "Ma sa ou fai atu ia te ia: Ou te lē iloa."
                },
                {
                    "number": 23,
                    "text": "Ma sa fetalai mai o ia: Faauta ua sau le tusi mai le fofoga o se Iutaia. Ma o aʼu, o Nifae, sa ou vaai i ai; ma sa fetalai mai o ia ia te aʼu: O le tusi ua e vaai atu i ai o se talafaamaumau lea o tagata Iutaia, ua i ai i totonu feagaiga a le Alii, na ia faia i le aiga o Isaraelu; ma ua i ai foi i totonu le tele o valoaga a perofeta paia; ma o se talafaamaumau e pei o togitogiga ua i ai i luga o papatusi apamemea, ae ua lē tele naua; e ui i lea, ua i ai i totonu o i latou feagaiga a le Alii, ia na ia faia i le aiga o Isaraelu; o le mea lea, ua aoga tele ai i latou i Nuuese."
                },
                {
                    "number": 24,
                    "text": "Ma sa fetalai mai le agelu a le Alii ia te aʼu: Sa e vaai o le tusi sa sau mai le fofoga o se Iutaia; ma ina ua sau mai le fofoga o se Iutaia, sa i ai le atoatoa o le talalelei a le Alii, o lē ua molimau i ai le au aposetolo e toasefululua; ma ua latou molimau e tusa ma le upumoni o loo i ai i le Tamai Mamoe a le Atua."
                },
                {
                    "number": 25,
                    "text": "O le mea lea, ua o atu ia mea ma le mamā mai tagata Iutaia i Nuuese, e tusa ma le upumoni o loo i le Atua."
                },
                {
                    "number": 26,
                    "text": "Ma ina ua uma ona o atu o ia mea e ala atu i le lima o le au aposetolo e toasefululua a le Tamai Mamoe, mai tagata Iutaia i Nuuese, sa e vaai i le faavaega o lena ekalesia tele ma le inosia, lea ua silisili ona inosia i luga o isi ekalesia uma; aua faauta, ua latou aveese mai le talalelei a le Tamai Mamoe le tele o vaega ia ua manino ma sili ona pele; ma e tele foi feagaiga a le Alii ua latou aveese."
                },
                {
                    "number": 27,
                    "text": "Ma ua latou faia lenei mea uma ina ia latou faasese ai ala saʼo o le Alii, ina ia latou faatauaso ai mata ma faamaaa ai loto o le fanauga a tagata."
                },
                {
                    "number": 28,
                    "text": "O le mea lea, ua e vaai ina ua uma ona alu atu o le tusi e ala atu i lima o le ekalesia tele ma le inosia, e tele mea manino ma pele ua aveesea mai le tusi, o le tusi lea e uiga i le Tamai Mamoe a le Atua."
                },
                {
                    "number": 29,
                    "text": "Ma ina ua uma ona aveesea o ia mea manino ma pele ua alu atu le tusi i atunuu uma o Nuuese; ma ina ua uma ona alu atu o le tusi i atunuu uma o Nuuese, ioe, e oo lava i tala atu o vai e tele sa e vaai i ai faatasi ma Nuuese o e sa o ese atu i fafo mai le faatagataotauaina, sa e vaai—ona o le tele o mea manino ma pele ua aveesea i fafo mai le tusi, ia sa manino i le malamalamaaga o le fanauga a tagata, e tusa ma le manino lea o loo i le Tamai Mamoe a le Atua—ona o ia mea ua aveesea i fafo mai le talalelei a le Tamai Mamoe, ua matua toatele lava ua tautevateva, ioe, ua oo ina maua ai e Satani le mana tele i luga o i latou."
                },
                {
                    "number": 30,
                    "text": "E ui i lea, sa e vaai o Nuuese o e na o ese atu i fafo mai le faatagataotauaina, ma ua sii aʼe e le mana o le Atua i luga o isi atunuu uma, i luga o le laueleele lea ua silisili ona lelei i isi laueleele uma, o le laueleele lea sa osifeagaiga ai le Alii le Atua ma lou tamā o le a maua e ana fanau mo laueleele o lo latou tofi; o le mea lea, ua e vaai e lē tuuina lava e le Alii le Atua ia faaumatia atoa e Nuuese au fanau toto-filogia, ua i ai i totonu o ou uso."
                },
                {
                    "number": 31,
                    "text": "Pe tuua foi e ia ʼia faaumatia e Nuuese le fanau a ou uso."
                },
                {
                    "number": 32,
                    "text": "Pe tuua foi e le Alii le Atua ia tumau pea e faavavau Nuuese i lena tulaga leaga tele o le tauaso, lea ua e vaai ua latou i ai, ona o vaega manino ma sili ona pele o le talalelei a le Tamai Mamoe ua taofia i tua e lena ekalesia inosia, o lona faavaega sa e vaai i ai."
                },
                {
                    "number": 33,
                    "text": "O le mea lea ua fetalai mai ai le Tamai Mamoe a le Atua: O le a ʼOu alofa mutimutivale i Nuuese, i le asia o le toe vaega o le aiga o Isaraelu i le faamasinoga tele."
                },
                {
                    "number": 34,
                    "text": "Ma sa oo ina fetalai mai le agelu a le Alii ia te aʼu, fai mai: Faauta, ua fetalai mai le Tamai Mamoe a le Atua, a uma ona Ou asiasi atu i le toe vaega o le aiga o Isaraelu—ma o lenei toe vaega o e ua Ou tautala i ai o le fanau lea a lou tamā—o le mea lea, a uma ona Ou asiasi atu ia te i latou i le faamasinoga, ma taia i latou i le lima o Nuuese, ma a mavae ona tautevateva tele o Nuuese, ona o vaega sili ona manino ma pele o le talalelei a le Tamai Mamoe sa taofia i tua e lena ekalesia inosia, le tinā lea o fafine talitane, ua fetalai mai ai le Tamai Mamoe—o le a Ou alofa mutimutivale i Nuuese i lena aso, e oo lava ina o le a Ou ʼaumai ia te i latou, i loʼu lava mana, le tele o laʼu talalelei, lea o le a manino ma pele, ua fetalai mai ai le Tamai Mamoe."
                },
                {
                    "number": 35,
                    "text": "Aua, faauta, ua fetalai mai le Tamai Mamoe: O le a ʼOu faaali atu aʼu lava i au fanau, ma o le a latou tusia le tele o mea o le a Ou aoao atu ia te i latou, ia o le a manino ma pele; ma a uma ona faaumatia o au fanau, ma faaitiitia i le lē talitonu, ma fanau foi a ou uso, faauta, o le a natia nei mea, ia oo mai i Nuuese, e ala mai i le meaalofa ma le mana o le Tamai Mamoe."
                },
                {
                    "number": 36,
                    "text": "Ma o le a tusia i totonu o i latou laʼu talalelei, ua fetalai mai ai le Tamai Mamoe, ma laʼu papa ma laʼu olataga."
                },
                {
                    "number": 37,
                    "text": "Ma ʼamuia lava i latou o e e saili e aumai laʼu Siona i lena aso, ona o le a latou maua le meaalofa ma le mana o le Agaga Paia; ma afai latou te tumau e oo i le iuga o le a sii aʼe i latou i luga i le aso gataaga, ma o le a faaolaina i le malo tumau-faavavau o le Tamai Mamoe; ma ʼai se tasi na te talai atu le filemu, ioe, o tala o le olioli tele, o le a matagofie naua i latou i luga o mauga."
                },
                {
                    "number": 38,
                    "text": "Ma sa oo ina ou vaai i le toe vaega o le fanau a oʼu uso, ma le tusi foi e uiga i le Tamai Mamoe a le Atua, lea na sau mai le fofoga o le Iutaia, ua sau mai Nuuese i le toe vaega o le fanau a oʼu uso."
                },
                {
                    "number": 39,
                    "text": "Ma ina ua uma ona oo mai o le tusi ia te i latou sa ou vaaia isi tusi, na o mai e ala mai i le mana o le Tamai Mamoe, mai Nuuese ia te i latou, mo le faatalitonuina o Nuuese ma le toe vaega o le fanau a oʼu uso, ma tagata Iutaia foi o e ua faataapeapeina i luga o le lalolagi, e faapea ua moni talafaamaumau a perofeta ma aposetolo e toasefululua a le Tamai Mamoe."
                },
                {
                    "number": 40,
                    "text": "Ma sa fetalai mai le agelu ia te aʼu, fai mai: O talafaamaumau mulimuli nei, na e vaai atu i ai i totonu o Nuuese, o le a faamaonia ai le moni o talafaamaumau muamua, ia e mai aposetolo e toasefululua a le Tamai Mamoe, ma o le a faailoa mai ai mea manino ma pele na aveesea mai ia i latou; ma o le a faailoa atu ai i ituaiga, gagana, ma tagata uma, o le Tamai Mamoe a le Atua o le Alo lea o le Tamā Faavavau, ma o le Faaola o le lalolagi; ma e ao i tagata uma ona o mai ia te ia, pe e lē mafai ona faaolaina i latou."
                },
                {
                    "number": 41,
                    "text": "Ma e ao ina latou o mai e tusa ma afioga o le a faatutuina e le fofoga o le Tamai Mamoe; ma o afioga a le Tamai Mamoe o le a faaali mai i talafaamaumau a au fanau, faapea foi i talafaamaumau a aposetolo e toasefululua a le Tamai Mamoe; o le mea lea o le a faatutuina i laua uma i le tasi; ona ua tasi le Atua ma tasi le Leoleo Mamoe i luga o le lalolagi atoa."
                },
                {
                    "number": 42,
                    "text": "Ma e oo mai le taimi o le a faaali atu ai e ia o ia lava i atunuu uma, i Iutaia ma i Nuuese foi; ma a uma ona faaali atu e ia o ia lava i Iutaia ma i Nuuese foi, ona ia faaali atu lea o ia lava i Nuuese ma i Iutaia foi, ma o lē e mulimuli o le a muamua, ma o lē e muamua o le a mulimuli."
                }
            ]
        },
        "/study/scriptures/bofm/1-ne/14": {
            "uri": "/study/scriptures/bofm/1-ne/14",
            "title": "1 Nifae 14",
            "data_type": "chapter",
            "chapter_name": "Mataupu 14",
            "chapter_summary": [
                "Ua faamatala mai e se agelu ia Nifae e uiga i faamanuiaga ma fetuu o le a pauu i luga o Nuuese—Ua nao le lua lava ekalesia; o le Ekalesia a le Tamai Mamoe a le Atua ma le ekalesia a le tiapolo—O le Au Paia a le Atua i atunuu uma ua sauaina e le ekalesia tele ma le inosia—O le a tusi le aposetolo o Ioane e uiga i le iuga o le lalolagi. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma o le a oo mai, pe afai e faalogologo Nuuese i le Tamai Mamoe a le Atua i lena aso o le a ia faaali mai ai o ia lava ia te i latou i le upu, ma i le mana foi, ma i galuega lava, i le aveesea o latou maa tūʼia—"
                },
                {
                    "number": 2,
                    "text": "Ma lē faamaaaina o latou loto e faasaga i le Tamai Mamoe a le Atua, o le a faitauina i latou i totonu o fanau a lou tamā; ioe, o le a faitauina i latou i totonu o le aiga o Isaraelu; ma o le a avea i latou ma tagata faamanuiaina e faavavau i luga o le laueleele na folafolaina; o le a lē toe aumaia i latou i lalo i le faatagataotauaina; ma o le a lē toe feleiloanaʼi le aiga o Isaraelu."
                },
                {
                    "number": 3,
                    "text": "Ma o lena lua tele, lea sa eli mo i latou e lena ekalesia tele ma le inosia, lea sa faavae e le tiapolo ma ana fanau, ina ia mafai ona taitai ese e ia agaga o tagata i lalo i seoli—ioe, lena lua tele lea na eli mo le faaumatiaina o tagata, o le a faatumuina ia te i latou lava o e na elia, mo lo latou faaumatiaga atoa, ua fetalai mai ai le Tamai Mamoe a le Atua; e lē o le faaumatiaga o le agaga, ae o lona lafoina lea i totonu o lena seoli lea ua leai se iuga."
                },
                {
                    "number": 4,
                    "text": "Aua faauta, ua tusa lenei ma le faatagataotauaina a le tiapolo, ma tusa foi ma le faamasinotonu o le Atua, i luga o i latou uma o e e faia amioleaga ma mea inosia i ona luma."
                },
                {
                    "number": 5,
                    "text": "Ma sa oo ina fetalai mai le agelu ia te aʼu, o Nifae, fai mai: Ua e vaai afai e salamo Nuuese o le a lelei ia te i latou; ma ua e iloa foi e uiga i feagaiga a le Alii i le aiga o Isaraelu; ma sa e faalogo foi ʼai se e lē salamo o le a fano o ia."
                },
                {
                    "number": 6,
                    "text": "O lea, oi talofa i Nuuese pe afai latou te faamaaa o latou loto e faasaga i le Tamai Mamoe a le Atua."
                },
                {
                    "number": 7,
                    "text": "Aua e oo mai le taimi, ua fetalai mai ai le Tamai Mamoe a le Atua, o le a Ou faia ai se galuega tele ma le ofoofogia i totonu o le fanauga a tagata; o se galuega o le a tumau-faavavau, a lē i le tasi itu o le isi itu—a lē mo le faatalitonuina o i latou i le filemu ma le ola e faavavau, o le tuuina atu lea o i latou i le maaa o o latou loto ma le tauaso o o latou mafaufau e aumai ai i latou i lalo i le faatagataotauaina, ma le faafanoga foi, faaletino ma faaleagaga, e tusa ma le faatagataotauaina a le tiapolo, lea sa Ou tautalaina."
                },
                {
                    "number": 8,
                    "text": "Ma sa oo ina ua uma ona fofogaina e le agelu nei upu, sa fetalai mai o ia ia te aʼu: E te manatua feagaiga a le Tamā i le aiga o Isaraelu? Sa ou fai atu ia te ia, Ioe."
                },
                {
                    "number": 9,
                    "text": "Ma sa oo ina fetalai mai o ia ia te aʼu: Vaai ia, ma tagai i lena ekalesia tele ma le inosia, le tinā lea o mea inosia, o lē na faavaeina o le tiapolo."
                },
                {
                    "number": 10,
                    "text": "Ma sa fetalai mai o ia ia te aʼu: Faauta, ua nao le lua lava ekalesia; o le tasi o le ekalesia a le Tamai Mamoe a le Atua, ma le tasi o le ekalesia a le tiapolo; o le mea lea, ʼai se ua lē i ai i le ekalesia a le Tamai Mamoe a le Atua, ua i ai o ia i lena ekalesia tele, le tinā lea o mea inosia; ma o ia lea o le fafine talitane o le lalolagi atoa."
                },
                {
                    "number": 11,
                    "text": "Ma sa oo ina ou vaai ma iloa atu le fafine talitane o le lalolagi atoa, ma sa nofo o ia i luga o vai e tele; ma sa ia te ia le pule i luga o le lalolagi atoa, i totonu o atunuu uma, ituaiga, gagana, ma nuu."
                },
                {
                    "number": 12,
                    "text": "Ma sa oo ina ou vaai atu i le ekalesia a le Tamai Mamoe a le Atua, ma sa toaitiiti ona aofai, ona o le amioleaga ma mea inosia a le fafine talitane o lē sa nofo i luga o vai e tele; e ui i lea, sa ou vaai o le ekalesia a le Tamai Mamoe, o i latou ia o le au paia a le Atua, ua i ai foi i latou i luga o le lalolagi atoa; ma sa itiiti a latou puleʼaga i luga o le lalolagi, ona o le amioleaga o le fafine talitane tele o lē sa ou vaai i ai."
                },
                {
                    "number": 13,
                    "text": "Ma sa oo ina ou vaai atu ua faapotopoto faatasi e le tinā tele o mea inosia, motu o tagata i luga o le lalolagi atoa, i totonu o atunuu uma o Nuuese, e tau faasaga i le Tamai Mamoe a le Atua."
                },
                {
                    "number": 14,
                    "text": "Ma sa oo ina aʼu, vaai aʼu o Nifae, i le mana o le Tamai Mamoe a le Atua, ua alu ifo i luga o le au paia o le ekalesia a le Tamai Mamoe, ma luga o tagata o le feagaiga a le Alii, o e sa faataapeapeina i luga o le lalolagi atoa; ma sa faaauupegaina i latou i le amiotonu ma le mana o le Atua i le mamalu tele."
                },
                {
                    "number": 15,
                    "text": "Ma sa oo ina ou vaai ua sasaa ifo le toasa o le Atua i luga o lena ekalesia tele ma le inosia, sa oo ina i ai taua ma tala o taua i totonu o atunuu ma ituaiga uma o le lalolagi."
                },
                {
                    "number": 16,
                    "text": "Ma ina ua amata ona i ai o taua ma tala o taua i totonu o atunuu uma e a le tinā o mea inosia, sa fetalai mai le agelu ia te aʼu, fai mai: Faauta, ua i ai i luga o le tinā o fafine talitane le toasa o le Atua; ma faauta, ua e vaai i nei mea uma—"
                },
                {
                    "number": 17,
                    "text": "Ma a oo mai le aso e sasaa ifo ai le toasa o le Atua i luga o le tinā o fafine talitane, le ekalesia tele ma le inosia lea o le lalolagi atoa, o lona faavae o le tiapolo, ona, amata ai lea, i lena aso, le galuega a le Tamā, i le sauniaina o le ala mo le faataunuuina o ana feagaiga, ia na ia faia i lona nuu o e o le aiga o Isaraelu."
                },
                {
                    "number": 18,
                    "text": "Ma sa oo ina fetalai mai le agelu ia te aʼu, fai mai: Vaai ia!"
                },
                {
                    "number": 19,
                    "text": "Ma sa ou vaai ma iloa atu se tagata, ma sa ofu o ia i se ofu talaloa paʼepaʼe."
                },
                {
                    "number": 20,
                    "text": "Ma sa fetalai mai le agelu ia te aʼu: Faauta i se tasi o aposetolo e toasefululua a le Tamai Mamoe."
                },
                {
                    "number": 21,
                    "text": "Faauta, o ia o le a vaai ma tusia le vaega o totoe o nei mea; ioe, ma le tele foi o mea sa i ai."
                },
                {
                    "number": 22,
                    "text": "Ma o le a tusi foi o ia e uiga i le iuga o le lalolagi."
                },
                {
                    "number": 23,
                    "text": "O le mea lea, o mea o le a tusia e ia ua tonu ma moni; ma faauta, ua tusia ia mea i le tusi sa e vaai ua sau mai le fofoga o le Iutaia; ma i le taimi na o mai ai ia mea mai le fofoga o le Iutaia, po o, i le taimi na sau ai le tusi mai le fofoga o le Iutaia, o mea sa tusia ai sa malamalama ma manino, ma sili ona pele ma faigofie i le malamalamaaga o tagata uma."
                },
                {
                    "number": 24,
                    "text": "Ma faauta, o mea o le a tusia e lenei aposetolo a le Tamai Mamoe o le tele ia o mea na e vaai i ai; ma faauta, o mea o totoe o le a e vaai i ai."
                },
                {
                    "number": 25,
                    "text": "Ae o mea o le a e vaai i ai pe a mavae le taimi nei aua neʼi e tusia; ona ua faauuina e le Alii le Atua le aposetolo a le Tamai Mamoe a le Atua e tatau ona tusia i latou e ia."
                },
                {
                    "number": 26,
                    "text": "Ma o isi foi o e sa i ai, sa faaali atu i ai e ia ia te i latou mea uma, ma ua latou tusia i latou; ma ua faamauina i latou ina ia oo mai i lo latou manino, e tusa ma le upumoni o loo i ai i le Tamai Mamoe, i le taimi tatau ai a le Alii lava ia, i le aiga o Isaraelu."
                },
                {
                    "number": 27,
                    "text": "Ma o aʼu, o Nifae, sa ou faalogo ma ou molimauina, o le igoa o le aposetolo a le Tamai Mamoe, o Ioane, e tusa ma le fetalaiga a le agelu."
                },
                {
                    "number": 28,
                    "text": "Ma faauta, o aʼu, o Nifae, ua faasa ona ou tusia o mea ua totoe o mea sa ou vaai i ai ma faalogoina; o le mea lea o mea ua ou tusia ua lava ia te aʼu; ma ua ou tusia nao se vaega itiiti o mea sa ou vaai i ai."
                },
                {
                    "number": 29,
                    "text": "Ma ou te molimau atu sa ou vaai i mea sa vaai i ai loʼu tamā, ma o le agelu a le Alii na ia faailoa mai i latou ia te aʼu."
                },
                {
                    "number": 30,
                    "text": "Ma o lenei ou te faaiu le tautala atu e faatatau i mea na ou vaai i ai aʼo aveese atu aʼu i le agaga; ma afai ua lē tusia mea uma na ou vaai i ai, o mea ua ou tusia ua moni. Ma ua faapea lava. Amene."
                }
            ]
        },
        "/study/scriptures/bofm/1-ne/15": {
            "uri": "/study/scriptures/bofm/1-ne/15",
            "title": "1 Nifae 15",
            "data_type": "chapter",
            "chapter_name": "Mataupu 15",
            "chapter_summary": [
                "O le a maua e fanau a Liae le talalelei mai Nuuese i aso e gata ai—O le faapotopotoina o Isaraelu ua faatusa i se laau olive o le a toe sulu i totonu ona lala moni—Ua faamatala mai e Nifae le faaaliga vaaia o le laau o le ola ma tautala mai e uiga i le faamasinotonu o le Atua i le vavaeeseina o e amioleaga mai e amiotonu. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma sa oo ina ua mavae ona aveeseina atu o aʼu, o Nifae, i le agaga, ma ou vaai i nei mea uma, sa ou toe foi mai i le faleie o loʼu tamā."
                },
                {
                    "number": 2,
                    "text": "Ma sa oo ina ou vaai atu i oʼu uso, ma sa latou fefinauaʼi o le tasi ma le isi, e uiga i mea sa tautala atu ai loʼu tamā ia te i latou."
                },
                {
                    "number": 3,
                    "text": "Ona e moni e tele mea tetele sa tautala atu ai o ia ia te i latou, ia sa faigata ona malamalama i ai, vagana ai ua ole atu le tagata i le Alii; ma ona o lo latou maaa i o latou loto, o lea na latou lē vaai atu ai i le Alii e pei ona sa tatau ai ia te i latou."
                },
                {
                    "number": 4,
                    "text": "Ma o lenei o aʼu, o Nifae, sa ʼou faanoanoa ona o le maaa o o latou loto, o lenei foi, ona o mea sa ou vaaia, ma loʼu iloa o le a lē maalofia lo latou faataunuuina ona o le amioleaga tele o le fanauga a tagata."
                },
                {
                    "number": 5,
                    "text": "Ma sa oo ina lofituina aʼu ona o oʼu puapuaga, ona sa ou manatu ua sili atu oʼu puapuaga i luga atu o tagata uma, ona o le faafanoga o oʼu tagata, ona sa ou vaai i lo latou paʼū."
                },
                {
                    "number": 6,
                    "text": "Ma sa oo ina ua mavae ona ou maua o le malosi sa ou fai atu i oʼu uso, ou te fia iloa mai ia te i latou le pogai o a latou finauga."
                },
                {
                    "number": 7,
                    "text": "Ma sa latou fai mai: Faauta, ua lē mafai ona matou malamalama i upu na fai mai ai lo tatou tamā e faatatau i lala moni o le laau olive, ma e uiga foi i Nuuese."
                },
                {
                    "number": 8,
                    "text": "Ma sa ou fai atu ia te i latou: Ua outou ole atu ea i le Alii?"
                },
                {
                    "number": 9,
                    "text": "Ma sa latou fai mai ia te aʼu: Matou te lei ole atu; ona e lē faailoa maia e le Alii ia te i matou se mea faapena."
                },
                {
                    "number": 10,
                    "text": "Faauta, sa ou fai atu ia te i latou: E faapefea ona outou lē tausia o poloaiga a le Alii? E faapefea ona outou fano, ona o le maaa o o outou loto?"
                },
                {
                    "number": 11,
                    "text": "Tou te lē manatua ea mea na fetalai mai ai le Alii?—Afai tou te lē faamaaa o outou loto, ma ole mai ia te aʼu i le faatuatua, ma le talitonu o le a outou maua, faatasi ma le filiga i le tausiga o aʼu poloaiga, e moni o le a faailoa mai nei mea ia te outou."
                },
                {
                    "number": 12,
                    "text": "Faauta, ou te fai atu ia te outou, sa faatusaina le aiga o Isaraelu i se laau olive, e le Agaga o le Alii lea sa i lo tatou tamā; ma faauta pe lei faʼiesea ea i tatou mai le aiga o Isaraelu, ma pe lē o i tatou ea o se lala o le aiga o Isaraelu?"
                },
                {
                    "number": 13,
                    "text": "Ma o lenei, o le uiga o le mea na fai mai ai lo tatou tamā e uiga i le suluina o lala moni e ala i le atoatoaga o Nuuese, o le, i aso e gata ai, pe a mavae ona faaitiitia a tatou fanau i le lē talitonu, ioe, mo le va o tausaga e tele, ma tupulaga e tele pe a mavae ona faaali mai o le Mesia i le tino i le fanauga a tagata, ona oo atu ai lea o le atoatoaga o le talalelei a le Mesia i Nuuese, ma mai Nuuese i le toe vaega o a tatou fanau—"
                },
                {
                    "number": 14,
                    "text": "Ma i lena aso o le a iloa ai e le toe vaega o a tatou fanau, o i latou o lo le aiga o Isaraelu, ma o i latou o tagata o le feagaiga a le Alii; ma ona latou iloa ai lea ma o mai i le malamalama e uiga i o latou muātuaʼā, ma i le malamalama foi o le talalelei a lo latou Togiola, lea sa tauaao atu e ia i o latou tamā; o le mea lea, o le a latou malamalama ai i lo latou Togiola ma matāutu tonu lava o Lana mataupu faavae, ina ia mafai ona latou iloa le ala e o mai ai ia te ia ma faaolaina."
                },
                {
                    "number": 15,
                    "text": "Ma ona oo lea, i lena lava aso, pe o le a latou lē olioli ea ma avatu le viiga i lo latou Atua tumau-faavavau, o lo latou papa ma lo latou olataga? Ioe, i lena aso, pe o le a latou lē maua ea le malosi ma le tausiga mai le vine moni? Ioe, pe o le a latou lē o mai ea i le lotoa moni a le Atua?"
                },
                {
                    "number": 16,
                    "text": "Faauta, ou te fai atu ia te outou, Ioe; o le a toe manatua i latou i totonu o le aiga o Isaraelu; o le a sulu i latou i totonu, ona o i latou o se lala moni o le laau olive, i totonu o le laau olive moni."
                },
                {
                    "number": 17,
                    "text": "Ma o le uiga lenei o le tala a lo tatou tamā; ma o le uiga o lana tala o le a lē oo mai seia mavae ona faataapeapeina o i latou e Nuuese; ma o le uiga o lana tala o le a oo mai e ala mai i Nuuese, ina ia mafai ona faaalia e le Alii lona mana i Nuuese, o le pogai tonu ona o le a teena o ia e tagata Iutaia, po o le aiga o Isaraelu."
                },
                {
                    "number": 18,
                    "text": "O le mea lea, e lē nao a tatou fanau sa tautala i ai lo tatou tamā, ae o le aiga uma foi o Isaraelu, e faasino i le feagaiga lea o le a faataunuuina i aso e gata ai; o le feagaiga lea na faia e le Alii i lo tatou tamā o Aperaamo, fai mai: O lau fanau o le a manuia ai aiga uma o le lalolagi."
                },
                {
                    "number": 19,
                    "text": "Ma sa oo ina tele ona ou tautala atu o aʼu, o Nifae ia te i latou e uiga i nei mea; ioe, sa ou tautala atu ia te i latou e uiga i le toefuataiga o tagata Iutaia i aso e gata ai."
                },
                {
                    "number": 20,
                    "text": "Ma sa ou faamatala atu ia te i latou upu a Isaia, o lē sa tautala mai e uiga i le toefuataiga o tagata Iutaia, po o le aiga o Isaraelu; ma a uma ona toefuatai o i latou o le a lē toe feleiloanaʼi i latou, pe toe faataapeapeina i latou. Ma sa oo ina tele upu sa ou tautala atu ai i oʼu uso, ma sa faamalilieina i latou ma latou faamaualalaloina i latou lava i luma o le Alii."
                },
                {
                    "number": 21,
                    "text": "Ma sa oo ina latou toe fai mai ia te aʼu, fai mai: O le a le uiga o lenei mea sa vaai i ai lo tatou tamā i se miti? O le a le uiga o le laau sa vaai i ai o ia?"
                },
                {
                    "number": 22,
                    "text": "Ma sa ou fai atu ia te i latou: O se faatusa lea o le laau o le ola."
                },
                {
                    "number": 23,
                    "text": "Ma sa latou fai mai ia te aʼu: O le a le uiga o le ai uʼamea lea sa vaai i ai lo tatou tamā, lea sa tau atu i le laau?"
                },
                {
                    "number": 24,
                    "text": "Ma sa ou fai atu ia te i latou o le afioga lea a le Atua; ma ai se e faalogo i le afioga a le Atua, ma pipiimau i ai, e lē fano lava i latou; pe mafai foi e faaosoosoga ma ufanafana mu a le fili ona faatoilaloina i latou i le faatauasoina, e taitai ese atu ai i latou i le faafanoga."
                },
                {
                    "number": 25,
                    "text": "O le mea lea, o aʼu, o Nifae, sa ou apoapoai atu ia te i latou ia uaʼi atu i le afioga a le Alii; ioe, sa ou apoapoai atu ia te i latou ma le malosi uma o loʼu agaga, ma le mafaufau uma sa ia te aʼu, ia latou uaʼi atu i le afioga a le Atua ma manatua ia tausi pea i ana poloaiga i mea uma."
                },
                {
                    "number": 26,
                    "text": "Ma sa latou fai mai ia te aʼu: O le a le uiga o le vaitafe sa vaai i ai lo tatou tamā?"
                },
                {
                    "number": 27,
                    "text": "Ma sa ou fai atu ia te i latou o le vai lea sa vaai i ai loʼu tamā o le eleelea lea; ma sa matua tele lava le tofatumoanaina o lona mafaufau i isi mea sa lē iloa atu ai e ia le eleelea o le vai."
                },
                {
                    "number": 28,
                    "text": "Ma sa ou fai atu ia te i latou o se to leaga mataʼutia lea, ua vavae ese ai e amioleaga mai le laau o le ola, ma mai le au paia foi a le Atua."
                },
                {
                    "number": 29,
                    "text": "Ma sa ou fai atu ia te i latou o se faatusa lea o lena seoli leaga mataʼutia, lea sa fetalai mai ai le agelu ia te aʼu ua saunia mo e amioleaga."
                },
                {
                    "number": 30,
                    "text": "Ma sa ou fai atu ia te i latou sa vaai foi lo matou tamā ua vavae ese foi e le faamasinotonu o le Atua e amioleaga mai e amiotonu; ma o lona susulu ua pei o le susulu o se afi mumū, lea e alu aʼe i le Atua e faavavau faavavau lava, ma ua leai se iuga."
                },
                {
                    "number": 31,
                    "text": "Ma sa latou fai mai ia te aʼu: O le uiga ea o lenei mea o le mafatia lea o le tino i aso o le vaavaaiga, po o lona uiga o le tulaga mulimuli lea o le agaga pe a mavae le oti o le tino faaletino, pe o tautala e uiga i mea faaletino?"
                },
                {
                    "number": 32,
                    "text": "Ma sa oo ina ou fai atu ia te i latou o se faatusa lea o mea faaletino atoa ma mea faaleagaga; ona e oo mai le aso e faamasino ai i latou ia latou galuega, ioe, galuega lava ia sa faia e le tino faaletino i o latou aso o le vaavaaiga."
                },
                {
                    "number": 33,
                    "text": "O le mea lea, afai latou te oti aʼo latou i ai i lo latou amioleaga o le a tutuli ese foi i latou, e faatatau i mea faaleagaga, ia ua faatatau i le amiotonu; o le mea lea, e ao ai lava ina aumai o i latou e tutu i luma o le Atua, ia faamasinoina mo a latou galuega; ma afai sa eleelea a latou galuega ua tatau foi ona latou eleelea; ma afai ua latou eleelea e tatau ona lē mafai ona latou nonofo i le malo o le Atua; afai e mafai, po ua tatau foi ona eleelea le malo o le Atua."
                },
                {
                    "number": 34,
                    "text": "Ae faauta, ou te fai atu ia te outou, ua le eleelea le malo o le Atua, ma e le mafai e se mea eleelea ona ulu atu i le malo o le Atua; o le mea lea e tatau ai ona i ai o se nofoaga eleelea ua saunia mo mea ua eleelea."
                },
                {
                    "number": 35,
                    "text": "Ma ua i ai se nofoaga ua saunia, ioe, o le seoli leaga mataʼutia lava lena sa ou tautala atu ai, ma o le tiapolo o ia lea ua na sauniaina; o le mea lea o le tulaga mulimuli o agaga o tagata o le nonofo lea i le malo o le Atua, po o le tutuli ese i fafo ona o lena faamasinotonu sa ou tautala atu ai."
                },
                {
                    "number": 36,
                    "text": "O le mea lea, e tutuli ese e amioleaga mai e amiotonu, ma mai le laau foi lena o le ola, lea o ona fua ua silisili ona pele ma silisili ona manaomia i lo o isi fua uma lava; ioe, ma o le aupito silisili lea o meaalofa uma a le Atua. Ma sa faapea ona ou tautala atu i oʼu uso. Amene."
                }
            ]
        },
        "/study/scriptures/bofm/1-ne/16": {
            "uri": "/study/scriptures/bofm/1-ne/16",
            "title": "1 Nifae 16",
            "data_type": "chapter",
            "chapter_name": "Mataupu 16",
            "chapter_summary": [
                "E ave e e amioleaga le upumoni o se mea faigata—Ua faaipoipo atalii o Liae i afafine o Isamaeli—Ua taitai e le Liahona lo latou ala i le vao—Ua tusia i le Liahona savali mai le Alii mai lea taimi i lea taimi—Ua oti Isamaeli; ua muimui lona aiga ona o puapuaga. E tusa o le 600–592 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina ua uma ona faaiu e aʼu, o Nifae, le tautala atu i oʼu uso, faauta sa latou fai mai ia te aʼu: Ua e taʼu mai ia te i matou ni mea faigata, ua sili atu nai lo mea e mafai ona matou gafatia."
                },
                {
                    "number": 2,
                    "text": "Ma sa oo ina ou fai atu ia te i latou, ua ou iloa ua ou tautala atu i mea faigata e faasaga i e amioleaga, e tusa ma le upumoni; ma ua ou taumamāina e amiotonu, ma molimau atu o le a sii aʼe i latou i luga i le aso gataaga; o le mea lea, e ave e tagata ua sala le upumoni o se mea faigata, ona e tuia ai i latou i le totonugalemu lava."
                },
                {
                    "number": 3,
                    "text": "Ma o lenei oʼu uso e, a na fai ua outou amiotonu ma fia faalogologo i le upumoni, ma uaʼi atu i ai, ina ia mafai ona outou savavali tonu i luma o le Atua, po ua outou lē muimui ona o le upumoni, ma fai mai: Ua e tautala mai mea faigata e faasaga ia te i matou."
                },
                {
                    "number": 4,
                    "text": "Ma sa oo ina apoapoai atu aʼu o Nifae, sa ʼou i oʼu uso, ma le filiga atoa, ia tausi i poloaiga a le Alii."
                },
                {
                    "number": 5,
                    "text": "Ma sa oo ina latou faamaualalaloina i latou lava i luma o le Alii; sa oo ina ou maua ai le olioli ma faamoemoega tetele mo i latou, o le a latou savavali i ala o le amiotonu."
                },
                {
                    "number": 6,
                    "text": "O lenei, o nei mea uma sa tautalaina ma faia aʼo nofo loʼu tamā i se faleie i le vanu na ia faaigoaina o Lemuelu."
                },
                {
                    "number": 7,
                    "text": "Ma sa oo ina ave e aʼu, o Nifae, se tasi o afafine o Isamaeli e fai ma aʼu ava; o lenei foi, sa ave e oʼu uso ni isi o afafine o Isamaeli e faiava i ai; ma sa ave foi e Sorama le afafine ulumatua o Isamaeli e faiava i ai."
                },
                {
                    "number": 8,
                    "text": "Ma sa faapea ona faataunuuina e loʼu tamā poloaiga uma a le Alii sa tuu mai ia te ia. Ma o aʼu foi, o Nifae, sa faamanuiaina tele lava e le Alii."
                },
                {
                    "number": 9,
                    "text": "Ma sa oo ina fetalai mai le siufofoga o le Alii i loʼu tamā i le po, ma poloaiina o ia e tatau ia te ia ona alu lana malaga i le vao i le aso na sosoo ai."
                },
                {
                    "number": 10,
                    "text": "Ma sa oo ina ua tulai aʼe lou tamā i le taeao, ma alu atu i le faitotoa o le faleie, sa vaaia e ia i luga o le eleele, ma lona ofo tele, se polo lapotopoto sa uiga ese lava lona gaosiga; ma sa gaosia lea polo i le apamemea sili ona lelei. Ma i totonu o le polo sa i ai ni vae se lua; ma o le tasi vae sa faasino mai ai le ala e tatau ona matou o ai i le vao."
                },
                {
                    "number": 11,
                    "text": "Ma sa oo ina matou faaputuputu faatasi soo se mea sa tatau ona matou ave i le vao, ma le vaega uma na totoe o a matou tapenapenaga na foai mai e le Alii ia te i matou; ma sa matou ave fatu o ituaiga eseese uma ina ia mafai ona matou avea i le vao."
                },
                {
                    "number": 12,
                    "text": "Ma sa oo ina matou ave o matou faleie ma malaga atu i le vao, e sopo atu i le vaitafe o Lamana."
                },
                {
                    "number": 13,
                    "text": "Ma sa oo ina matou malaga mo le va o aso e fa, toeitiiti ane lava agai atu i le itu i saute-sautesasaʼe, ma sa matou toe faatutu o matou faleie; ma sa matou taʼua le igoa o le nofoaga o Sasera."
                },
                {
                    "number": 14,
                    "text": "Ma sa oo ina matou ave a matou aufana ma a matou ufanafana, ma o atu i le vao e fasi mai ni meaai mo o matou aiga; ma ina ua uma ona matou fasi o meaai mo o matou aiga sa matou toe foi mai i o matou aiga i le vao, i le nofoaga o Sasera. Ma sa matou toe o atu i le vao, e mulimuli agai i le itu lava e tasi, ma tausisi i vaega aupito sili ona lafulemu o le vao, sa i tuaoi lata ane i le Sami Ulaula."
                },
                {
                    "number": 15,
                    "text": "Ma sa oo ina matou malaga mo le va o aso e tele, ma fasi meaai i le ala, ia matou aufana ma a matou ufanafana ma a matou maa ma a matou maata."
                },
                {
                    "number": 16,
                    "text": "Ma sa matou mulimuli i faasinoga a le polo, ia sa taitaia ai i matou i vaega aupito sili ona lafulemu o le vao."
                },
                {
                    "number": 17,
                    "text": "Ma ina ua mavae ona matou malaga mo le va o aso e tele, sa matou faatutu o matou faleie mo se vaitaimi, ina ia mafai ona matou toe malolo ma maua mai ni meaai mo o matou aiga."
                },
                {
                    "number": 18,
                    "text": "Ma sa oo aʼo alu atu aʼu, o Nifae, e fasi meaai, faauta, sa gau laʼu aufana, lea sa gaosia i le sila e sili ona lelei; ma ina ua mavae ona gau o laʼu aufana, faauta, sa feitai oʼu uso ia te aʼu ona ua lē aoga laʼu aufana, ona sa matou lē maua se meaai."
                },
                {
                    "number": 19,
                    "text": "Ma sa oo ina matou foi mai i o matou aiga e aunoa ma ni meaai, ma ona sa vaivai tele, ona o la latou malaga, sa mafatia tele i latou i le fia aai."
                },
                {
                    "number": 20,
                    "text": "Ma sa oo ina amata ona muimui tele Lamana ma Lemuelu ma atalii o Isamaeli, ona o o latou mafatiaga ma puapuaga i le vao; ma sa amata foi ona muimui o loʼu tamā e faasaga i le Alii lona Atua; ioe, ma sa faanoanoa tele i latou uma, sa oo lava ina latou muimui e faasaga i le Alii."
                },
                {
                    "number": 21,
                    "text": "O lenei sa oo ina o puapuagatia aʼu, o Nifae, faatasi ma oʼu uso ona ua lē aoga laʼu aufana, ma sa vaivai foi le memeʼi o a latou aufana, sa amata ona matua faigata tele, ioe, sa oo ina lē mafai ona matou maua o se meaai."
                },
                {
                    "number": 22,
                    "text": "Ma sa oo ina, sa tele ona tautala atu aʼu o Nifae, i oʼu uso, ona ua latou toe faamaaa o latou loto, na oo lava i le tomumumu e faasaga i le Alii lo latou Atua."
                },
                {
                    "number": 23,
                    "text": "Ma sa oo ina faia e aʼu o Nifae mai se laau se aufana, ma mai i se laau saʼo, se ufanafana; o le mea lea, sa ou faaauupegaina ai aʼu lava i se aufana ma se ufanafana, faatasi ma se maata ma ni maa. Ma sa ou fai atu i loʼu tamā: O fea ou te alu i ai e maua mai ai ni meaai?"
                },
                {
                    "number": 24,
                    "text": "Ma sa oo ina ole atu o ia i le Alii, ona ua latou faamaualalaloina i latou lava ona o aʼu upu; ona e tele mea sa ou fai atu ai ia te i latou i le malosi o loʼu agaga."
                },
                {
                    "number": 25,
                    "text": "Ma sa oo ina tulei mai le siufofoga o le Alii i loʼu tamā; ma sa aoaiina moni lava o ia ona o lona muimui e faasaga i le Alii, sa oo ina ave ifo o ia i lalo i le loloto o le faanoanoa."
                },
                {
                    "number": 26,
                    "text": "Ma sa oo ina fetalai mai le siufofoga o le Alii ia te ia: Inā vaai ia i le polo, ma vaai i mea ua tusia ai."
                },
                {
                    "number": 27,
                    "text": "Ma sa oo ina ua vaai atu loʼu tamā i mea na tusia i le polo, sa fefe o ia ma gatete tele lava, ma sa faapea foi oʼu uso ma atalii o Isamaeli ma a matou ava."
                },
                {
                    "number": 28,
                    "text": "Ma sa oo ina vaai atu aʼu o Nifae, sa ʼou vaai i vae sa i totonu o le polo, ua ola i laua e tusa ma le faatuatua ma le filiga ma le gauaʼi sa matou tuu atu i ai."
                },
                {
                    "number": 29,
                    "text": "Ma sa tusia foi i o laua luga se tusitusiga fou, lea na manino i le faitau, lea na tuu mai ai ia te i matou le malamalamaaga e uiga i ala o le Alii; ma sa tusia ma suia ia tusitusiga mai lea taimi i lea taimi, e tusa ma le faatuatua ma le filiga sa matou tuu atu i ai. Ma ua faapea ona tatou vaai ai e mafai e le Alii ona faataunuu mea tetele i ala faatauvaa."
                },
                {
                    "number": 30,
                    "text": "Ma sa oo ina alu atu aʼu, o Nifae, i luga i le tumutumu o le mauga, e tusa ma faatonuga sa tuuina mai i le polo."
                },
                {
                    "number": 31,
                    "text": "Ma sa oo ina ou fasi manu ʼaivao, sa oo ina ou maua ai meaai mo o matou aiga."
                },
                {
                    "number": 32,
                    "text": "Ma sa oo ina ou foi mai i o matou faleie, ma faafuata mai manu na ou fasia; ma o lenei ina ua latou vaai mai ua ou maua ni meaai, sa latou olioli lava! Ma sa oo ina latou faamaualalalo i latou lava i luma o le Alii, ma avatu le faafetai ia te ia."
                },
                {
                    "number": 33,
                    "text": "Ma sa oo ina matou toe ave la matou malaga, ma alu toeitiiti ane i le ala e tasi e pei o le amataga; ma ina ua mavae ona matou malaga mo le va o aso e tele sa matou toe faatutu o matou faleie, ina ia mafai ona matou malolo mo le va o se taimi."
                },
                {
                    "number": 34,
                    "text": "Ma sa oo ina maliu Isamaeli, ma sa lagomau o ia i le nofoaga sa taʼua o Naoma."
                },
                {
                    "number": 35,
                    "text": "Ma sa oo ina faanoanoa tele lava afafine o Isamaeli, ona o le maliu o lo latou tamā, ma ona o o latou puapuaga i le vao; ma sa latou muimui faasaga i loʼu tamā, ona ua ia aumai i latou i fafo o le laueleele o Ierusalema, fai mai: Ua oti lo matou tamā; ioe, ma ua tele ona matou feoaʼi solo i le vao, ma ua matou mafatia i le tele o puapuaga, le fia aai, le fia inu, ma le vaivai; ma a mavae atu nei mafatiaga uma o le a matou fano lava i le vao i le fia aai."
                },
                {
                    "number": 36,
                    "text": "Ma sa faapea ona latou muimui faasaga i loʼu tamā, ma faasaga mai foi ia te aʼu; ma sa latou mananao e toe foi atu i Ierusalema."
                },
                {
                    "number": 37,
                    "text": "Ma sa fai atu Lamana ia Lemuelu ma atalii foi o Isamaeli: Faauta, ia tatou fasioti lo matou tamā, ma lo matou uso foi o Nifae, o lē ua ia ave i ona luga e fai ma o tatou pule ma o tatou aoao, o e o ona uso matutua."
                },
                {
                    "number": 38,
                    "text": "O lenei, ua fai mai o ia na fetalai mai le Alii ia te ia, ma na auauna mai foi agelu ia te ia. Ae faauta, ua tatou iloa ua pepelo o ia ia te i tatou; ma ua ia taʼu mai nei mea ia te i tatou, ma ua ia faia le tele o mea i lona poto faitogafiti, ina ia mafai ona ia faasese o tatou mata, i lona manatu, atonu, ia mafai ai ona ia taitai ese atu i tatou i se vao uiga ese; ma a uma ona ia taitai ese atu o i tatou, ua manatu o ia e fai o ia ma tupu ma pule ia i tatou, ina ia mafai ona ia faia ia te i tatou e tusa ma lona loto ma lona manao. Ma sa faapea le ala na faaoso aʼe ai e loʼu uso o Lamana o latou loto i le ita."
                },
                {
                    "number": 39,
                    "text": "Ma sa oo ina faatasi mai le Alii ia te i matou, ioe, sa oo ina oo mai lava le siufofoga o le Alii ma fetalai mai upu e tele ia te i latou, ma sa aoaiina malosi lava i latou; ma ina ua uma ona aoaiina o i latou e le siufofoga o le Alii, sa latou liliu ese lo latou ita, ma salamo ia latou agasala, sa oo ina toe faamanuiaina i matou e le Alii i meaai, na matou lē fano ai."
                }
            ]
        },
        "/study/scriptures/bofm/1-ne/17": {
            "uri": "/study/scriptures/bofm/1-ne/17",
            "title": "1 Nifae 17",
            "data_type": "chapter",
            "chapter_name": "Mataupu 17",
            "chapter_summary": [
                "Ua poloaiina Nifae e fau se vaa—Ua tetee ona uso ia te ia—Ua ia apoapoaʼia i laua i le toe faamatala atu o le talafaasolopito o fealoaiga a le Atua ma Isaraelu—Ua faatumulia Nifae i le mana o le Atua—Ua faasa ona uso ona paʼi mai ia te ia, ina neʼi mamae i laua e pei o se utuutu mago. E tusa o le 592–591 T.L.M."
            ],
            "verses": [
                {
                    "number": 1,
                    "text": "Ma sa oo ina matou toe ave la matou malaga i le vao; ma sa matou malaga toeitiiti ane agai i le itu i sasae mai le taimi lena. Ma sa matou malaga ma asa atu i puapuaga e tele i le vao; ma sa fanauina e o matou fafine fanau i le vao."
                },
                {
                    "number": 2,
                    "text": "Ma sa matua tele lava faamanuiaga a le Alii i luga o i matou, e ui ina sa matou ola i aano mata o manu i le vao, sa lava le suasusu o o matou fafine mo a latou fanau, ma sa malolosi, ioe, e pei lava o tane; ma sa amata ona latou tauave a latou malaga e aunoa ma le muimui."
                },
                {
                    "number": 3,
                    "text": "Ma ua faapea ona tatou vaai ai e faataunuuina lava poloaiga a le Atua. Ma afai e tausi e le fanauga a tagata poloaiga a le Atua, e tausi o ia ia te i latou, ma faamalolosi i latou, ma fai ala e mafai ai ona latou faataunuuina o le mea ua ia poloaiina ai i latou; o le mea lea, sa faia ai e ia ala mo i matou aʼo matou aumau i le vao."
                },
                {
                    "number": 4,
                    "text": "Ma sa matou aumau mo le va o tausaga e tele, ioe, i le valu lava o tausaga i le vao."
                },
                {
                    "number": 5,
                    "text": "Ma sa matou oo mai i le laueleele sa matou taʼua o Nuumau, ona o le tele o ona fualaau ʼaina ma le meli vao foi; ma o ia mea uma sa saunia e le Alii ina ia matou lē fano. Ma sa matou vaai i le sami, lea sa matou taʼua o Ireanetuma, lea o lona uiga, pe a faamatalaina, o vai e tele."
                },
                {
                    "number": 6,
                    "text": "Ma sa oo ina matou faatutu o matou faleie i tafatafa o le matafaga; ma e ui lava ina sa matou mafatia i puapuaga e tele ma faigata e tele, ioe, sa matua tele lava e le mafai ona matou tusia uma, sa matou matua fiafia lava ina ua matou oo mai i le matafaga; ma sa matou taʼua le nofoaga o Nuumau, ona o le tele o ona fualaau ʼaina."
                },
                {
                    "number": 7,
                    "text": "Ma sa oo, ina ua mavae ona i ai o aʼu, o Nifae, i le laueleele o Nuumau, mo le va o aso e tele, sa oo mai le siufofoga o le Alii ia te aʼu, ua fetalai mai: Tulai ia, ma ia e alu aʼe i le mauga. Ma sa oo ina ou tulai ma alu aʼe i luga i le mauga, ma tagi atu i le Alii."
                },
                {
                    "number": 8,
                    "text": "Ma sa oo ina fetalai mai le Alii ia te aʼu, fai mai: Ia e fausia se vaa, e tusa ma le ala o le a ou faaali atu ia te oe, ina ia mafai ona Ou ave o ou tagata i tala atu o nei vai."
                },
                {
                    "number": 9,
                    "text": "Ma sa ou fai atu: Le Alii e, o fea ou te alu i ai e mafai ona ou maua mai ai le ʼoa e faaliusuavai, ina ia mafai ona ou faia mai ai ni meafaigaluega e fau ai le vaa e tusa ai ma le ala ua e faaali mai ia te aʼu?"
                },
                {
                    "number": 10,
                    "text": "Ma sa oo ina taʼu mai e le Alii ia te aʼu le mea ou te alu i ai e maua ai le ʼoa, ina ia mafai ona ou faia ai o ni meafaigaluega."
                },
                {
                    "number": 11,
                    "text": "Ma sa oo ina fai e aʼu, o Nifae, se tapili i paʼu o manu, e tapili ai le afi; ma ina ua uma ona ou faia o se tapili, ina ia ou maua se mea e tapili ai le afi, sa ou faafetoʼaia ni maa se lua ina ia mafai ona ou faia ai se afi."
                },
                {
                    "number": 12,
                    "text": "Ona sa lei tuu maia e le Alii e oo mai i le taimi lea, ia matou faia ni afi e tele, aʼo matou malaga i le vao; ona sa fetalai mai o ia: O le a Ou faia au meaai ia suamalie, ina ia outou lē faavelaina;"
                },
                {
                    "number": 13,
                    "text": "Ma o le a avea foi Aʼu ma o outou sulu i le vao; ma o le a Ou saunia le ala i o outou luma, e tusa ma tou tausiga o aʼu poloaiga; o le mea lea, afai tou te tausia aʼu poloaiga, o le a taitaia outou agai i le laueleele na folafolaina; ma o le a outou iloa ai o aʼu lava ua taitaia outou."
                },
                {
                    "number": 14,
                    "text": "Ioe, ma sa fetalai mai foi le Alii: A mavae ona outou taunuu i le laueleele na folafolaina, o le a outou iloa o Aʼu, o le Alii, o le Atua; ma o Aʼu o le Alii, na laveaʼia outou mai le faafanoga; ioe, ma o Aʼu na aumaia outou i fafo o le laueleele o Ierusalema."
                },
                {
                    "number": 15,
                    "text": "O le mea lea, o aʼu, o Nifae, sa ou taumafai ai e tausi poloaiga a le Alii, ma sa ou apoapoai atu i oʼu uso ia faamaoni ma filiga."
                },
                {
                    "number": 16,
                    "text": "Ma sa oo ina ou faia ni meafaigaluega mai ʼoa na ou faaliusuavaia mai le papa."
                },
                {
                    "number": 17,
                    "text": "Ma ina ua vaai mai oʼu uso o le a ou fauina se vaa, sa amata ona laua muimui faasaga mai ia te aʼu, fai mai: O lo tatou uso o se vale, ona ua ia manatu e mafai ona ia fauina se vaa; ioe, ma ua manatu foi o ia e mafai ona ia sopoia nei vai e tele."
                },
                {
                    "number": 18,
                    "text": "Ma sa faapea ona tomumumu oʼu uso ia te aʼu, ma sa mananao ia laua lē galulue, ona sa laua lē talitonu e mafai ona ou fauina se vaa; pe la te fia talitonu foi sa faatonuina ai aʼu e le Alii."
                },
                {
                    "number": 19,
                    "text": "Ma o lenei sa oo, o aʼu, o Nifae, sa ou faanoanoa tele ona o le maaa o o laua loto; ma o lenei, ina ua laua vaai mai ua amata ona ou faanoanoa sa laua fiafia i o laua loto, sa oo ina laua olioli i oʼu luga, fai mai: Sa matou iloa lava e lē mafai ona e fauina se vaa, ona ua matou iloa ua leai se faautaga o ia te oe; o le mea lea, e lē mafai ai ona e faia o se galuega tele faapena."
                },
                {
                    "number": 20,
                    "text": "Ma ua pei oe o lo tatou tamā, ua taitai ese e mafaufauga valea o lona loto; ioe, ua ia taitai ese i tatou i fafo o le laueleele o Ierusalema, ma ua tatou feoaʼi ai i le vao i nei tausaga e tele; ma galulue o tatou fafine, aʼo mamafa i latou i fanau; ma ua latou fanauina fanau i le vao ma mafatia i mea uma, vagana ai le oti; ma sa sili ona lelei pe ana latou feoti ae latou te lei o ese mai i fafo o Ierusalema nai lo le mafatia i nei puapuaga."
                },
                {
                    "number": 21,
                    "text": "Faauta, ua tatou mafatia i le vao i nei tausaga e tele, o se taimi lea po o tatou olioli ai ia tatou mea ua maua ma le laueleele o lo tatou tofi; ioe, ma po o tatou fiafia."
                },
                {
                    "number": 22,
                    "text": "Ma ua matou iloa o tagata sa i le laueleele o Ierusalema o ni tagata amiotonu; ona sa latou tausia tulafono ma faamasinoga a le Alii, ma ana poloaiga uma, e tusa ma le tulafono a Mose; o le mea lea, ua matou iloa ai o i latou o ni tagata amiotonu; ma ua faamasino lo tatou tamā ia te i latou, ma ua ia taitai ese i tatou ona ua tatou faalogologo i ana upu; ioe, ma ua faapei lo tatou uso o ia. Ma sa faapea le ituaiga o gagana sa muimui ma tomumumu ai oʼu uso faasaga mai ia te i maʼua."
                },
                {
                    "number": 23,
                    "text": "Ma sa oo ina tautala atu aʼu o Nifae, ia te i laua, ua fai atu: Tou te talitonu ea e taitai ese i fafo o tatou tamā, o e o le fanauga a Isaraelu, mai lima o tagata Aikupito, pe a na latou lē faalogologo i fetalaiga a le Alii?"
                },
                {
                    "number": 24,
                    "text": "Ioe, tou te manatu ea e mafai ona taitai ese i latou i fafo mai le nofopologa, pe a na lē poloaiina Mose e le Alii e tatau ona ia taitai ese i latou i fafo mai le nofopologa?"
                },
                {
                    "number": 25,
                    "text": "O lenei ua outou iloa sa i ai le fanauga a Isaraelu i le pologa; ma ua outou iloa foi sa faafafa ia te i latou galuega, sa faigata ona tauaveina; o le mea lea, ua outou iloa sa tatau ona avea ma mea lelei mo i latou, le tatau ai ona aumai o i latou i fafo mai le nofopologa."
                },
                {
                    "number": 26,
                    "text": "O lenei ua outou iloa sa poloaiina Mose e le Alii e faia lena galuega tele; ma ua outou iloa o lana upu, na vaelua ai vai o le Sami Ulaula i lea itu ma lea itu, ma latou ui atu ai i luga o le eleele matutu."
                },
                {
                    "number": 27,
                    "text": "Ae ua outou iloa sa malelemo i le Sami Ulaula tagata Aikupito, o e o ʼau a Farao."
                },
                {
                    "number": 28,
                    "text": "Ma ua outou iloa foi sa fafaga i latou i le manai i le vao."
                },
                {
                    "number": 29,
                    "text": "Ioe, ma ua outou iloa foi sa ta e Mose le papa e ala i lana upu, e tusa ma le mana o le Atua sa ia te ia, ma sau ai le vai, ina ia mafai ona faamalilie ai e le fanauga a Isaraelu lo latou fia feinu."
                },
                {
                    "number": 30,
                    "text": "Ma e ui lava ina sa taitaia i latou i le muaʼau o le Alii lo latou Atua, lo latou Togiola, i o latou luma, ma taitai i latou i le ao ma tuu mai le malamalama ia te i latou i le po, ma faia mo i latou mea uma sa tatau ai mo se tagata ona ia maua, sa latou faamaaa o latou loto ma faatauaso o latou mafaufau, ma faifai faasaga ia Mose ma faasaga i le Atua moni ma soifua."
                },
                {
                    "number": 31,
                    "text": "Ma sa oo ina faaumatia i latou e ia e tusa ma lana afioga; ma sa ia taitaia i latou e tusa ma lana afioga; ma sa ia faia mea uma mo i latou e tusa ma lana afioga; ma sa leai se mea e tasi na faia vagana ai na faia i lana afioga."
                },
                {
                    "number": 32,
                    "text": "Ma ina ua mavae ona latou sopoia o le vaitafe o Ioritana sa faia e ia ia latou malolosi tele i le tutulieseina i fafo o fanau o le laueleele, ioe, i le faataapeapeina o i latou i le faafanoga."
                },
                {
                    "number": 33,
                    "text": "Ma o lenei, tou te manatu ea o fanau o lenei laueleele, o e sa i le laueleele o le folafolaga, o e na tutuli ese i fafo e o tatou tamā, pe tou te manatu ea sa amiotonu i latou? Faauta, ou te fai atu ia te outou, E leai."
                },
                {
                    "number": 34,
                    "text": "Tou te manatu ea e sili atu ona lelei o tatou tamā nai lo i latou pe a na latou amiotonu? ʼOu te fai atu ia te outou, E leai."
                },
                {
                    "number": 35,
                    "text": "Faauta, ua tasi tagata uma i le finagalo o le Alii; o lē ua amiotonu ua faapitoa e le Atua. Ae faauta, sa teena e ia tagata afioga uma a le Atua, ma sa matua i latou i le agasala; ma sa i ai i o latou luga le atoatoa o le toasa o le Atua; ma sa fetuu e le Alii le laueleele e faasaga ia te i latou, ma faamanuiaina mo o tatou tamā; ioe, sa fetuu e ia e faasaga ia te i latou mo lo latou faafanoga, ma sa faamanuia e ia mo o tatou tamā i lo latou mauaina o le pule i luga o lea laueleele."
                },
                {
                    "number": 36,
                    "text": "Faauta, ua foafoa e le Alii le lalolagi ina ia ʼainā; ma ua ia foafoaina ana fanau ina ia latou mauaina."
                },
                {
                    "number": 37,
                    "text": "Ma e faatu mai e ia se atunuu amiotonu, ma faaumatia atunuu o e ua amioleaga."
                },
                {
                    "number": 38,
                    "text": "Ma e taitai ese atu e ia e amiotonu i laueleele peleina, ma o e amioleaga e faaumatia e ia, ma fetuu le laueleele ia te i latou ona o i latou."
                },
                {
                    "number": 39,
                    "text": "Ua pule maualuga o ia i le lagi, ona o lona nofoalii lea, ma o le lalolagi lenei o lona tuugaaao."
                },
                {
                    "number": 40,
                    "text": "Ma e alofa o ia ia te i latou o e e mananao e avea o ia ma o latou Atua. Faauta, sa alofa o ia i o tatou tamā, ma sa osifeagaiga o ia ma i latou, ioe, o Aperaamo lava, Isaako, ma Iakopo; ma sa manatua e ia feagaiga na ia faia; o le mea lea, na aumai ai e ia i latou i fafo mai le laueleele o Aikupito."
                },
                {
                    "number": 41,
                    "text": "Ma sa faasaʼosaʼoina e ia i latou i le vao i lona tootoo; ona sa latou faamaaa o latou loto, e pei lava o outou; ma sa faasaʼosaʼoina i latou e le Alii ona o lo latou amioletonu. Sa auina mai e ia ia i latou gata lele mumū; ma ina ua mavae ona utia o i latou sa saunia e ia se ala e mafai ai ona faamaloloina i latou; ma o le galuega sa ia te i latou e fai, o le vaai lea; ma ona o le faatauvaa o le ala, po o lona faigofie tele, sa i ai le toatele o e na fano."
                },
                {
                    "number": 42,
                    "text": "Ma sa latou faamaaa o latou loto mai lea taimi i lea taimi, ma sa latou faifai faasaga ia Mose, ma faasaga foi i le Atua; e ui i lea, ua outou iloa sa taitai atu i latou i luma e lona mana lē mafaatusalia i le laueleele o le folafolaga."
                },
                {
                    "number": 43,
                    "text": "Ma o lenei, e ui i nei mea uma, ua oo mai le taimi ua avea ai i latou ma e amioleaga, ioe, ua toeitiiti matutua i le agasala; ma ou te lē iloa ae atonu ua lata ona faaumatia o i latou i le aso nei; ona ua ou iloa e oo moni mai lava le aso e faaumatia ai i latou, vagana ai nao se toaitiiti, o e o le a taitai ese atu i le faatagataotauaina."
                },
                {
                    "number": 44,
                    "text": "O le mea lea, na poloaiina ai e le Alii loʼu tamā e tatau ona alu ese atu o ia i le vao; ma sa saili foi tagata Iutaia e aveese lona ola; ioe, sa oulua saili foi e aveese lona ola; o le mea lea, o oulua o ni tagata fasioti tagata i o oulua loto ma ua pei oulua o i latou."
                },
                {
                    "number": 45,
                    "text": "Ua vave ona oulua fai o le amioletonu ae gese ona oulua manatua o le Alii lo oulua Atua. Ua oulua vaai i se agelu, ma sa fetalai mai o ia ia te oulua; ioe, sa oulua faalogo i lona siufofoga mai lea taimi i lea taimi; ma sa fetalai mai foi o ia ia te oulua i se leo filemu itiiti, peitai ua oulua teʼa atu ma le toe lagonaina, na oulua lē mafafai ai ona lagona ana fetalaiga; o le mea lea, na fetalai mai ai o ia ia te oulua e pei o le leo o le faititili, lea na mafua ona luluina ai o le eleele e pei a vaeluaina."
                },
                {
                    "number": 46,
                    "text": "Ma ua oulua iloa foi e mafai e ala i le mana o lana fetalaiga mamana aoao ona faia e ia ia mavae atu le lalolagi; ioe, ma ua oulua iloa e mafai i lana fetalaiga ona ia faia o mea gaoā ia laugatasi, ma mea laugatasi ia vetevete. O lea, la, aisea ea, ua mafai ai ona oulua maaa tele faapea i o oulua loto?"
                },
                {
                    "number": 47,
                    "text": "Faauta, ua saeia loʼu agaga i le mafatia ona o oulua, ma ua tiga loʼu loto; ou te fefe neʼi lafoai ese oulua e faavavau. Faauta, ua tumu aʼu i le Agaga o le Atua, ua oo ina leai se malosi i loʼu tino."
                },
                {
                    "number": 48,
                    "text": "Ma o lenei, sa oo ina ua uma ona ou tautala atu o ia upu sa laua feitai mai ia te aʼu, ma mananao e lafo aʼu i le loloto o le sami; ma aʼo laua o mai i luma e fetagofi mai o laua lima ia te aʼu sa ou tautala atu ia te i laua, ua ou fai atu: I le suafa o le Atua Malosi Aoao, ou te faatonu atu ia te oulua ia aua lua te paʼi mai ia te aʼu, ona ua tumu aʼu i le mana o le Atua, e oo lava i le faaumatiaina o loʼu tino; ma ai se tasi e paʼi mai ona lima ia te aʼu o le a mamae e pei lava o se utuutu mago; ma o le a tusa o ia o se meanoa i luma o le mana o le Atua, ona o le a taia o ia e le Atua."
                },
                {
                    "number": 49,
                    "text": "Ma sa oo ina fai atu aʼu o Nifae, ia te i laua e lē tatau ona laua toe muimui e faasaga i lo laua tamā; pe tatau foi ona laua taofi mai ia te aʼu lo laua galulue, ona ua poloaiina aʼu e le Atua ia ou fausia se vaa."
                },
                {
                    "number": 50,
                    "text": "Ma sa ou fai atu ia te i laua: Afai na poloaiina aʼu e le Atua ou te faia mea uma, e mafai ona ou faia. Afai na te poloaiina aʼu ia ou fai atu i lenei vai, ia eleele oe, e eleele lava; ma afai ou te fai atu ai, o le a faia lava."
                },
                {
                    "number": 51,
                    "text": "Ma o lenei, afai ua i ai i le Alii se mana tele faapea, ma e tele vavega ua faia e ia i totonu o le fanauga a tagata, e faapefea la ona lē mafai ona ia aʼoaʼoina o aʼu, ia ʼou fausia se vaa?"
                },
                {
                    "number": 52,
                    "text": "Ma sa oo o aʼu, o Nifae, sa tele mea sa ou fai atu ai i oʼu uso, sa oo ina laua maasiasi, ma lē mafafai ona finau faasaga mai ia te aʼu; pe na totoa e fetagofi mai o laua lima ia te aʼu pe paʼi mai ia te aʼu i o laua tamatamailima, mo le va o aso e tele. O lenei sa fefefe i laua e fai lenei mea neʼi o laua mamae i oʼu luma, ona o le malosi tele o le Agaga o le Atua; ma sa faapea ona galue i luga o i laua."
                },
                {
                    "number": 53,
                    "text": "Ma sa oo ina fetalai mai le Alii ia te aʼu: Ia toe faaloaloa atu lou lima i ou uso, ma o le a laua lē mamae ai i ou luma, ae o le a Ou faateia i laua, ua fetalai mai ai le Alii, ma o le a Ou faia lenei mea, ina ia iloa ai o Aʼu o le Alii o lo laua Atua lea."
                },
                {
                    "number": 54,
                    "text": "Ma sa oo ina ou faaloaloa atu loʼu lima i oʼu uso, ma sa lei mamae i laua ai i oʼu luma, ae sa luluina i laua e le Alii, e tusa lava ma le fetalaiga na fetalai mai ai o ia."
                },
                {
                    "number": 55,
                    "text": "Ma o lenei, sa fai mai i laua: Ua ma iloa ma le mautinoa ua faatasi le Alii ma oe, ona ua ma iloa o le mana o le Alii na luluina i maua. Ma sa la faapauu i lalo i oʼu luma, ma fai o le a ifo mai ia te aʼu, peitai sa ou lē tuua i laua, ua ou fai atu: O aʼu o lo oulua uso, ioe, o lo oulua lava uso laitiiti; o le mea lea, ifo atu i le Alii lo oulua Atua, ma ava i lo oulua tamā ma lo oulua tinā, ina ia faalevaleva ai o oulua aso i le laueleele o le a foaiina mai e le Alii lo oulua Atua ia te oulua."
                }
            ]
        },
        "/study/scriptures/bofm/1-ne/18": {
            "uri": "/study/scriptures/bofm/1-ne/18",
            "title": "1 Nifae 18",
            "data_type": "chapter",
            "chapter_name": "Mataupu 18",
            "chapter_summary": [
                "Ua uma le vaa—Ua taʼu mai le fananau mai o Iakopo ma Iosefa—Ua folau atu le malaga i le laueleele na folafolaina—Ua auai atalii o Isamaeli ma a latou ava i fiafiaga ma fouvalega—Ua noatia Nifae, ma ua toe tafea i tua le vaa i le afa malosi—Ua tatala Nifae, ma ua taofia le afa i lana tatalo—Ua taunuu le nuu i le laueleele na folafolaina. E tusa o le 591–589 T.L.M."
            ],
            "verses": [
                {
                    "number": 1,
                    "text": "Ma sa oo ina laua ifo atu i le Alii, ma o atu faatasi ma aʼu; ma sa matou ta laau i gaosiga uiga ese. Ma sa faaali mai e le Alii ia te aʼu i lea taimi ma lea taimi le ala e tatau ona ou ta ai laau o le vaa."
                },
                {
                    "number": 2,
                    "text": "O lenei, o aʼu o Nifae, sa ou lē taina laau i le ala sa aʼoaʼoina e tagata, pe sa ou fauina le vaa i ala a tagata; ae sa ou fauina i le ala na faaali mai e le Alii ia te aʼu; o le mea lea, sa lei tusa ai ma le ala a tagata."
                },
                {
                    "number": 3,
                    "text": "Ma o aʼu, o Nifae, sa ou alu soo i le mauga, ma sa ou tatalo soo atu i le Alii; o le mea lea na faaali mai ai e le Alii ia te aʼu mea tetele."
                },
                {
                    "number": 4,
                    "text": "Ma sa oo ina ua uma ona ou faia o le vaa, e tusa ma le afioga a le Alii, sa vaai oʼu uso ua lelei, ma o lona gaosiga sa matua lelei lava; o le mea lea, sa laua toe faamaualalalo ai i laua lava i luma o le Alii."
                },
                {
                    "number": 5,
                    "text": "Ma sa oo ina oo mai le siufofoga o le Alii i loʼu tamā, ia matou tutulai ma o ifo i lalo i totonu o le vaa."
                },
                {
                    "number": 6,
                    "text": "Ma sa oo i le aso na sosoo ai, ina ua uma ona matou saunia o mea uma, o fualaau ʼaina e tele ma aano o manu mai le vao, ma le meli e tele, ma tapenapenaga e tusa ma mea na poloaiina ai i matou e le Alii, sa matou o ifo i lalo i le vaa, ma a matou uta uma ma a matou fatu, ma mea uma na matou aumai faatasi ma i matou, e taitasi le tagata e tusa ma ona tausaga; o le mea lea, sa matou o ifo uma i lalo i totonu o le vaa, faatasi ma a matou ava ma a matou fanau."
                },
                {
                    "number": 7,
                    "text": "Ma o lenei, sa fanaua e loʼu tamā i le vao ni atalii e toalua; o le matua sa faaigoa o Iakopo aʼo le itiiti o Iosefa."
                },
                {
                    "number": 8,
                    "text": "Ma sa oo ina ua uma ona matou o ifo uma i lalo i totonu o le vaa, ma ua ave faatasi ma i matou a matou tapenapenaga ma mea sa poloaiina ai i matou, sa matou tuuvaa atu loa i le sami ma tulei atu i luma o le matagi agai i le laueleele na folafolaina."
                },
                {
                    "number": 9,
                    "text": "Ma ina ua mavae ona tuleia o i matou i luma o le matagi mo le va o aso e tele, faauta, sa amata e oʼu uso ma atalii o Isamaeli ma a latou ava foi ona faafiafia i latou lava, sa oo ina amata ona latou sisiva, ma pepese, ma tautatala ma le lē migao tele, ioe, sa oo lava ina galo ia te i latou le mana na aumai ai i latou iina; ioe, sa faaosofia lava i latou i luga i le lē migao tele."
                },
                {
                    "number": 10,
                    "text": "Ma o aʼu, o Nifae, sa amata ona ou mataʼu tele neʼi toatamai le Alii ia te i matou, ma taia ai i matou ona o lo matou amioletonu, ma tofatumoanaina ai i matou i le loloto o le sami; o le mea lea, o aʼu, o Nifae, sa amata ona ou tautala atu ia te i latou ma le faamamalu tele; ae faauta sa latou feitai mai ia te aʼu, fai mai: Matou te lē mananao ia avea lo ma uso laitiiti o se pule ia i matou."
                },
                {
                    "number": 11,
                    "text": "Ma sa oo ina ave aʼu e Lamana ma Lemuelu ma saisai aʼu i maea, ma sa la faia ia te aʼu ma le saua tele; e ui i lea, sa tuu lava e le Alii ina ia mafai ona ia faaali mai ai lona mana, e faataunuu ai lana fetalaiga na ia fetalai mai e uiga i e amioleaga."
                },
                {
                    "number": 12,
                    "text": "Ma sa oo ina ua uma ona laua noatia o aʼu seia lē mafai ona ou gaoioi, o le tapasa, lea sa saunia e le Alii, ua le ola."
                },
                {
                    "number": 13,
                    "text": "O le mea lea, sa latou le iloa ai le mea e uli i ai le vaa, sa oo ina oso mai se timuga tele, ioe, o se afa tele lava ma mataʼutia, ma sa toe tuleia ai i matou i tua i luga o le vasa i le va o aso e tolu; ma sa amata ona latou matataʼu tele neʼi o latou malelemo i le sami; e ui i lea sa latou le tatalaina lava aʼu."
                },
                {
                    "number": 14,
                    "text": "Ma i le aso lona fa, lea na toe tuleia ai i matou i tua, sa amata ona matua faateteleina o le afa."
                },
                {
                    "number": 15,
                    "text": "Ma sa oo ina toetoe a tofatumoanaina i matou i le loloto o le sami. Ma ina ua mavae ona toe tuleia o i matou i tua i luga o le vasa mo le va o aso e fa, sa amata ona vaai oʼu uso ua i luga o i latou faamasinoga a le Atua, ma o le a latou fano vagana ai ua latou salamo ia latou amioletonu; o le mea lea, na la o mai ai ia te aʼu, ma tatala fusi sa i luga o oʼu tapulima, ma faauta, sa fulafula tetele lava; ma sa fulafula tetele foi oʼu tapuvae, ma sa matua tiga tele lava."
                },
                {
                    "number": 16,
                    "text": "E ui i lea, sa ou tepa taulai aʼe i loʼu Atua, ma sa ou viia o ia i le aso atoa; ma sa ou lē muimui e faasaga i le Alii ona o oʼu puapuaga."
                },
                {
                    "number": 17,
                    "text": "O lenei o loʼu tamā o Liae, sa tele mea sa ia fai atu ia te i laua, ma i atalii foi o Isamaeli; peitai, faauta, sa laua manava mai faamataʼuga e tele e faasaga i soo se tasi e tautala atu mo aʼu; ma o oʼu matua, ona sa mafatia i le tele o o laua tausaga, ma ona sa mafatia foi i le faanoanoa tele ona o a laua fanau, sa ave ifo i laua i lalo, ioe, i luga lava o o laua tofaga-gasegase."
                },
                {
                    "number": 18,
                    "text": "Ona o lo laua faavauvau ma le faanoanoa tele, ma le amioletonu o oʼu uso, sa toetoe ina aumai i laua e aveina atu i lea lava taimi e fetaiaʼi ma lo laua Atua; ioe, sa toetoe ina ave ifo i lalo o laua lauulu sinasina e faataooto maualalalo i le eleele; ioe, sa toetoe lava foi a lafoina i laua ma le faanoanoa i totonu o se tuugamau vai."
                },
                {
                    "number": 19,
                    "text": "Ma o Iakopo ma Iosefa foi, ona sa laiti, ma ona sa laua mananaomia se tausiga tele, sa faanoanoa i puapuaga o lo laua tinā; ma o laʼu ava foi ma ona loimata ma ana talosaga, ma laʼu fanau foi, sa le faamaluluina ai lava loto o oʼu uso ina ia la tatalaina aʼu."
                },
                {
                    "number": 20,
                    "text": "Ma sa leai se mea vagana ai le mana o le Atua, lea sa faamataʼuina ai i laua i le faafanoga, sa mafai ona faamaluluina ai o laua loto; o le mea lea, ina ua laua vaai ua tauau ina tofatumoanaina i latou i le loloto o le sami, sa la salamo ai i le mea na laua faia, sa oo ina laua tatalaina aʼu."
                },
                {
                    "number": 21,
                    "text": "Ma sa oo ina ua uma ona laua tatalaina o aʼu, faauta, sa ou ave le tapasa, ma sa ola e pei ona ou manao i ai. Ma sa oo ina ou tatalo atu i le Alii; ma ina ua uma ona ou tatalo atu sa uma le matagi, ma sa uma timuga, ma sa oo mai se malū tele."
                },
                {
                    "number": 22,
                    "text": "Ma sa oo o aʼu, o Nifae, sa ou tautaia le vaa, sa oo ina matou toe folau atu agai i le laueleele na folafolaina."
                },
                {
                    "number": 23,
                    "text": "Ma sa oo ina ua mavae ona matou folau mo le va o aso e tele, sa matou taunuu i le laueleele na folafolaina; ma sa matou o atu i luga o le laueleele, ma faatutu o matou faleie; ma sa matou taʼua, o le laueleele na folafolaina."
                },
                {
                    "number": 24,
                    "text": "Ma sa oo ina amata ona matou galueaiina le eleele, ma amata ona matou toto fatu; ioe, sa matou tuuina i le eleele a matou fatu uma, ia sa matou aumai mai le laueleele o Ierusalema. Ma sa oo ina tutupu tetele i latou; o le mea lea, sa faamanuiaina ai i matou i le mau tele."
                },
                {
                    "number": 25,
                    "text": "Ma sa oo ina matou maua i luga o le laueleele o le folafolaga, aʼo matou malaga i le vao, sa i ai i le vao ituaiga o manu eseese, o le povi fafine ma le povi poa, ma le asini ma le solofanua, o le ʼoti ma le ʼoti vao, ma ituaiga uma o manu aivao, ia sa i ai mo le faaaogaina e tagata. Ma sa matou maua ituaiga uma o ʼoa, o le auro, ma le ario, ma le apamemea."
                }
            ]
        },
        "/study/scriptures/bofm/1-ne/19": {
            "uri": "/study/scriptures/bofm/1-ne/19",
            "title": "1 Nifae 19",
            "data_type": "chapter",
            "chapter_name": "Mataupu 19",
            "chapter_summary": [
                "Ua fai e Nifae ni papatusi mai ʼoa ma faamaumau le talafaasolopito o ona tagata—O le a afio mai le Atua o Isaraelu i le ono selau tausaga mai le taimi na tuʼua ai e Liae Ierusalema—Ua faamatala mai e Nifae e uiga i Ona mafatiaga ma Lona faasatauroga—O le a inosia ma faataapeapeina tagata Iutaia e oo i aso e gata ai, i le na taimi latou te toe foi mai ai i le Alii. E tusa o le 588–570 T.L.M."
            ],
            "verses": [
                {
                    "number": 1,
                    "text": "Ma sa oo ina poloaiina aʼu e le Alii, o le mea lea na ou faia ai papatusi mai le ʼoa ina ia mafai ona ou togitogia ai i luga o i latou le talafaamaumau o oʼu tagata. Ma o luga o papatusi na ou faia ua ou togitogia ai le talafaamaumau a loʼu tamā, ma a matou malaga foi i le vao, ma valoaga a loʼu tamā; ma o le tele foi o aʼu lava valoaga ua ou togitogia i luga o i latou."
                },
                {
                    "number": 2,
                    "text": "Ma sa ou le iloa i le taimi na ou faia ai ia papatusi o le a poloaiina aʼu e le Alii ia faia papatusi nei; o le mea lea, o le talafaamaumau a loʼu tamā, ma le gafa o ona tamā, ma le vaega tele o a matou taualumaga i le vao, ua togitogia i luga o papatusi muamua ia sa ou tautala atu ai; o le mea lea, o mea na tutupu ae ou te lei faia papatusi nei, o le mea moni lava, ua faapitoa ona taʼua i luga o papatusi muamua."
                },
                {
                    "number": 3,
                    "text": "Ma ina ua uma ona ou faia o papatusi nei e ala i le poloaiga, o aʼu o Nifae, sa ou maua se poloaiga e faapea o le auaunaga ma valoaga, o vaega silisili ona manino ma pele o i latou, e tatau ona tusia i luga o papatusi nei; ma o mea ua tusia e tatau ona tausia mo le aoaoga o oʼu tagata, o e o le a latou mauaina le laueleele, ma mo isi foi faamoemoega poto, o faamoemoega ia ua silafia e le Alii."
                },
                {
                    "number": 4,
                    "text": "O le mea lea, o aʼu o Nifae, na ou faia ai se talafaamaumau i luga o isi papatusi, ia ua tuuina atu ai se tala, po o ia ua tuuina atu ai se tala tele atu o taua ma finauga ma faafanoga o oʼu tagata. Ma ua ou faia lenei mea, ma poloaiina oʼu tagata i le mea e tatau ona latou faia pe a mavae ona ou alu; ma ia tuulima faasolo atu i lalo nei papatusi mai le tasi tupulaga i le tasi, pe mai le isi perofeta i le isi, seia toe maua ni isi poloaiga mai i le Alii."
                },
                {
                    "number": 5,
                    "text": "Ma o se tala o loʼu faia o papatusi nei o le a tuu atu i se taimi o mulimuli mai; ma faauta, ona ou faaauau ai lea ona faia e tusa ai ma le mea ua ou tautala atu ai; ma ua ou faia lenei mea ina ia mafai ona tausia o mea silisili ona paia mo le malamalama o oʼu tagata."
                },
                {
                    "number": 6,
                    "text": "E ui i lea, ou te lē tusia se mea i luga o papatusi vagana ai o se mea ua ou manatu ua paia. Ma o lenei, afai ua ou sese, sa sese foi i latou anamua; e le faapea ou te sisiʼo ai ia te aʼu lava ia ona o isi tagata, ae ona o le vaivai ua ia te aʼu, e tusa ma la le tino, ou te sisiʼo ai ia te aʼu lava ia."
                },
                {
                    "number": 7,
                    "text": "Ona o mea ua manatu ni isi tagata ua taua tele, i la le tino ma la le agaga, ua tuu faameanoa e isi ma soli i lalo o o latou vae. Ioe, e oo i le Atua lava o Isaraelu e soli i lalo e tagata i o latou vae; ua ou fai atu, e soli i lalo i o latou vae ae ou te fai atu i ni isi upu—latou te tuu ese o ia o se meanoa, ma lē faalogologo i le siufofoga o ana fautuaga."
                },
                {
                    "number": 8,
                    "text": "Ma faauta, e afio mai o ia, e tusa ma fetalaiga a le agelu, i le ono selau tausaga mai le taimi na tuua ai e loʼu tamā Ierusalema."
                },
                {
                    "number": 9,
                    "text": "Ma o le lalolagi, ona o lo latou amioletonu, o le a faamasino ia te ia o se meanoa; o le mea lea latou te sasa ai ia te ia, ae tuu atu e ia i ai; ma latou taia o ia, ae tuu atu e ia i ai. Ioe, latou te tuufeanu ia te ia, ae tuu atu e ia i ai, ona o lona agalelei alofa ma lona tali-tiga i le fanauga a tagata."
                },
                {
                    "number": 10,
                    "text": "Ma o le Atua o o tatou tamā, o e na taitai ese i fafo mai Aikupito, i fafo mai le nofopologa, ma sa faasaoina foi e ia i le vao, ioe, o le Atua o Aperaamo, ma Isaako, ma le Atua o Iakopo, e tuu atu e ia o ia lava, e tusa ma fetalaiga a le agelu, e pei o se tagata, i lima o e amioleaga, ia sii aʼe i luga, e tusa ma upu a Senoka, ma ia faasatauroina, e tusa ma upu a Neuma, ma ia tanumia i se tuugamau, e tusa ma upu a Senosa, ia na fetalaia e ia e uiga i aso e tolu o le pogisa, ia o le a avea o se faailoga o lona maliu ia te i latou o e o le a ʼainā motu o le sami, ua faapitoa lava ona tuuina mai ia te i latou o e o le aiga o Isaraelu."
                },
                {
                    "number": 11,
                    "text": "Ona ua faapea ona fetalai mai o le perofeta: O le a mautinoa lava ona asiasi mai o le Alii le Atua i le aiga uma o Isaraelu i lena aso, o ni isi i lona siufofoga, ona o lo latou amiotonu, mo lo latou olioli tele ma olataga, aʼo isi i faititili ma uila o lona mana, i afa, i le afi, ma le asu, ma le puao o le pogisa, ma i le veteina o le eleele, ma i mauga o le a aveina aʼe i luga."
                },
                {
                    "number": 12,
                    "text": "Ma o nei mea uma o le a mautinoa lava ona oo mai, ua fai mai ai le perofeta o Senosa. Ma o papa o le eleele o le a mavaevae; ma ona o le oi o le eleele, e toatele tupu o motu o le sami o le a galue i ai i luga le Agaga o le Atua, e alalaga: Ua mafatia le Atua o le natura."
                },
                {
                    "number": 13,
                    "text": "Ma o i latou o e o i Ierusalema, ua fetalai mai le perofeta, o le a sasaina i latou e tagata uma, ona ua latou faasatauroina le Atua o Isaraelu, ma liliu ese o latou loto, ma teena faailoga ma mea ofoofogia, ma le mana ma le mamalu o le Atua o Isaraelu."
                },
                {
                    "number": 14,
                    "text": "Ma ona latou te liliu ese o latou loto, ua fetalai mai ai le perofeta, ma inosia le Paia e Toatasi o Isaraelu, o le a latou maumausolo i la le tino, ma fano, ma avea ma tauemuga ma upufaifai, ma inosia i totonu o atunuu uma."
                },
                {
                    "number": 15,
                    "text": "E ui i lea, a oo mai lena aso, ua fetalai mai ai le perofeta, latou te lē toe liliu ese ai o latou loto e faasaga i le Paia e Toatasi o Isaraelu, ona manatua ai lea e ia o feagaiga na ia faia i o latou tamā."
                },
                {
                    "number": 16,
                    "text": "Ioe, ona manatua ai lea e ia o motu o le sami; ioe, ma o tagata uma o e o le aiga o Isaraelu, o le a Ou faapotopoto mai, ua fetalai mai ai le Alii, e tusa ma upu a le perofeta o Senosa, mai i itu e fa o le lalolagi."
                },
                {
                    "number": 17,
                    "text": "Ioe, ma o le a vaai le lalolagi uma i le olataga a le Alii, ua fetalai mai ai le perofeta; o atunuu uma, ituaiga, gagana, ma nuu, o le a faamanuiaina."
                },
                {
                    "number": 18,
                    "text": "Ma o aʼu, o Nifae, ua ou tusia nei mea mo oʼu tagata, atonu e mafai ai ona ou faatauanauina o i latou ia latou manatua le Alii lo latou Togiola."
                },
                {
                    "number": 19,
                    "text": "O le mea lea, ou te tautala atu ai i le aiga uma o Isaraelu, pe afai latou te maua nei mea."
                },
                {
                    "number": 20,
                    "text": "Aua faauta, ua ia te aʼu ni lagona malolosi i le agaga, ia ua ou vaivai ai ua oo lava ina vaivai ai oʼu soogaivi uma, mo i latou o e o i Ierusalema; ona a na lē alofa mutimutivale le Alii, e faaali mai ia te aʼu e uiga ia te i latou, e pei lava ona ia faaalia i perofeta anamua, po ua ou fano foi."
                },
                {
                    "number": 21,
                    "text": "Ma sa faaalia moni lava e ia i perofeta anamua mea uma e uiga ia te i latou; ma sa faaalia foi e ia i le toatele e uiga ia te i matou; o le mea lea, ua tatau ai ona matou iloa e uiga ia te i latou ona ua tusia ia mea i luga o papatusi apamemea."
                },
                {
                    "number": 22,
                    "text": "O lenei sa oo ina aoao atu e aʼu o Nifae, nei mea i oʼu uso; ma sa oo ina ou faitau atu ia te i latou mea e tele, sa togitogia i luga o papatusi apamemea, ina ia mafai ona latou iloa e uiga i galuega a le Alii i isi laueleele, i totonu o tagata anamua."
                },
                {
                    "number": 23,
                    "text": "Ma sa ou faitau atu ia te i latou le tele o mea sa tusia i totonu o tusi a Mose; ae ina ia mafai ona ou faatauanau atili atoatoa i latou ia talitonu i le Alii lo latou Togiola, o lea na ou faitau atu ai ia te i latou mea na tusia e le perofeta o Isaia; ona sa ou faatatauina tusitusiga paia uma ia te i matou, ina ia avea ma o matou manuia ma aoaoga."
                },
                {
                    "number": 24,
                    "text": "O le mea lea na ou tautala atu ai ia te i latou, ua ou fai atu: Inā outou faalogo mai ia i upu a le perofeta, outou o e o se toe vaega o le aiga o Isaraelu, o se lala o e ua faʼiesea; inā outou faalogo mai ia i upu a le perofeta, ia ua tusia i le aiga uma o Isaraelu, ma faatatau ia te outou lava, ina ia mafai ona outou maua le faamoemoe e pei o outou uso o e na faʼi ese mai ai outou; ona o le ala lenei ua faapea ona tusi ai le perofeta."
                }
            ]
        },
        "/study/scriptures/bofm/1-ne/20": {
            "uri": "/study/scriptures/bofm/1-ne/20",
            "title": "1 Nifae 20",
            "data_type": "chapter",
            "chapter_name": "Mataupu 20",
            "chapter_summary": [
                "Ua faaali mai e le Alii ona faamoemoega ia Isaraelu—Ua filifilia Isaraelu mai le ogaumu o puapuaga ma ua poloaiina ia alu ese atu mai Papelonia—Faatusatusa ma le Isaia 48. E tusa o le 588–570 T.L.M."
            ],
            "verses": [
                {
                    "number": 1,
                    "text": "Inā faalogo mai ia ma faafofoga mai i le mea lenei, le aiga e o Iakopo, o e ua taʼua i le igoa o Isaraelu, ma ua o mai i fafo nai vai o Iuta, po o mai i fafo o vai o le papatisoga, o e ua tauto i le suafa o le Alii, ma taʼutaʼu atu le Atua o Isaraelu, a ua latou lē tauto i le faamaoni po o le amiotonu."
                },
                {
                    "number": 2,
                    "text": "E ui i lea, ua latou taʼua i latou lava o le aai paia, ae ua latou lē faalagolago i le Atua o Isaraelu, o lē o le Alii o ʼAu; ioe, o le Alii o ʼAu o lona suafa lea."
                },
                {
                    "number": 3,
                    "text": "Faauta, ua Ou tautino atu mea sa i ai muamua mai le amataga; ma sa alu atu ia mea mai loʼu gutu, ma sa Ou faailoa atu i latou. Sa faafuasei ona Ou faailoa atu o i latou."
                },
                {
                    "number": 4,
                    "text": "Ma sa Ou faia lenei mea ona sa Ou iloa ua e finauvale ma o lou ua o se uaua uʼamea, ma o lou muaulu o se apamemea;"
                },
                {
                    "number": 5,
                    "text": "Ma sa Ou taʼu atu lava ia te oe mai le amataga; ae lei oo mai ia mea sa Ou faailoa atu lava i latou ia te oe; ma sa Ou faailoa atu i latou i le fefe neʼi e fai ane: O loʼu tupua na faia i latou, ma o loʼu tupua ta, ma loʼu tupua gaosi na poloaiina i latou."
                },
                {
                    "number": 6,
                    "text": "Sa e vaai ma faalogo i nei mea uma; ma e te lē tauina atu ea i latou? Ma sa Ou faaali atu foi ia te oe mea fou mai le taimi lea, o mea natia lava, ae sa e lē iloaina i latou."
                },
                {
                    "number": 7,
                    "text": "Ua foafoaina nei i latou, ma ua lē mai i le amataga, ae sa taʼu atu lava i latou ia te oe ae lei oo i le aso na e lē faalogo ai ia te i latou, neʼi e fai ane—Faauta sa Ou iloaina i latou."
                },
                {
                    "number": 8,
                    "text": "Ioe, ma sa e lē faalogo lava; ioe, sa e lē iloaina lava; ioe, mai lena taimi sa lē tatalaina lou taliga; ona sa Ou iloa o le a e fai mea faalata tele, ma sa taʼua oe o se solitulafono mai i le manava."
                },
                {
                    "number": 9,
                    "text": "E ui i lea, o le a Ou taofi loʼu ita ona o loʼu igoa, ma ona o loʼu viiga o le a Ou taofi ai aʼu mai ia te oe, ina ia Ou lē vavaeeseina oe."
                },
                {
                    "number": 10,
                    "text": "Aua faauta, ua Ou faamamāina oe, ua Ou filifilia oe mai i le ogaumu o puapuaga."
                },
                {
                    "number": 11,
                    "text": "Ona o aʼu lava, ioe, ona o aʼu lava o le a Ou faia ai lenei mea, ona o le a Ou lē tuua loʼu igoa ia faaeleeleaina, ma o le a Ou lē tuu atu loʼu mamalu i se tasi."
                },
                {
                    "number": 12,
                    "text": "Faalogo mai ia ia te aʼu, Iakopo e, ma Isaraelu laʼu valaaulia, ona o Aʼu o ia; o Aʼu o lē e muamua, ma o Aʼu foi o lē e mulimuli."
                },
                {
                    "number": 13,
                    "text": "O loʼu lima foi na faataotoina faavae o le lalolagi, ma o loʼu lima taumatau na folasia le lagi. Ou te valaau atu ia te i latou ma latou tutu mai i luga faatasi."
                },
                {
                    "number": 14,
                    "text": "Outou uma e, ia outou faapotopoto outou lava, ma faalogo mai; o ai se o i totonu ia te i latou na ia taʼu atu nei mea ia te i latou? Sa alofa le Alii ia te ia; ioe, ma o le a faataunuuina e ia lana fetalaiga na ia taʼu mai e ala mai ia te i latou; ma o le a fai e ia lona finagalo i luga o Papelonia, ma o le a oo mai lona aao i luga o Kaletaia."
                },
                {
                    "number": 15,
                    "text": "O lenei foi, ua fetalai mai le Alii: O Aʼu o le Alii, ioe, ua Ou tautala atu; ioe, ua Ou valaaulia o ia e taʼu atu, ua Ou aumai o ia, ma o le a fai e ia lona ala ia manuia."
                },
                {
                    "number": 16,
                    "text": "Ia outou o mai faalatalata mai ia te aʼu; Ou te lei tautala atu faalilolilo; mai lava i le amataga, mai le taimi sa taʼu atu ai lenei mea sa Ou tautala atu ai; ma o le Alii le Atua, ma lona Agaga, na auina mai aʼu."
                },
                {
                    "number": 17,
                    "text": "Ma ua faapea ona fetalai mai o le Alii, lou Togiola, le Paia e Toatasi o Isaraelu; ua Ou auina atu o ia, le Alii lou Atua o lē na te aoao ia te oe ia e manuia, o lē e taitai ia te oe i le ala e tatau ona e alu ai, na ia faia ia mea."
                },
                {
                    "number": 18,
                    "text": "E, pe a na e faalogo mai i aʼu poloaiga—manū po ua pei lou filemu o se vaitafe, ma pei lou amiotonu o galu o le sami;"
                },
                {
                    "number": 19,
                    "text": "O lau fanau foi po ua pei o le oneone; o fanau foi a lou manava po ua pei o ona iliili; ma po ua lē vavaeesea pe soloiesea foi lona igoa mai i oʼu luma."
                },
                {
                    "number": 20,
                    "text": "Ia outou o ese atu ia mai Papelonia, ia outou sosola ese atu ia mai Kaletaia, ma faatasi ma le leo o pesega ia outou taʼu atu, taʼu atu lenei mea, ia logo atu i tuluiga o le lalolagi; ia outou fai atu: Ua togiolaina e le Alii lana auauna o Iakopo."
                },
                {
                    "number": 21,
                    "text": "Ma sa latou lē fia feinu; sa taitaiina e ia i latou e ala atu i toafa; sa faia e ia ia tafe mai le vai i fafo mai le papa mo i latou; sa vavae foi e ia le papa ma puna mai ai le vai i fafo."
                },
                {
                    "number": 22,
                    "text": "Ma e ui ina sa faia e ia nei mea uma, ma mea tetele atu foi, ua leai se filemu, ua fetalai mai ai le Alii, i e ua amioleaga."
                }
            ]
        },
        "/study/scriptures/bofm/1-ne/21": {
            "uri": "/study/scriptures/bofm/1-ne/21",
            "title": "1 Nifae 21",
            "data_type": "chapter",
            "chapter_name": "Mataupu 21",
            "chapter_summary": [
                "O le a avea le Mesia o se malamalama i Nuuese ma o le a tatala e ia pagota—O le a faapotopotoina ma le mana Isaraelu i aso e gata ai—O le a avea tupu ma o latou tamā tausitama—Faatusatusa i le Isaia 49. E tusa o le 588–570 T.L.M."
            ],
            "verses": [
                {
                    "number": 1,
                    "text": "O lenei foi: Faalogo mai ia, outou e le aiga o Isaraelu, outou uma o e ua faʼiesea ma tutuliesea i fafo ona o le amioleaga o faifeau o loʼu nuu; ioe, outou uma o e ua faʼiesea, o e ua faataapeapeina solo, o e o loʼu nuu, le aiga e o Isaraelu. Faalogo mai ia, ia te aʼu, outou e motu, ma faalogo mai ia outou e tagata mai nuu mamao; na valaauina aʼu e le Alii mai le manava; na ia taʼua loʼu igoa mai le manava o loʼu tinā."
                },
                {
                    "number": 2,
                    "text": "Ma ua faia e ia loʼu gutu e pei o se pelu maʼai; o le paolo o lona aao na natia ai e ia aʼu, ma faia aʼu o se ufanafana ua faaiilaina, ma natia aʼu e ia i lana utu;"
                },
                {
                    "number": 3,
                    "text": "Ma sa fetalai mai ia te aʼu: O laʼu auauna oe, Isaraelu e, o lē o le a faamamaluina ai aʼu."
                },
                {
                    "number": 4,
                    "text": "Ona Ou fai atu lea, ua leai se aoga na Ou galue ai, ua Ou faaalu loʼu malosi mo meanoa ma mea lē aoga; e moni lava ua i ai i le Alii loʼu faamasinoga, ma o laʼu galuega ua i ai i loʼu Atua."
                },
                {
                    "number": 5,
                    "text": "Ma o lenei, ua fetalai mai le Alii—o lē na faia aʼu mai le manava ina ia avea aʼu ma ana auauna, e toe aumai Iakopo ia te ia—e ui ina lei faapotopotoina Isaraelu, ae o le a Ou mamalu i fofoga o le Alii, ma o loʼu Atua o le a avea ma oʼu malosi."
                },
                {
                    "number": 6,
                    "text": "Ma sa fetalai mai o ia: O se mea māmā le avea o oe ma aʼu auauna e faatutulai i luga ituaiga o Iakopo, ma toefuatai faapolopolo o Isaraelu. O le a Ou tuu atu foi oe mo se malamalama i Nuuese, ina ia mafai ona avea oe ma aʼu olataga i tuluiga o le lalolagi."
                },
                {
                    "number": 7,
                    "text": "Ua faapea ona fetalai mai o le Alii, le Togiola o Isaraelu, lana Paia e Toatasi, ia te ia o lē ua itagia e tagata, ia te ia o lē ua inosia e atunuu, i le auauna a e ua pule: O le a vaai tupu ma tutulai, o le a ifo foi aloalii, ona o le Alii o lē ua faamaoni."
                },
                {
                    "number": 8,
                    "text": "Ua faapea ona fetalai mai o le Alii: I se taimi sa tatau ai sa Ou faalogo atu ai ia te oe, motu e o le sami, ma i se aso o le olataga sa Ou fesoasoani atu ai ia te oe; ma o le a Ou faasaoina oe, ma tuu atu ia te oe laʼu auauna mo se feagaiga a le nuu, e faatuina ai le eleele, e fai ia avea ma tofi fanua tuufua;"
                },
                {
                    "number": 9,
                    "text": "Ina ia mafai ona e fai atu i pagota: O atu ia; ia i latou o e o nonofo i le pouliuli: Faaali atu outou lava. O le a latou aai i ala, ma o o latou taaga o le a i ai i mea maualuluga uma."
                },
                {
                    "number": 10,
                    "text": "O le a latou lē fia aai pe fia feinu, pe taia foi i latou i le vevela po o le la; ona o ia o lē ua alofa mutimutivale ia te i latou o le a taitaia i latou, o tafatafa lava o puna o vai o le a taitai atu ai e ia i latou."
                },
                {
                    "number": 11,
                    "text": "Ma o le a Ou faia oʼu mauga uma o se auala, ma o le a faamaualulugaina oʼu ala tele."
                },
                {
                    "number": 12,
                    "text": "Ona oo lea, le aiga e o Isaraelu, faauta, o le a o mai i latou ia mai mea mamao; ma faauta, i latou ia mai matu ma mai sisifo; ma i latou ia mai le laueleele o Sainima."
                },
                {
                    "number": 13,
                    "text": "Ia pepese ia, le lagi e; ma olioli ia, le lalolagi e; ona o le a faamaututuina vae o i latou o e o i sasaʼe; ma alalaga atu i pesega, mauga e, ona o le a lē toe taiaina i latou, ona ua faamafanafanaina e le Alii lona nuu, ma o le a alofa mutimutivale i luga o ona tagata puapuagatia."
                },
                {
                    "number": 14,
                    "text": "Ae faauta, ua fai mai Siona: Ua tuulafoaiina aʼu e le Alii, ma ua faagaloina aʼu e loʼu Alii; peitai o le a faaali mai e ia e leai."
                },
                {
                    "number": 15,
                    "text": "Aua pe mafai ea ona galo i se fafine lana tama o susu, ina ia lē alofa o ia i le tama a lona manava? Ioe, atonu e galo ia te i latou, ae o le a le galo ia te aʼu oe, le aiga e o Isaraelu."
                },
                {
                    "number": 16,
                    "text": "Faauta, ua Ou togitogia oe i luga o alofilima o oʼu lima; o ou pa ua i ai pea i oʼu luma."
                },
                {
                    "number": 17,
                    "text": "O le a faataalise atu au fanau e faasaga i ou tagata faaumatia mai; ma o i latou na faatafunaina oe o le a o ese atu mai ia te oe."
                },
                {
                    "number": 18,
                    "text": "Sii aʼe ia ou mata ma vaavaai solo ma faauta; ua faapotopoto faatasi e i latou uma nei i latou lava, ma o le a latou o mai ia te oe. Ma e pei ona Ou ola, ua fetalai mai ai le Alii, o le a e faaofuina moni oe faatasi ma i latou uma, e pei o se mea teuteu, ma fusi i latou e pei lava o se faatoanofotane."
                },
                {
                    "number": 19,
                    "text": "Ona o ou gaogao ma ou nofoaga tuufua, ma le laueleele o lou faafanoga, o le a lauitiiti tele lava i le taimi nei ona o e o nonofo ai; ma o le a mamao ese i latou na tofatumoanaina oe."
                },
                {
                    "number": 20,
                    "text": "O fanau o e o le a e maua, ina ua mavae ona toesea mai ia te oe fanau muamua, o le a toe fai atu i ou taliga: Ua lauitiiti tele le nofoaga mo aʼu; tuu mai se nofoaga ia te aʼu e mafai ona ou nofo ai."
                },
                {
                    "number": 21,
                    "text": "Ona e fai ifo lea i lou loto: O ai ea na fanauina i latou nei ia te aʼu, talu ai ona ua toesea aʼu fanau mai ia te aʼu, ma ua ou pa, o se pagota, ma ua fesiitai solo i lea mea ma lea mea? Ma o ai ea na ia tausia aʼe i latou nei? Faauta, sa tuʼua aʼu nao aʼu; o i latou nei, sa i fea ea i latou?"
                },
                {
                    "number": 22,
                    "text": "Ua faapea ona fetalai mai o le Alii le Atua: Faauta, o le a Ou sii aʼe loʼu lima i Nuuese, ma faatu laʼu tagavai i le nuu; ma o le a latou aumai ou atalii i o latou lima, ma o ou afafine o le a tauaveina i luga o o latou tauʼau."
                },
                {
                    "number": 23,
                    "text": "Ma o le a avea tupu ma ou tamā tausitama, ma a latou masiofo ma ou tinā faafailele; o le a latou ifo i lalo ia te oe ma o latou mata e faasaga i le eleele, ma etoeto ese le pefu o ou vae; ma o le a e iloa o Aʼu o le Alii; ona o le a lē maasiasi i latou o e e faatalitali ia te aʼu."
                },
                {
                    "number": 24,
                    "text": "Ona e faoa ea le vete mai lē ua malosi, pe laveaiina i latou ua faatagataotauaina tatau i le tulafono?"
                },
                {
                    "number": 25,
                    "text": "Peitai ua faapea ona fetalai mai o le Alii, e oo i e faatagataotauaina a lē ua malosi o le a aveese, ma o le vete a lē ua mataʼutia o le a laveaʼia; ona o le a Ou finau ma ia e finau ma oe, ma o le a Ou faaolaina au fanau."
                },
                {
                    "number": 26,
                    "text": "Ma o le a Ou fafagaina i latou o e e faasaua ia te oe i o latou lava aano; o le a latou onanā i o latou lava toto e pei ona onanā i le uaina suamalie; ma o le a iloa e tagata uma o Aʼu, o le Alii, o lou Faaola ma lou Togiola, le Malosi e Toatasi o Iakopo."
                }
            ]
        },
        "/study/scriptures/bofm/1-ne/22": {
            "uri": "/study/scriptures/bofm/1-ne/22",
            "title": "1 Nifae 22",
            "data_type": "chapter",
            "chapter_name": "Mataupu 22",
            "chapter_summary": [
                "O le a faataapeapeina Isaraelu i luga o le lalolagi atoa—O le a faafailele ma tausi Isaraelu e Nuuese i le talalelei i aso e gata ai—O le a faapotopotoina ma laveaiina Isaraelu, ma o e amioleaga o le a mu e pei o tagutugutu o saito—O le a faaumatia le malo o le tiapolo, ma o le a noatia Satani. E tusa o le 588–570 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina ua uma ona faitau atu e aʼu, o Nifae, nei mea sa togitogia i luga o papatusi apamemea, sa o mai oʼu uso ia te aʼu ma fai mai ia te aʼu: O le a le uiga o nei mea na e faitau mai? Faauta, pe tatau ea ona malamalama i ai e tusa ma mea ua faaleagaga, ia o le a faataunuuina e tusa ma le agaga, ae lē o la le tino?"
                },
                {
                    "number": 2,
                    "text": "Ma o aʼu, o Nifae, sa ou fai atu ia te i latou: Faauta sa faaali mai ia mea i le perofeta e le siufofoga o le Agaga; ona o le Agaga e ala mai ai le faaali mai o mea uma i perofeta, ia o le a oo mai i luga o le fanauga a tagata e tusa ai ma la le tino."
                },
                {
                    "number": 3,
                    "text": "O le mea lea, o mea na ou faitauina o mea ia e faatatau i mea faaletino ma mea faaleagaga; ona e foliga mai o le aiga o Isaraelu, o le a faataapeapeina lava, i se taimi, i luga o le lalolagi atoa, ma i totonu foi o atunuu uma."
                },
                {
                    "number": 4,
                    "text": "Ma faauta, e i ai le toatele ua uma ona leiloa mai le malamalama o i latou o e o i Ierusalema. Ioe, o le vaega tele o ituaiga uma ua taitaieseina atu; ma ua faataapeapeina i latou i lea mea ma lea mea i luga o motu o le sami; ma o le mea o latou i ai e leai se tasi o i tatou na te iloa, ae ua tatou iloa ua taitaieseina atu i latou."
                },
                {
                    "number": 5,
                    "text": "Ma talu ai ona ua taitaieseina atu o i latou, o mea nei ua valoia e faatatau ia te i latou, ma e faatatau foi ia te i latou uma o e o le a faataapeapeina ma faafefilonaʼi pe a mavae le taimi nei, ona o le Paia e Toatasi o Isaraelu; ona o le a latou faamaaa o latou loto e faasaga ia te ia; o le mea lea, o le a faataapeapeina ai i latou i totonu o atunuu uma ma o le a itagia e tagata uma."
                },
                {
                    "number": 6,
                    "text": "E ui i lea, a uma ona faafaileleina i latou e Nuuese, ma uma ona sii atu e le Alii lona aao i luga o Nuuese ma faatutu i latou i luga e avea ma se tagavai, ma uma ona tauaveina a latou fanau i o latou lima, ma uma ona tauaveina o latou afafine i luga o o latou tauʼau, faauta o nei mea ua tautalagia ua faaletino; ona ua faapea feagaiga a le Alii ma o tatou tamā; ma ua uiga ia i tatou i aso o le a oo mai, ma o tatou uso uma foi o e o le aiga o Isaraelu."
                },
                {
                    "number": 7,
                    "text": "Ma o lona uiga e oo mai le taimi, a uma ona faataapeapeina ma faafefilonaʼi o le aiga uma o Isaraelu, o le a faatu mai e le Alii le Atua se atunuu malosi i totonu o Nuuese, ioe, i luga o lenei lava laueleele; ma o i latou ia o le a faataapeapeina a tatou fanau."
                },
                {
                    "number": 8,
                    "text": "Ma a uma ona faataapeapeina o a tatou fanau o le a alo atu le Alii le Atua e faia se galuega ofoofogia i totonu o Nuuese, lea o le a taua tele ia tatou fanau; o le mea lea, ua faatusaina lenei galuega i le tausia o i latou e Nuuese ma le tauaveina o i latou i o latou lima ma luga o o latou tauʼau."
                },
                {
                    "number": 9,
                    "text": "Ma o le a taua tele foi lenei galuega i Nuuese; ma e lē nao Nuuese ae o le aiga uma o Isaraelu, e faailoa atu ai feagaiga a le Tamā o le lagi na faia ia Aperaamo, fai mai: O lau fanau o le a manuia ai ituaiga uma o le lalolagi."
                },
                {
                    "number": 10,
                    "text": "Ma ou te manao, oʼu uso e, ia outou iloa e lē mafai ona manuia ituaiga uma o le lalolagi sei vagana ai ua afe e ia lona aao i mata o atunuu."
                },
                {
                    "number": 11,
                    "text": "O le mea lea, o le a alo atu ai le Alii le Atua e afe lona aao i mata o atunuu uma, i le faataunuuina o ana feagaiga ma lana talalelei ia i latou o e o le aiga o Isaraelu."
                },
                {
                    "number": 12,
                    "text": "O le mea lea, o le a toe aumai ai e ia i latou i fafo mai le faatagataotauaina, ma o le a faapotopotoina faatasi i latou i laueleele o o latou tofi; ma o le a aumai i latou i fafo mai le lē mailoa ma i fafo o le pogisa; ma o le a latou iloa o le Alii o lo latou Faaola lea ma lo latou Togiola, le Malosi Silisili e Toatasi o Isaraelu."
                },
                {
                    "number": 13,
                    "text": "Ma o le toto o lena ekalesia tele ma le inosia, le fafine talitane lea o le lalolagi uma, o le a liliu ifo i luga o o latou lava ulu; ona o le a latou fetauaʼi i totonu o i latou lava, ma o le pelu a o latou lava lima o le a paʼū ifo i luga o o latou lava ulu, ma o le a latou onanā i o latou lava toto."
                },
                {
                    "number": 14,
                    "text": "Ma o atunuu uma e tau faasaga mai ia te oe, le aiga e o Isaraelu, o le a toe liliu faasaga i le tasi, ma o le a latou pauu i i totonu o le lua na latou elia e mailei ai tagata o le Alii. Ma o i latou uma o e tau faasaga mai ia Siona o le a faaumatia, ma o lena fafine talitane tele, o lē ua ia faapiʼopiʼoina ala saʼo o le Alii, ioe, lena ekalesia tele ma le inosia, o le a solo i le efuefu ma o le a tele lava lona paʼū."
                },
                {
                    "number": 15,
                    "text": "Aua faauta, ua fetalai mai le perofeta, ua vave ona oo mai o le taimi o le a lē toe maua ai e Satani se pule i loto o le fanauga a tagata; ona ua lata ona oo mai o le aso e avea ai e pei o tagutugutu o saito i latou uma o e faamaualuluga ma i latou o e fai amioleaga; ma e oo mai le aso o le a susunu ai i latou."
                },
                {
                    "number": 16,
                    "text": "Ona ua lata ona oo mai o le taimi e sasaa mai ai le atoatoa o le toasa o le Atua i luga o le fanauga uma a tagata; ona o le a lē tuua e ia ʼia faaumatia e e amioleaga e amiotonu."
                },
                {
                    "number": 17,
                    "text": "O le mea lea, o le a faasao ai e ia e ua amiotonu i lona mana, e tusa pe afai o le a tatau ona oo mai ai o le atoatoa o lona toasa, ma faasao ai e ua amiotonu, e oo lava i le faaumatiaina o o latou fili i le afi. O le mea lea, e lē tatau ai i e amiotonu ona fefefe; ona ua fetalai mai le perofeta, o le a faaolaina i latou, e tusa pe tatau ai ona faia faapea i le afi."
                },
                {
                    "number": 18,
                    "text": "Faauta oʼu uso e, ou te fai atu ia te outou, ua vave ona oo mai o nei mea; ioe, e oo i le toto, ma le afi, ma le puao o le asu, o le a oo mai; ma e ao ina oo mai i luga o lenei lalolagi; ma e oo mai i tagata e tusa ai ma la le tino pe afai latou te faamaaa o latou loto e faasaga i le Paia e Toatasi o Isaraelu."
                },
                {
                    "number": 19,
                    "text": "Aua faauta, o le a lē fano e amiotonu; ona o le a oo moni mai lava le taimi e vavae ese ai i latou uma o e e faasagatau mai ia Siona."
                },
                {
                    "number": 20,
                    "text": "Ma o le a saunia moni lava e le Alii se ala mo ona tagata, i le faataunuuina o upu a Mose, ia na fetalai mai e ia, fai mai: O le a faatu mai e le Alii lo outou Atua se perofeta mo outou, e pei o aʼu; o ia ia outou faalogo i ai i mea uma e fai mai ai o ia ia te outou. Ma o le a oo mai foi, o i latou uma o e e lē faalogo i lena perofeta, o le a vavae ese mai totonu o le nuu."
                },
                {
                    "number": 21,
                    "text": "Ma o lenei, o aʼu, o Nifae, ou te taʼu atu ia te outou, o lenei perofeta na tautala i ai Mose o le Paia e Toatasi lea o Isaraelu; o le mea lea, o le a faia e ia faamasinoga i le amiotonu."
                },
                {
                    "number": 22,
                    "text": "Ma o e amiotonu e lē tatau ona matataʼu, ona o i latou ia o le a lē faaumatiaina. Ae o le malo o le tiapolo, lea o le a ati aʼe i totonu o le fanauga a tagata, le malo lea ua faatuina i totonu o i latou o e o i la le tino—"
                },
                {
                    "number": 23,
                    "text": "Ona ua vave ona oo mai o le taimi, o ekalesia uma ua ati aʼe i luga ia maua ai le ʼoa, ma o i latou uma o e ua ati aʼe i luga ia maua ai le mana i la le tino, ma i latou o e ua ati aʼe i luga ina ia tausaafia ai i mata o le lalolagi, ma i latou o e ua saili tuinanau o le tino ma mea o le lalolagi, ma fai ituaiga uma o amioletonu; ioe, i se aotelega, o i latou uma o e ua auai i le malo o le tiapolo, o i latou ia e tatau ona matataʼu, ma tetete, ma galulu; o i latou ia o i latou o le a ave ifo maualalalo i le efuefu; o i latou ia o i latou o e o le a susunuina e pei o tagutugutu o saito; ma ua tusa lenei ma upu a le perofeta."
                },
                {
                    "number": 24,
                    "text": "Ma ua vave ona oo mai o le taimi e ao ai ina taitai aʼe e amiotonu e pei o ni tamaipovi o le lotoa, ma ao ai ina nofotupu le Paia e Toatasi o Isaraelu i le pule aoao, ma le malosi, ma le mana, ma le mamalu tele."
                },
                {
                    "number": 25,
                    "text": "Ma e faapotopoto mai e ia ana fanau mai itu e fa o le lalolagi; ma e faitau e ia ana mamoe, ma ua latou iloa o ia; ma o le a tasi le lafu ma tasi le leoleo mamoe; ma o le a ia fafaga i ana mamoe, ma o le a latou maua taaga ia te ia."
                },
                {
                    "number": 26,
                    "text": "Ma ona o le amiotonu o ona tagata, ua leai ai se mana o Satani; o le mea lea, e lē mafai ai ona tatalaina o ia mo le va o tausaga e tele; ona ua leai se mana e ia te ia i luga o loto o tagata, ona ua latou mau i le amiotonu, ma ua nofotupu le Paia e Toatasi o Isaraelu."
                },
                {
                    "number": 27,
                    "text": "Ma o lenei faauta, o aʼu, o Nifae, ou te fai atu ia te outou o nei mea uma o le a oo mai e tusa ma la le tino."
                },
                {
                    "number": 28,
                    "text": "Ae faauta, o le a nonofo saogalemu atunuu, ituaiga, gagana, ma tagata uma i le Paia e Toatasi o Isaraelu, pe afai latou te salamo."
                },
                {
                    "number": 29,
                    "text": "Ma o lenei, o aʼu o Nifae, ua faaiu aʼu upu; ona ua ou fefe e toe tautala atili atu e uiga i nei mea."
                },
                {
                    "number": 30,
                    "text": "O le mea lea, oʼu uso e, ou te manao ia outou iloa o mea ua tusia i luga o papatusi apamemea ua moni; ma ua latou molimau mai e ao i le tagata ona usiusitai i poloaiga a le Atua."
                },
                {
                    "number": 31,
                    "text": "O le mea lea, e lē tatau ona outou manatu faapea ua nao aʼu ma loʼu tamā ua molimauina, ma aoao atu foi ia mea. O le mea lea, afai tou te usiusitai i poloaiga, ma tutumau e oo i le iuga, o le a faaolaina outou i le aso gataaga. Ma ua faapea lava. Amene."
                }
            ]
        },
        "/study/scriptures/bofm/2-ne/1": {
            "uri": "/study/scriptures/bofm/2-ne/1",
            "title": "2 Nifae 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua vavalo Liae e uiga i se laueleele o le saolotoga—O le a faataapeapeina ma fasia ana fanau pe afai latou te teena le Paia e Toatasi o Isaraelu—Ua ia apoapoaia ona atalii ia oofu i le ofutau o le amiotonu. E tusa o le 588–570 T.L.M."
            ],
            "book_title": "O Le Tusi e Lua a Nifae",
            "book_intro": [
                "O se tala i le maliu o Liae. Ua fouvale uso o Nifae ia te ia. Ua lapataia Nifae e le Alii ia alu ese atu i le vao. O ana malaga i le vao, ma isi mea faapena."
            ],
            "verses": [
                {
                    "number": 1,
                    "text": "Ma o lenei sa oo ina ua uma ona faaiu e aʼu, o Nifae, le aoaoga o oʼu uso, sa tautala atu foi lo matou tamā, o Liae, ia te i latou i mea e tele, ma toe faamanatu atu ia te i latou, mea tetele na faia e le Alii mo i latou i le aumaia o i latou i fafo mai le laueleele o Ierusalema."
                },
                {
                    "number": 2,
                    "text": "Ma sa ia tautala atu ia te i latou e uiga ia latou fouvalega i luga o le vasa, ma le alofa mutimutivale o le Atua i le faasaoina o o latou ola, sa lē tofatumoanaina ai i latou i le sami."
                },
                {
                    "number": 3,
                    "text": "Ma sa ia tautala atu foi ia te i latou e uiga i le laueleele o le folafolaga, lea ua latou maua—i le alofa mutimutivale tele o le Alii i le lapataiina o i matou e tatau ona matou sosola i fafo mai le laueleele o Ierusalema."
                },
                {
                    "number": 4,
                    "text": "Aua faauta, sa fai mai o ia, sa ou vaai i se faaaliga vaaia, lea ua ou iloa ai ua faaumatia Ierusalema; ma a na tatou nonofo ai pea i Ierusalema po ua tatou fano foi."
                },
                {
                    "number": 5,
                    "text": "Peitai, sa fai mai o ia, e ui i o tatou puapuaga, ua tatou maua se laueleele o le folafolaga, o se laueleele ua sili ona lelei i isi laueleele uma; o se laueleele na osifeagaiga ai le Alii le Atua ma aʼu e avea o se laueleele mo le tofi o aʼu fanau. Ioe, ua osifeagaiga mai e le Alii lenei laueleele ia te aʼu, ma aʼu fanau e faavavau, ma i latou uma foi o e e taitai ese i fafo mai isi atunuu e le aao o le Alii."
                },
                {
                    "number": 6,
                    "text": "O le mea lea, o aʼu o Liae, ou te vavalo atu e tusa ma galuega a le Agaga ua i totonu ia te aʼu, o le a leai se tasi e sau i lenei laueleele vagana ai e aumai i ai i latou e le aao o le Alii."
                },
                {
                    "number": 7,
                    "text": "O le mea lea, ua faapaiaina lenei laueleele mo ia o lē e aumai i ai e ia. Ma afai latou te auauna atu ia te ia e tusa ma poloaiga ua ia tuuina mai, o le a avea ma laueleele o le saolotoga ia te i latou; o le mea lea, e lē aveifoa lava i latou i lalo i le faatagataotauaina; afai e ave ifo i latou i lalo i le faatagataotauaina, e ave ifo ona o le amioletonu; ona afai e faateteleina le amioletonu o le a fetuuina le laueleele ona o i latou, ae o le a faamanuiaina e faavavau mo e amiotonu."
                },
                {
                    "number": 8,
                    "text": "Ma faauta, o le poto ua tatau ai ona taofia o lenei laueleele mai i le iloa e isi atunuu; aua faauta, a iloa e isi atunuu, o le a faatumulia le laueleele i atunuu e tele, o le a leai ai se mea e fai mo se tofi."
                },
                {
                    "number": 9,
                    "text": "O le mea lea, o aʼu, o Liae, ua ou maua se folafolaga, o le tulaga e oo i ai le tausiga o ana poloaiga e i latou o e o le a aumai i fafo o le laueleele o Ierusalema e le Alii le Atua, o le a manuia i latou i luga o lenei laueleele; ma o le a taofia i latou mai i le iloa e isi atunuu uma, ina ia latou maua lenei laueleele mo i latou lava. Ma afai o le a latou tausia ana poloaiga o le a faamanuiaina i latou i luga o lenei laueleele, ma o le a leai se tasi e faalavelave ia te i latou, pe aveesea le laueleele o lo latou tofi; ma o le a latou nonofo saogalemu ai e faavavau."
                },
                {
                    "number": 10,
                    "text": "Ae faauta, a oo mai le taimi e faaitiitia ai i latou i le lē talitonu, ina ua uma lea ona latou maua o faamanuiaga tetele naʼuā mai le aao o le Alii—i le maua lea o se malamalama e uiga i le foafoaga o le lalolagi, ma tagata uma, ma iloa galuega tetele ma ofoofogia a le Alii mai le foafoaga o le lalolagi; ma le tuuina mai o le mana ia te i latou e fai ai mea uma i le faatuatua; ma le mauaina o poloaiga uma mai le amataga, ma le aumaia o i latou i lenei laueleele peleina o le folafolaga e lona agalelei e lē gata—faauta, ou te fai atu, afai e oo mai le aso latou te teena ai le Paia e Toatasi o Isaraelu, le Mesia moni, lo latou Togiola ma lo latou Atua, faauta, o le a oo mai i o latou luga faamasinoga a ia o lē ua tonu."
                },
                {
                    "number": 11,
                    "text": "Ioe, o le a aumai e ia isi atunuu ia te i latou, ma o le a ia tuu atu ia te i latou le mana, ma o le a ia aveese mai ia te i latou laueleele ua latou maua, ma o le a ia faia ia faataapeapeina i latou ma fasia."
                },
                {
                    "number": 12,
                    "text": "Ioe, aʼo solo atu le tasi tupulaga i le isi tupulaga, o le a i ai le faamasaa toto, ma asiasiga tetele i totonu ia te i latou; o le mea lea, oʼu atalii e, ou te manao ai ia outou manatua; ioe, ou te manao ia outou faalogologo mai i aʼu upu."
                },
                {
                    "number": 13,
                    "text": "E, pe a na outou ala mai; ala mai i le moe gase, ioe, mai le moe lava o seoli, ma lulu ese filifili leaga matautia ua noatia ai outou, o filifili lava ia e noatia ai le fanauga a tagata, ia ua aveese atu ai faatagataotaua i latou i lalo i le to faavavau o le pagatia ma le malaia."
                },
                {
                    "number": 14,
                    "text": "Ala mai ia! ma tutulai mai i le efuefu, ma faalogo mai i upu a se matua tetete, o lē ua lata ona outou faataatia i lalo lona tino i totonu o le tuugamau malulu ma ligoligoa, e lē mafai e se tagata malaga ona toe foi mai ai; toe o ni aso ona ou alu ai lea i le ala o le lalolagi uma."
                },
                {
                    "number": 15,
                    "text": "Ae faauta, ua togiolaina loʼu agaga mai seoli e le Alii; ua ou vaai i lona mamalu, ma ua siosiomia aʼu e faavavau i aao o lona alofa."
                },
                {
                    "number": 16,
                    "text": "Ma ou te manao ia outou manatua e tausi i tulafono ma faamasinoga a le Alii; faauta, o le mea lenei sa sili ona popole i ai loʼu agaga mai le amataga."
                },
                {
                    "number": 17,
                    "text": "Sa mamafa tele loʼu loto i le faanoanoa mai lea taimi i lea taimi, ona sa ou fefe, neʼi afio mai le Alii lo outou Atua i o outou luga i le atoatoa o lona toasa ona o le maaa o o outou loto, ina ia vavae ese outou ma faaumatia e faavavau;"
                },
                {
                    "number": 18,
                    "text": "Pe, neʼi oo mai se fetuu i o outou luga mo le va o tupulaga e tele; ma asia ai outou i le pelu, ma i le oge, ma inosia, ma taitaiina ai outou e tusa ma le loto ma le faatagataotauaina a le tiapolo."
                },
                {
                    "number": 19,
                    "text": "E, oʼu atalii e, pe a na lē mafai ona oo mai o nei mea i o outou luga, ae ia mafai ona avea o outou ma tagata sili ona lelei ma faapitoa o le Alii. Ae faauta, ia faia lava lona finagalo; ona o ona ala e amiotonu e faavavau."
                },
                {
                    "number": 20,
                    "text": "Ma ua fetalai mai o ia e faapea: O le tulaga e oo i ai la outou tausiga o aʼu poloaiga o le a outou manuia i le laueleele; ae afai tou te lē tausi i aʼu poloaiga o le a vavae ese outou mai oʼu luma."
                },
                {
                    "number": 21,
                    "text": "Ma o lenei, ina ia olioli loʼu agaga ia te outou, ma ina ia tuua e loʼu loto lenei lalolagi i le fiafia ona o outou, ina ia lē aveifoa aʼu i lalo i le tuugamau i le faavauvau ma le faanoanoa, tutulai ia mai i le efuefu, oʼu atalii e, ma ia faatamatane, ma mauaʼi i le mafaufau e tasi ma le loto e tasi, ma lotogatasi i mea uma, ina ia outou lē o ifo i lalo i le faatagataotauaina;"
                },
                {
                    "number": 22,
                    "text": "Ina ia lē fetuuina outou i se fetuu tiga; o lenei foi, ina ia outou lē aumai i o outou luga le lē fiafia o le Atua faamasinotonu, e faaumatia ai, ioe, le faaumatiaga lava lea e faavavau o le agaga atoa ma le tino."
                },
                {
                    "number": 23,
                    "text": "Ala mai ia, oʼu atalii e; oofu i le ofutau o le amiotonu. Lulu ese filifili ua noatia ai outou, ma o mai i fafo o le pouliuli, ma tutulai mai i le efuefu."
                },
                {
                    "number": 24,
                    "text": "ʼAua le toe fouvale i lo outou uso; o lē ua mamalu ana vaaiga, ma o lē sa tausia poloaiga mai le taimi na tatou tuua ai Ierusalema; ma o lē ua avea o se auupega i aao o le Atua, i le aumaia o i tatou i le laueleele o le folafolaga; aua a na leai o ia, po ua tatou fano i le fia aai i le vao; e ui i lea, sa outou saili e aveese lona ola; ioe, sa mafatia o ia i le faanoanoa tele ona o outou."
                },
                {
                    "number": 25,
                    "text": "Ma ua ou fefe tele ma gatete ona o outou, neʼi toe mafatia o ia; aua faauta, ua outou tuuaʼi o ia e faapea ua saili e ia le mana ma le pule i luga o outou; peitai ua ou iloa sa lei saili o ia mo le mana po o le pule i luga o outou, ae ua saili e ia le mamalu o le Atua, ma lo outou lava manuia e faavavau."
                },
                {
                    "number": 26,
                    "text": "Ma sa outou muimui ona ua tautala manino atu o ia ia te outou. Ua outou fai mai ua ia faaaoga upu matuitui; ua outou fai mai ua ita o ia ia te outou; ae faauta, o le matuitui o ana upu o le matuitui lea o le mana o le afioga a le Atua, lea sa ia te ia; ma o le mea lea ua outou taʼua o le ita, o le upumoni lea, e tusa ma le upumoni ua i ai i le Atua, lea sa lē mafai e ia ona taofi, na faailoa atu ai ma le lotoa e uiga ia outou amioletonu."
                },
                {
                    "number": 27,
                    "text": "Ma e tatau ona i ai ia te ia le mana o le Atua, e oo i lona poloaiina o outou ia outou usiusitai. Ae faauta, e lē o ia, ae o le Agaga o le Alii lea sa ia te ia, lea sa tatalaina lona gutu e tautala atu ai sa lē mafai e ia ona tapunia."
                },
                {
                    "number": 28,
                    "text": "Ma o lenei loʼu atalii e, Lamana, ma Lemuelu foi ma Sama, ma oʼu atalii foi o atalii o Isamaeli, faauta, afai tou te faalogologo i le leo o Nifae tou te lē fano. Ma afai tou te faalogologo ia te ia, ou te tuu atu ia te outou se faamanuiaga, ioe, laʼu faamanuiaga muamua lava."
                },
                {
                    "number": 29,
                    "text": "Ae afai tou te lē faalogologo ia te ia ou te aveese laʼu faamanuiaga muamua, ioe, laʼu faamanuiaga lava, ma o le a mau i luga o ia."
                },
                {
                    "number": 30,
                    "text": "Ma o lenei, Sorama e, ou te tautala atu ia te oe: Faauta, o oe o le auauna a Lapana; e ui i lea, ua aumai oe i fafo o le laueleele o Ierusalema, ma ua ou iloa o oe o se uo moni i loʼu atalii, o Nifae, e faavavau."
                },
                {
                    "number": 31,
                    "text": "O le mea lea, ona o lou faamaoni o le a faamanuiaina ai au fanau faatasi ma ana fanau, o le a faafualoa ona latou nonofo i le laueleele lenei i le manuia; ma e leai se mea, vagana ai le amioletonu i totonu o i latou, e lepetia pe faalavelavea ai lo latou manuia i luga o lenei laueleele e faavavau."
                },
                {
                    "number": 32,
                    "text": "O le mea lea, afai e te tausi i poloaiga a le Alii, ua faapaiaina e le Alii le laueleele lenei mo le saogalemu o au fanau faatasi ma fanau a loʼu atalii."
                }
            ]
        },
        "/study/scriptures/bofm/2-ne/2": {
            "uri": "/study/scriptures/bofm/2-ne/2",
            "title": "2 Nifae 2",
            "data_type": "chapter",
            "chapter_name": "Mataupu 2",
            "chapter_summary": [
                "O le togiolaina e oo mai e ala mai i le Mesia Paia—O le filifiliga saoloto (faitalia) ua taua i le olaga ma le alualu i luma—Na paʼū Atamu ina ia i ai tagata—Ua saoloto tagata e filifili le saolotoga ma le ola e faavavau. E tusa o le 588–570 T.L.M."
            ],
            "verses": [
                {
                    "number": 1,
                    "text": "Ma o lenei, Iakopo, ou te tautala atu ia te oe: O oe o laʼu ulumatua na fanauina i aso o loʼu puapuaga i le vao. Ma faauta, o lou laitiiti lava na e mafatia ai i puapuaga ma le faanoanoa tele, ona o le lē migao o ou uso."
                },
                {
                    "number": 2,
                    "text": "E ui i lea, Iakopo e, laʼu ulumatua na fanauina i le vao, ua e iloa le silisiliese o le Atua; ma o le a ia faapaiaina ou puapuaga mo ou manuia."
                },
                {
                    "number": 3,
                    "text": "O le mea lea, o le a faamanuiaina lou agaga, ma o le a e nofo saogalemu faatasi ma lou uso, o Nifae; ma o le a faaaoga ou aso i le galuega a lou Atua. O le mea lea, ua ou iloa ua togiolaina oe, ona o le amiotonu o lou Togiola; ona ua e vaai e afio mai o ia i le atoatoaga o taimi e aumai le olataga i tagata."
                },
                {
                    "number": 4,
                    "text": "Ma sa e vaai i lona mamalu i lou talavou; o le mea lea, ua faamanuiaina ai oe e pei lava o i latou o le a auauna atu i ai o ia i la le tino; ona ua tutusa le Agaga, o ananafi, i le asō, ma le faavavau. Ma ua saunia le ala mai le paʼū o le tagata, ma ua maua fua le olataga."
                },
                {
                    "number": 5,
                    "text": "Ma ua lava le aoaoina o tagata ua latou iloa ai le lelei mai le leaga. Ma ua tuu mai le tulafono i tagata. Ma e tusa ma le tulafono, e leai se tagata e taʼuamiotonuina; pe, e tusa ma le tulafono, ua vavae ese tagata. Ioe, e tusa ma le tulafono faaletino sa vavae ese i latou; o lenei foi, e tusa ma le tulafono faaleagaga, ua fano i latou mai i mea ua lelei, ma ua pagatia e faavavau."
                },
                {
                    "number": 6,
                    "text": "O le mea lea, o le togiola e oo mai ma ala mai i le Mesia Paia; ona ua tumu o ia i le alofa tunoa ma le upumoni."
                },
                {
                    "number": 7,
                    "text": "Faauta, ua ofo atu e ia o ia lava o se taulaga mo agasala, e tali ai iuga o le tulafono, mo i latou uma o e ua i ai le loto momomo ma le agaga salamo; ma ua leai ni isi e ese mai ai e mafai ona tali ai iuga o le tulafono."
                },
                {
                    "number": 8,
                    "text": "O le mea lea, ua taua tele ai le faailoa atu o nei mea i tagata o le lalolagi, ina ia latou iloa e lē mafai e se tagata ona mau i le afioaga o le Atua, vagana ai ua ala atu i galuega, ma le alofa mutimutivale, ma le alofa tunoa o le Mesia Paia, o lē ua tuuina i lalo lona soifua e tusa ma la le tino, ma toe ave e ala i le mana o le Agaga, ina ia mafai ona ia faataunuuina le toetutu mai o e ua oti, i le avea ai o ia ma lē e muamua toetu mai."
                },
                {
                    "number": 9,
                    "text": "O le mea lea, o ia o le faapolopolo-muamua i le Atua, talu ai ona o le a faia e ia le puluvaga mo le fanauga uma a tagata; ma o i latou o e e talitonu ia te ia o le a faaolaina."
                },
                {
                    "number": 10,
                    "text": "Ma ona o le puluvaga mo tagata uma, e o atu tagata uma i le Atua; o le mea lea, latou te laulaututu ai i ona luma, ia faamasinoina e ia e tusa ma le upumoni ma le paia ua ia te ia. O le mea lea, o iuga o le tulafono ua tuuina mai e le Paia e Toatasi, e oo i le faaoo o le faasalaga ua faatuina, le faasalaga lea ua faatuina e faafeagai ma le fiafia ua faatuina, e tali ai iuga o le togiol—"
                },
                {
                    "number": 11,
                    "text": "Ona e ao lava ina i ai se faafeagai o mea uma. A na lē faapea, laʼu ulumatua-muamua e na fanauina i le vao, e lē mafai ona i ai o le amiotonu, po o le amioleaga, po o le paia po o le pagatia, po o le lelei po o le leaga. O le mea lea, e tatau ai ona tuufaatasi o mea uma o se mea e tasi; o le mea lea, afai e tatau ona tutasi se mea nao ia lava, e tatau ona tumau i le tulaga ua i ai e pei ua mate, ua leai se ola po o se mate, po o se pala po o se lē pala, fiafia po o le pagatia, po o le lagona po o le lē lagona."
                },
                {
                    "number": 12,
                    "text": "O le mea lea, po ua sa tatau ai ona foafoaina o lea mea o se meanoa; a na faapea po ua leai se aoga o le faamoemoe o lona foafoaga. O le mea lea, po ua tatau ai i lenei mea ona faaumatiaina o le poto o le Atua ma ona faamoemoega e faavavau, ma le mana foi, ma le alofa mutimutivale, ma le faamasinotonu o le Atua."
                },
                {
                    "number": 13,
                    "text": "Ma afai tou te fai mai ua leai se tulafono, o le a outou fai mai foi ua leai se agasala. Afai tou te fai mai ua leai se agasala, o le a outou fai mai foi ua leai se amiotonu. Ma afai e leai se amiotonu e leai se fiafia. Ma afai e leai se amiotonu po o se fiafia, ua leai se faasalaga po o se pagatia. Ma afai e leai nei mea, ua leai se Atua. Ma afai ua leai se Atua, ua leai i tatou, po o le lalolagi; ona semanu po ua leai se foafoaga o mea, e leai foi se gaoioi po o le faagaoioi; o le mea lea, semanu po ua mou atu mea uma."
                },
                {
                    "number": 14,
                    "text": "Ma o lenei, oʼu atalii e, ua ou tautala atu ia te outou i nei mea mo lo outou lelei ma aoaoga; ona o loo i ai se Atua, ma sa ia foafoaina mea uma, i le lagi ma le lalolagi, ma mea uma o i ai, o mea uma e gaioi ma mea e faagaioi."
                },
                {
                    "number": 15,
                    "text": "Ma ina ia faataunuuina ona faamoemoega e faavavau i le iuga o le tagata, ina ua uma ona foafoaina e ia o tatou uluai matua, ma manu vaefa o le fanua, ma manu felelei o le ʼea, ma i se aotelega, mea uma ua foafoaina, sa tatau ona i ai o se faafeagai o mea uma; e i ai le fua faasaina e faafeagai ma le laau o le ola; o le tasi e suamalie ma o le tasi e oona."
                },
                {
                    "number": 16,
                    "text": "O le mea lea, na tuuina mai ai e le Alii le Atua i le tagata ia tatau ona ia fai mo ia lava. O le mea lea, e lē mafai e le tagata ona ia fai mo ia lava vagana ai ua faatosina o ia e le tasi po o le isi."
                },
                {
                    "number": 17,
                    "text": "Ma o aʼu, o Liae, e tusa ma mea na ou faitauina, e ao ona ou manatu ai e i ai se agelu a le Atua, e tusa ma mea ua tusia, na paʼū ifo mai i le lagi; o le mea lea, na avea ai o ia o se tiapolo, i lona saili o le mea ua leaga i luma o le Atua."
                },
                {
                    "number": 18,
                    "text": "Ma ona ua paʼū ifo o ia mai le lagi, ma ua pagatia e faavavau, o lea ua saili ai foi e ia le pagatia o tagata uma. O le mea lea, na fai atu ai o ia ia Eva, ioe, le gata tuai lava lena, o lē o le tiapolo lea, o lē o le tamā o pepelo uma, o le mea lea na fai atu ai o ia: ʼAi i le fua o le laau faasaina, ma e te lē oti, ae o le a avea oe e pei o le Atua, i le iloa o le lelei ma le leaga."
                },
                {
                    "number": 19,
                    "text": "Ma ina ua uma ona aai o Atamu ma Eva i le fua o le laau faasaina, sa tutuli ese i laua i fafo o le faatoaga o Etena, e galueaiina le eleele."
                },
                {
                    "number": 20,
                    "text": "Ma ua laua fanauina fanau; ioe, le aiga lava o le lalolagi uma."
                },
                {
                    "number": 21,
                    "text": "Ma sa faalevalevaina aso o le fanauga a tagata, e tusa ma le finagalo o le Atua, ina ia mafai ona latou salamo aʼo i ai i la le tino; o le mea lea, o lo latou tulaga ua avea ma se tulaga vaavaaia, ma sa faaumiumiina lo latou taimi, e tusa ma poloaiga na tuuina mai e le Alii le Atua i le fanauga a tagata. Ona ua tuuina mai e ia le poloaiga e ao i tagata uma ona salamo; ona ua ia faaali mai i tagata uma ua se i latou, ona o le solitulafono a o latou matua."
                },
                {
                    "number": 22,
                    "text": "Ma o lenei, faauta, ana lē solitulafono Atamu e lē paʼū o ia, ma tumau pea o ia i le faatoaga o Etena. Ma e tumau pea mea uma na foafoaina i le tulaga e tasi sa i ai ina ua uma ona foafoaina; ma tumau ai pea e faavavau, ma ua leai se iuga."
                },
                {
                    "number": 23,
                    "text": "Ma ua lē maua e i laua ni fanau; o le mea lea semanū e tumau pea i laua i le tulaga o le lē sala, e aunoa ma se olioli, ona sa laua lē iloa se pagatia; la te lē faia se mea lelei, ona sa laua lē iloa le agasala."
                },
                {
                    "number": 24,
                    "text": "Ae faauta, ua faia mea uma e tusa ma le poto o ia o lē ua silafia mea uma."
                },
                {
                    "number": 25,
                    "text": "Na paʼū Atamu ina ia i ai tagata; ma ua i ai tagata, ina ia latou maua le olioli."
                },
                {
                    "number": 26,
                    "text": "Ma e afio mai le Mesia i le atoatoaga o taimi, ina ia mafai ona ia togiolaina le fanauga a tagata mai le paʼū. Ma ona ua togiolaina i latou mai le paʼū ua latou saoloto ai e faavavau i le iloa o le lelei mai le leaga; e fai mo i latou lava ae lē faamalosia, vagana ai i le faasalaga a le tulafono i le aso tele ma le mulimuli, e tusa ma poloaiga ua tuuina mai e le Atua."
                },
                {
                    "number": 27,
                    "text": "O le mea lea, ua saoloto tagata e tusa ma la le tino; ma ua tuuina mai ia te i latou mea uma e tatau ai mo le tagata. Ma ua latou saoloto e filifili le saolotoga ma le ola e faavavau, e ala i le Puluvaga sili o tagata uma, pe filifili le faatagataotauaina ma le oti, e tusa ma le faatagataotauaina ma le mana o le tiapolo; ona ua saili o ia ʼia pagatia tagata uma e pei o ia lava."
                },
                {
                    "number": 28,
                    "text": "Ma o lenei, oʼu atalii e, ou te manao ia outou tepa taulai i le Puluvaga sili, ma faalogologo i ana poloaiga silisili, ma faamaoni i ana afioga, ma filifili le ola e faavavau, e tusa ma le finagalo o lona Agaga Paia."
                },
                {
                    "number": 29,
                    "text": "Ma aua le filifilia le oti e faavavau, e tusa ma manaoga o le tino ma le leaga o i ai i totonu, lea ua tuu atu ai i le agaga o le tiapolo le mana e faatagataotaua ma aumai ai outou i lalo i seoli, ina ia mafai ona nofotupu o ia i luga o outou i lona lava malo."
                },
                {
                    "number": 30,
                    "text": "Ua ou tautala atu nei upu itiiti ia te outou uma, oʼu atalii e, i aso mulimuli o loʼu vaavaaiga; ma ua ou filifilia le vaega lelei, e tusa ma upu a le perofeta. Ma ua leai se isi lava oʼu faamoemoe vagana ai le manuia tumau-faavavau o o outou agaga. Amene."
                }
            ]
        },
        "/study/scriptures/bofm/2-ne/3": {
            "uri": "/study/scriptures/bofm/2-ne/3",
            "title": "2 Nifae 3",
            "data_type": "chapter",
            "chapter_name": "Mataupu 3",
            "chapter_summary": [
                "Sa vaai Iosefa i Aikupito i tagata sa Nifaē i se faaaliga vaaia—Sa vavalo o ia e uiga ia Iosefa Samita, le tagatavāai o aso e gata ai; e uiga ia Mose o lē o le a laveaia Isaraelu; ma e uiga i le oo mai o le Tusi a Mamona. E tusa o le 588–570 T.L.M."
            ],
            "verses": [
                {
                    "number": 1,
                    "text": "Ma o lenei, ou te tautala atu ia te oe, Iosefa, laʼu uii. Sa fanauina oe i le vao o oʼu puapuaga; ioe, o aso o loʼu faanoanoa tele na fanauina ai oe e lou tinā."
                },
                {
                    "number": 2,
                    "text": "Ma talosia ia faapaiaina foi e le Alii lenei laueleele mo oe, lea ua sili ona pele, mo ou tofi ma tofi o au fanau faatasi ma ou uso, mo lou saogalemu e faavavau, pe afai e te tausi i poloaiga a le Paia e Toatasi o Isaraelu."
                },
                {
                    "number": 3,
                    "text": "Ma o lenei, Iosefa e, laʼu uii, o lē na ou aumai i fafo o le vao o oʼu puapuaga, ia faamanuiaina lava oe e le Alii e faavavau, ona o le a lē faaumatiaina atoa au fanau."
                },
                {
                    "number": 4,
                    "text": "Aua faauta, o oe o le fua o oʼu sulugatiti; ma o aʼu o se e tupuga mai ia Iosefa o lē na ave faatagataotaua i Aikupito. Ma sa tetele lava feagaiga a le Alii sa faia e ia ia Iosefa."
                },
                {
                    "number": 5,
                    "text": "O le mea lea, sa vaai moni lava Iosefa i o tatou aso. Ma sa maua e ia se folafolaga mai le Alii, e faapea o le a faatu mai e le Alii le Atua mai le fua o ona sulugatiti se lala amiotonu i le aiga o Isaraelu; e lē o le Mesia, ae o se lala o le a faʼi ese, e ui i lea, ia manatua i feagaiga a le Alii e faapea o le a faaali mai le Mesia ia te i latou i aso e gata ai, i le agaga o le mana, e aumai ai i latou i fafo mai le pouliuli i le malamalama—ioe, i fafo mai le pouliuli natia ma i fafo o le faatagataotauaina, i le saolotoga."
                },
                {
                    "number": 6,
                    "text": "Ona sa molimau moni mai lava Iosefa, fai mai: O le a faatu mai e le Alii loʼu Atua se tagatavāai, o lē o le a avea ma tagatavāai filifilia i le fua o oʼu sulugatiti."
                },
                {
                    "number": 7,
                    "text": "Ioe, sa fai mai moni lava Iosefa: Ua faapea ona fetalai mai o le Alii ia te aʼu: O le a Ou faatu mai se tagatavāai filifilia mai le fua o ou sulugatiti; ma o le a taua tele o ia i totonu o le fua o ou sulugatiti. Ma o le a Ou tuu atu ia te ia se poloaiga ia ona faia se galuega mo le fua o ou sulugatiti, o ona uso, lea o le a aoga tele ia te i latou, e oo ina aumai ai i latou i le malamalama e uiga i feagaiga na Ou faia ma ou tamā."
                },
                {
                    "number": 8,
                    "text": "Ma o le a Ou tuu atu ia te ia se poloaiga ia lē faia e ia se isi lava galuega, vagana ai le galuega o le a Ou poloaiina ai o ia. Ma o le a Ou faasilisilia o ia i oʼu mata; ona o le a ia faia laʼu galuega."
                },
                {
                    "number": 9,
                    "text": "Ma o le a silisili o ia e pei o Mose, o lē sa Ou fai atu o le a Ou faatu mai mo outou, e laveai loʼu nuu, E, le aiga e o Isaraelu."
                },
                {
                    "number": 10,
                    "text": "Ma o Mose o le a Ou faatu mai, e laveai ou tagata i fafo mai le laueleele o Aikupito."
                },
                {
                    "number": 11,
                    "text": "Ae o le a Ou faatu mai se tagatavāai mai le fua o ou sulugatiti; ma o ia o le a Ou tuu atu i ai le mana e aumai ai laʼu upu i le fanau a ou sulugatiti—ma e lē nao mo le aumaia o laʼu upu, ua fetalai mai ai le Alii, ae mo le faatalitonuina foi o i latou i laʼu upu, lea o le a tatau ona uma ona alu atu muamua i totonu o i latou."
                },
                {
                    "number": 12,
                    "text": "O le mea lea, o le a tusi le fua o ou sulugatiti; ma o le a tusi foi le fua o sulugatiti o Iuta; ma o mea o le a tusia e le fua o ou sulugatiti, ma mea o le a tusia foi e le fua o sulugatiti o Iuta, o le a tutupu faatasi, e taʼusese ai mataupu sese ma tuu ai i lalo finauga, ma faatu ai le filemu i totonu o le fua o ou sulugatiti, ma aumai ai i latou i le malamalama e uiga i o latou tamā i aso e gata ai, ma i le malamalama foi o aʼu feagaiga, ua fetalai mai ai le Alii."
                },
                {
                    "number": 13,
                    "text": "Ma o le a faamalosia o ia mai le vaivai, i lena aso pe a amata laʼu galuega i totonu o oʼu tagata uma, i le toefuataiga o oe, le aiga e o Isaraelu, ua fetalai mai ai le Alii."
                },
                {
                    "number": 14,
                    "text": "Ma sa faapea ona vavalo o Iosefa, fai mai: Faauta, o lena tagatavāai o le a faamanuiaina e le Alii; ma o i latou o e e saili e faaumatia o ia o le a faatoilaloina; ona o lenei folafolaga, na ou maua mai i le Alii, e uiga i le fua o oʼu sulugatiti, o le a faataunuuina lava. Faauta, ua ou mautinoa e uiga i le faataunuuga o lenei folafolaga."
                },
                {
                    "number": 15,
                    "text": "Ma o lona igoa o le a faaigoa ia te aʼu; ma o le a faaigoa i le igoa o lona tamā. Ma o le a faapei o ia o aʼu; ona o le mea o le a aumai e le Alii e ala mai i lona lima, e ala i le mana o le Alii, o le a aumai ai oʼu tagata i le olataga."
                },
                {
                    "number": 16,
                    "text": "Ioe, sa faapea ona vavalo o Iosefa: Ua ou mautinoa e uiga i lenei mea, e pei ona ou mautinoa e uiga i le folafolaga e faatatau ia Mose; ona na fetalai mai le Alii ia te aʼu, o le a Ou faasaoina au fanau e faavavau."
                },
                {
                    "number": 17,
                    "text": "Ma sa fetalai mai le Alii: O le a Ou faatu mai se Mose; ma o le a Ou tuu atu ia te ia le mana i se tootoo; ma o le a Ou tuu atu ia te ia le maʼemaʼe e tusitusi. Peitai Ou te lē tatalaina lona laulaufaiva, ina ia tautala tele o ia, ona o le a Ou lē faia o ia ia malosi i le tautala. Ae o le a ʼOu tusi atu ia te ia laʼu tulafono, i le tamatamailima o loʼu lava lima; ma o le a Ou faia se failauga mo ia."
                },
                {
                    "number": 18,
                    "text": "Ma sa fetalai mai foi le Alii ia te aʼu: O le a Ou faatu mai se tagatavāai i le fua o ou sulugatiti; ma o le a Ou faia se failauga mo ia. Ma o aʼu, faauta, o le a Ou tuu atu ia te ia ia tusi e ia le tusitusiga a le fua o ou sulugatiti, mo le fua o ou sulugatiti; ma o le failauga o ou sulugatiti o le a ia taʼuina atu."
                },
                {
                    "number": 19,
                    "text": "Ma o upu o le a tusi e ia o upu ia ua tatau i loʼu poto ona oo atu i le fua o ou sulugatiti. Ma o le a peiseai e alaga mai le fua o ou sulugatiti ia te i latou mai le efuefu; ona ua Ou iloa lo latou faatuatua."
                },
                {
                    "number": 20,
                    "text": "Ma o le a latou alaga mai i le efuefu; ioe, le salamo i o latou uso, e oo lava i le tele o tupulaga e mavae atu mai ia te i latou. Ma o le a oo mai foi, ina o le a alu atu la latou alaga, e tusa lava ma le faigofie o a latou upu."
                },
                {
                    "number": 21,
                    "text": "Ona o lo latou faatuatua o le a o atu ai a latou upu mai loʼu gutu i o latou uso o e o le fua o ou sulugatiti; ma o le vaivai o a latou upu, o le a Ou faamalosia i lo latou faatuatua, e oo i le manatuaina o laʼu feagaiga na Ou faia ma ou tamā."
                },
                {
                    "number": 22,
                    "text": "Ma o lenei, faauta, loʼu atalii e Iosefa, sa faapea le ala na vavalo ai loʼu tamā anamua."
                },
                {
                    "number": 23,
                    "text": "O le mea lea, ona o lenei feagaiga, ua faamanuiaina oe; ona o le a lē faaumatiaina au fanau, ona o le a latou faalogologo i upu o le tusi."
                },
                {
                    "number": 24,
                    "text": "Ma o le a tulai mai i totonu o i latou se tasi ua malosi, o lē o le a ia faia mea lelei e tele, i upu ma galuega, i le avea ma auupega i aao o le Atua, ma le faatuatua tele, e fai ai mea ofoofogia tetele, ma fai ai lena mea ua silisili i le silafaga a le Atua, mo le faataunuuga o le toefuataiga o mea e tele i le aiga o Isaraelu, ma i le fanau a ou uso."
                },
                {
                    "number": 25,
                    "text": "Ma o lenei, amuia oe Iosefa. Faauta, ua e itiiti; o le mea lea ia e faalogo ai i upu a lou uso, o Nifae, ma o le a faapea ona faia ai ia te oe e tusa ma upu ua ou fai atu ai. Ia e manatua upu a lou tamā a oti. Amene."
                }
            ]
        },
        "/study/scriptures/bofm/2-ne/4": {
            "uri": "/study/scriptures/bofm/2-ne/4",
            "title": "2 Nifae 4",
            "data_type": "chapter",
            "chapter_name": "Mataupu 4",
            "chapter_summary": [
                "Ua fautua ma faamanuia atu Liae i ana fanau—Ua maliu o ia ma ua tanuina—Ua viia e Nifae le agalelei o le Atua—Ua tuu atu e Nifae lona faalagolago i le Alii e faavavau. E tusa o le 588–570 T.L.M."
            ],
            "verses": [
                {
                    "number": 1,
                    "text": "Ma o lenei, o aʼu, o Nifae, ou te tautala atu e uiga i valoaga sa tautala i ai loʼu tamā, e uiga ia Iosefa, o lē na aveina atu i Aikupito."
                },
                {
                    "number": 2,
                    "text": "Aua faauta, sa vavalo moni lava o ia e uiga i ana fanau uma. Ma o valoaga na ia tusia, ua lē tele ni valoaga ua sili atu ai. Ma sa vavalo o ia e uiga ia te i matou, ma a matou tupulaga i le lumanai; ma ua tusia ia valoaga i luga o papatusi apamemea."
                },
                {
                    "number": 3,
                    "text": "O le mea lea, ina ua uma ona tautala mai loʼu tamā e uiga i valoaga a Iosefa, sa ia valaau le fanau a Lamana, o ona atalii, ma ona afafine, ma fai atu ia te i latou: Faauta, oʼu atalii e, ma oʼu afafine e, o e o atalii ma afafine o laʼu ulumatua, ou te manao ia uaʼi mai o outou taliga i aʼu upu."
                },
                {
                    "number": 4,
                    "text": "Ona ua fetalai mai le Alii le Atua e faapea: O le tulaga e oo i ai la outou tausiga o aʼu poloaiga o le a outou manuia i le laueleele; ma afai tou te lē tausi i aʼu poloaiga o le a vavae ese outou mai oʼu luma."
                },
                {
                    "number": 5,
                    "text": "Ae faauta, oʼu atalii ma oʼu afafine e, e lē mafai ona ou alu ifo i loʼu tuugamau vagana ai ua ou tuu atu se faamanuiaga i o outou luga; aua faauta, ua ou iloa a na fai e aoaoina outou i le ala e tatau ona outou savavali ai tou te lē o ese mai ai."
                },
                {
                    "number": 6,
                    "text": "O le mea lea, afai e fetuuina outou, faauta, ou te tuu atu laʼu faamanuiaga i o outou luga, ina ia aveesea le fetuu mai ia te outou ma tali i luga o ulu o o outou matua."
                },
                {
                    "number": 7,
                    "text": "O le mea lea, ona o laʼu faamanuiaga, o le a lē tuuina ai outou e le Alii le Atua ia outou fano; o le mea lea, o le a alofa mutimutivale o ia ia te outou ma a outou fanau e faavavau."
                },
                {
                    "number": 8,
                    "text": "Ma sa oo ina ua uma ona tautala atu o loʼu tamā i atalii ma afafine o Lamana, sa ia faatonu mai ia aumai atalii ma afafine o Lemuelu i ona luma."
                },
                {
                    "number": 9,
                    "text": "Ma sa tautala atu o ia ia te i latou, ua fai atu: Faauta, oʼu atalii ma oʼu afafine e, o e o atalii ma afafine o loʼu atalii lona lua; faauta ou te tuu atu ia te outou le faamanuiaga e tasi na ou tuu atu i atalii ma afafine o Lamana; o le mea lea, o le a lē faaumatiaina atoa oe; ae o le a faamanuiaina au fanau i le iuga."
                },
                {
                    "number": 10,
                    "text": "Ma sa oo ina ua uma ona tautala atu o loʼu tamā ia te i latou, faauta, sa tautala atu o ia i atalii o Isamaeli, ioe, ma e oo lava i lona auaiga atoa."
                },
                {
                    "number": 11,
                    "text": "Ma ina ua uma ona tautala atu o ia ia te i latou, sa tautala atu o ia ia Sama, ua fai atu: Amuia oe, ma au fanau; ona o le a fai ma ou tofi le laueleele e pei o lou uso o Nifae. Ma o le a faitauina au fanau faatasi ma ana fanau; ma o le a avea oe e pei lava o lou uso, ma o lau fanau e pei o lana fanau; ma o le a faamanuiaina oe i ou aso uma."
                },
                {
                    "number": 12,
                    "text": "Ma sa oo ina ua uma ona tautala atu o loʼu tamā, o Liae, i lona auaiga atoa, e tusa ma lagona o lona loto ma le Agaga o le Alii sa i ia te ia, sa faasolo ina matua o ia. Ma sa oo ina oti o ia, ma sa tanuina."
                },
                {
                    "number": 13,
                    "text": "Ma sa oo ina sa lei tele ni aso ina ua mavae lona maliu, ae feitai mai Lamana ma Lemuelu ma atalii o Isamaeli ia te aʼu ona o aʼoaʼiga a le Alii."
                },
                {
                    "number": 14,
                    "text": "Ona sa uunaia aʼu, o Nifae, ou te tautala atu ia te i latou, e tusa ma lana afioga; ona e tele mea sa ou tautala atu ai ia te i latou, ma loʼu tamā foi, ae lei oti o ia; o le tele o ia mea ua tusia i isi aʼu papatusi; ona o le tele o le vaega o le talafaasolopito ua tusia i isi aʼu papatusi."
                },
                {
                    "number": 15,
                    "text": "Ma o luga o papatusi nei ua ou tusia ai mea o loʼu agaga, ma le tele o tusitusiga paia ua togitogia i luga o papatusi apamemea. Ona ua fiafia loʼu agaga i tusitusiga paia, ma ua manatunatu loloto i ai loʼu loto, ma ua ou tusia mo le aoaoga ma le manuia o aʼu fanau."
                },
                {
                    "number": 16,
                    "text": "Faauta, ua fiafia loʼu agaga i mea a le Alii; ma ua manatunatu loloto pea loʼu loto i mea sa ou vaaia ma faalogoina."
                },
                {
                    "number": 17,
                    "text": "E ui i lea, e ui i le agalelei tele o le Alii, i le faaali mai ia te aʼu o ana galuega tetele ma le ofoofogia, ua alaga aʼe pea loʼu loto: E, le tagata leaga e ua i ai aʼu! Ioe, ua faanoanoa loʼu loto ona o loʼu tino; ua faanoanoa loʼu agaga ona o aʼu amioletonu."
                },
                {
                    "number": 18,
                    "text": "Ua siosiomia aʼu, ona o faaosoosoga ma agasala ua faigofie ona lavelavea ai aʼu."
                },
                {
                    "number": 19,
                    "text": "Ma pe a ou fia olioli, e oi loʼu loto ona o aʼu agasala; e ui i lea, ua ou iloa lē ua ou faalagolago i ai."
                },
                {
                    "number": 20,
                    "text": "Sa avea loʼu Atua ma oʼu lagolago; sa ia taitaia aʼu e ala mai i oʼu puapuaga i le vao; ma sa ia faasaoina aʼu i luga o vai o le moana loloto."
                },
                {
                    "number": 21,
                    "text": "Ua ia faatumuina aʼu i lona alofa, ua oo lava ina mu ai loʼu tino."
                },
                {
                    "number": 22,
                    "text": "Sa ia faafememeaiina oʼu fili, e oo i le faagateteina o i latou i oʼu luma."
                },
                {
                    "number": 23,
                    "text": "Faauta, ua ia faafofoga mai i laʼu tagi atu i le ao, ma ia tuu mai ia te aʼu le malamalama e ala i faaaliga i le po."
                },
                {
                    "number": 24,
                    "text": "Ma i le ao, sa solo faalototeleina aʼu i le tatalo malosi atu i ona luma; ioe, ua ou auina atu loʼu leo i lugā; ma sa afifio mai agelu i lalo ma auauna mai ia te aʼu."
                },
                {
                    "number": 25,
                    "text": "Ma o luga o apaau o lona Agaga na aveina ese atu ai loʼu tino i mauga maualuluga lava. Ma ua vaaia e oʼu mata mea tetele, ioe, ua silisili atu ona tetele mo le tagata; o le mea lea na poloaiina ai aʼu ia aua nei ou tusia i latou."
                },
                {
                    "number": 26,
                    "text": "E, o lea, afai ua ou vaai i mea tetele faapea, afai na asiasi mai le Alii i lona faamaualalo i le fanauga a tagata i le alofa mutimutivale tele faapea, aisea ea ua tagi ai loʼu loto ma nofo ai pea loʼu agaga i le vanu o le faanoanoa, ma alu ai loʼu tino, ma faavaivai ai loʼu malosi, ona o oʼu puapuaga?"
                },
                {
                    "number": 27,
                    "text": "Ma aisea ea ou te gauaʼi atu ai i le agasala, ona o loʼu tino? Ioe, aisea ea ou te tuu atu ai i faaosoosoga, ua maua ai e lē ua leaga se nofoaga i totonu o loʼu loto e faaumatia ai loʼu filemu ma faapuapuagatia ai loʼu agaga? Aisea ea ua ou ita ai ona o loʼu fili?"
                },
                {
                    "number": 28,
                    "text": "Ala mai ia, loʼu agaga e! Aua le toe faanounou ifo i le agasala. Olioli ia, loʼu loto e, ma aua le toe faia se nofoaga mo le fili o loʼu agaga."
                },
                {
                    "number": 29,
                    "text": "Aua le toe ita ona o oʼu fili. Aua le faavaivaia loʼu malosi ona o oʼu puapuaga."
                },
                {
                    "number": 30,
                    "text": "Olioli ia, loʼu loto e, ma tagi atu i le Alii, ma fai atu: Le Alii e, o le a ou viia oe e faavavau; ioe, o le a olioli loʼu agaga ia te oe, loʼu Atua e, ma le papa o loʼu olataga."
                },
                {
                    "number": 31,
                    "text": "Le Alii e, pe e te togiolaina ea loʼu agaga? Pe e te laveaiina ea aʼu mai lima o oʼu fili? Pe e te faia ea ia te aʼu ia ou gatete i le tu mai o le agasala?"
                },
                {
                    "number": 32,
                    "text": "Ia tapunia pea faitotoa o seoli i oʼu luma, ona ua momomo loʼu loto ma ua salamo loʼu agaga! Le Alii e, sei aua neʼi e tapunia faitotoa o lau amiotonu i oʼu luma, ina ia mafai ona ou savali i le ala o le vanu maualalo, ina ia mafai ona ou tausisi i le ala laugatasi!"
                },
                {
                    "number": 33,
                    "text": "Le Alii e, sei e siomia faataamilo aʼu i le ofu talaloa o lau amiotonu! Le Alii e, sei e faia se ala mo loʼu sola ese mai luma o oʼu fili! Sei e faasaʼoina loʼu ala i oʼu luma! Sei aua neʼi e tuua se maa tuʼia i loʼu ala—ae ia e faalaolao loʼu ala i oʼu luma, ma aua le punia loʼu ala, ae o ala o loʼu fili."
                },
                {
                    "number": 34,
                    "text": "Le Alii e, ua ou faalagolago ia te oe, ma o le a ou faalagolago pea ia te oe e faavavau. O le a ou lē tuu atu loʼu faalagolago i le lima o le tagata; ona ua ou iloa e fetuuina lē e tuu atu lona faalagolago i le lima o le tagata. Ioe, e fetuuina lava lē e faalagolago i tagata pe fai le tagata mo ona lima."
                },
                {
                    "number": 35,
                    "text": "Ioe, ua ou iloa o le a foai tele mai le Atua i lē e ole atu. Ioe, e foai mai loʼu Atua ia te aʼu, pe afai e lē sese ona ou ole atu; o le mea lea o le a ou sii aʼe ai loʼu leo ia te oe; ioe, o le a ou tagi atu ia te oe, loʼu Atua e, le papa o loʼu amiotonu. Faauta, o le a alu aʼe pea i luga e faavavau loʼu leo ia te oe, loʼu papa ma loʼu Atua tumau-favavau. Amene."
                }
            ]
        },
        "/study/scriptures/bofm/2-ne/5": {
            "uri": "/study/scriptures/bofm/2-ne/5",
            "title": "2 Nifae 5",
            "data_type": "chapter",
            "chapter_name": "Mataupu 5",
            "chapter_summary": [
                "Ua vavae ese e sa Nifaē i latou lava mai ia sa Lamanā, ua latou tausia le tulafono a Mose, ma fausia se malumalu—Ona o lo latou lē talitonu, ua vavae ese ai sa Lamanā mai luma o le Alii, ua fetuuina, ma ua avea ma sasa ia sa Nifaē. E tusa o le 588–559 T.L.M."
            ],
            "verses": [
                {
                    "number": 1,
                    "text": "Faauta, sa oo ina tagi tele atu aʼu, o Nifae, i le Alii loʼu Atua, ona o le ita o oʼu uso."
                },
                {
                    "number": 2,
                    "text": "Ae faauta, sa faateteleina lo latou feitai faasaga mai ia te aʼu, sa oo ina latou saili e aveese loʼu ola."
                },
                {
                    "number": 3,
                    "text": "Ioe, sa latou muimui faasaga mai ia te aʼu, fai mai: Ua manatu lo tatou uso laitiiti ia pule ia ia tatou; ma ua oo mai faalavelave e tele ia te i tatou ona o ia; o le mea lea, ia tatou fasioti nei o ia, ina ia tatou lē toe tigaina ona o ana upu. Aua faauta, tatou te lē avea o ia e fai ma o tatou pule; ona e ā i tatou, o uso matutua, ia pule i luga o lenei nuu."
                },
                {
                    "number": 4,
                    "text": "O lenei ou te lē tusia i papatusi nei upu uma sa latou muimui faasaga mai ai ia te aʼu. Ae ua lava ona ou fai atu, sa latou saili e aveese loʼu ola."
                },
                {
                    "number": 5,
                    "text": "Ma sa oo ina lapataiina aʼu e le Alii, e tatau ia te aʼu, o Nifae, ona ou alu ese mai ia te i latou ma ou sola i le vao, faatasi ma i latou uma o e sa fia o faatasi ma aʼu."
                },
                {
                    "number": 6,
                    "text": "O le mea lea, sa oo ina ave e aʼu, o Nifae, loʼu aiga, ma Sorama foi ma lona aiga, ma Sama, loʼu uso matua ma lona aiga, ma Iakopo ma Iosefa, oʼu uso laiti, ma oʼu tuafafine foi, ma i latou uma o e sa fia o faatasi ma aʼu. Ma o i latou uma sa fia o faatasi ma aʼu o i latou ia o e sa talitonu i lapataiga ma faaaliga a le Atua; o le mea lea, sa latou faalogologo ai i aʼu upu."
                },
                {
                    "number": 7,
                    "text": "Ma sa matou ave o matou faleie ma mea uma sa mafai ona matou ave, ma malaga i le vao mo le va o aso e tele. Ma ina ua mavae ona matou malaga mo le va o aso e tele sa matou faatutu o matou faleie."
                },
                {
                    "number": 8,
                    "text": "Ma sa mananao oʼu tagata ia matou faaigoaina le nofoaga ia Nifae; o le mea lea, na matou faaigoaina ai o Nifae."
                },
                {
                    "number": 9,
                    "text": "Ma o i latou uma o e sa faatasi ma aʼu sa latou ave i o latou lava luga ia taʼua i latou o le nuu o Nifae."
                },
                {
                    "number": 10,
                    "text": "Ma sa matou taumafai e tausi faamasinoga, ma tulafono, ma poloaiga a le Alii i mea uma, e tusa ma le tulafono a Mose."
                },
                {
                    "number": 11,
                    "text": "Ma sa faatasi mai le Alii ia te i matou; ma sa matou manuia tele; ona sa matou totoina fatu o laau, ma sa matou toe selesele mai i le mau tele. Ma sa amata ona matou fafaga o lafu, ma fagaga, ma manu o ituaiga eseese uma."
                },
                {
                    "number": 12,
                    "text": "Ma o aʼu, o Nifae, sa ʼou aumai foi talafaamaumau sa togitogia i luga o papatusi apamemea; ma le polo foi, po o le tapasa, lea na saunia e le aao o le Alii mo loʼu tamā, e tusa ma mea ua tusia."
                },
                {
                    "number": 13,
                    "text": "Ma sa oo ina amata ona matou manuia tele, ma uluola i le laueleele."
                },
                {
                    "number": 14,
                    "text": "Ma o aʼu, o Nifae, sa ou ave le pelu a Lapana, ma faia faatusatusa i lona gaosiga ni isi pelu e tele, neʼi o mai i luga o i matou tagata ua taʼua nei o sa Lamanā ma faaumatia i matou, ona sa ou iloa lo latou inoino faasaga mai ia te aʼu ma laʼu fanau ma i latou o e na taʼua o oʼu tagata."
                },
                {
                    "number": 15,
                    "text": "Ma sa ou aoaoina oʼu tagata e fau fale, ma galulue i ituaiga o laau eseese, ma le uʼamea, ma le kopa, ma le apamemea, ma le sila, ma le auro, ma le ario, ma ʼoa taugata, sa matua tele lava."
                },
                {
                    "number": 16,
                    "text": "Ma o aʼu, o Nifae, sa ou fauina se malumalu; ma sa ou fauina e pei o le malumalu o Solomona vagana ai sa lei fauina i le tele naʼuā o mea taugata; ona sa le maua ia mea i le laueleele, o le mea lea, sa le mafai ai ona fauina e pei o le malumalu o Solomona. Ae o le ala o le faiga sa pei lava o le malumalu o Solomona; ma o lona fausaga sa matua lelei lava."
                },
                {
                    "number": 17,
                    "text": "Ma sa oo, ina faia e aʼu o Nifae, ia toaaga oʼu tagata, ma ia galulue i o latou lava lima."
                },
                {
                    "number": 18,
                    "text": "Ma sa oo ina latou mananao ia avea aʼu ma o latou tupu. Peitai o aʼu, o Nifae, sa ou manao ia lē i ai so latou tupu; e ui i lea, sa ou faia mea mo i latou e tusa ai ma loʼu malosi."
                },
                {
                    "number": 19,
                    "text": "Ma faauta, sa faataunuuina lava afioga a le Alii i oʼu uso, ia na fetalai mai ai o ia e uiga ia te i latou e faapea, o le a avea aʼu ma o latou pule ma o latou aoao. O le mea lea, sa avea lava aʼu ma o latou pule ma o latou aoao, e tusa ma poloaiga a le Alii, seia oo i le taimi na latou saili ai e aveese loʼu ola."
                },
                {
                    "number": 20,
                    "text": "O le mea lea, sa faataunuuina lava le afioga a le Alii lea sa ia fetalai mai ia te aʼu, e faapea: O le tulaga e oo i ai le latou lē faalogologo i au upu o le a vavae ese i latou mai luma o le Alii. Ma faauta, sa vavae ese lava i latou mai ona luma."
                },
                {
                    "number": 21,
                    "text": "Ma sa faia e ia ia oo mai se fetuu i luga o i latou, ioe, o se fetuu tiga lava, ona o lo latou amioletonu. Aua faauta, sa latou faamaaa o latou loto faasaga mai ia te ia, ua avea ai i latou e pei o se maa malō; o le mea lea, ona sa latou papaʼe, ma lalelei lava ma tauagafau, o lea na faia ai e le Alii le Atua ia oo mai i o latou luga se paʼu uliuli, ina ia lē moomia i latou e oʼu tagata."
                },
                {
                    "number": 22,
                    "text": "Ma ua faapea ona fetalai mai o le Alii le Atua: O le a Ou faia ina ia inosia i latou e ou tagata, vagana ai ua latou salamo ia latou amioletonu."
                },
                {
                    "number": 23,
                    "text": "Ma o le a fetuuina fanau a ia o lē e fefiloi ma a latou fanau; ona o le a fetuuina i latou i lea lava fetuu e tasi. Ma sa fetalaia e le Alii lenei mea, ma sa faapea lava ona faia."
                },
                {
                    "number": 24,
                    "text": "Ma ona o lo latou fetuu lea sa i luga o i latou, sa avea lava i latou ma tagata paie, ua tumu i le ulavavale ma le faitogafiti, ma sa latou saili i le vao mo manu ʼai manu."
                },
                {
                    "number": 25,
                    "text": "Ma sa fetalai mai le Alii le Atua ia te aʼu: O le a fai i latou ma sasa i au fanau, e faaoso ai i latou ia latou manatua aʼu; ma o le tulaga e oo i ai le latou lē manatuaina o aʼu, ma lē faalogologo mai i aʼu upu, o le a latou sasa ia te i latou e oo lava i le faaumatiaina."
                },
                {
                    "number": 26,
                    "text": "Ma sa oo ina faapaia e aʼu, o Nifae, Iakopo ma Iosefa, e avea ma faitaulaga ma aoao i luga o le laueleele o loʼu nuu."
                },
                {
                    "number": 27,
                    "text": "Ma sa oo ina matou ola e tusa ma le ala o le fiafia."
                },
                {
                    "number": 28,
                    "text": "Ma ua mavae atu le tolu sefulu tausaga talu ona matou tuua o Ierusalema."
                },
                {
                    "number": 29,
                    "text": "Ma o aʼu, o Nifae, sa ou tausia talafaamaumau o oʼu tagata e oo mai i le taimi lea, i luga o aʼu papatusi, ia na ou faia."
                },
                {
                    "number": 30,
                    "text": "Ma sa oo ina fetalai mai le Alii le Atua ia te aʼu: Ia faia ni isi papatusi; ma ia e togitogia ai i luga o i latou le tele o mea ua lelei i laʼu vaai, mo le manuia o lou nuu."
                },
                {
                    "number": 31,
                    "text": "O le mea lea, o aʼu, o Nifae, ina ia usiusitai i poloaiga a le Alii, o lea na ou alu atu ai ma faia papatusi nei ua ou togitogia ai i luga nei mea."
                },
                {
                    "number": 32,
                    "text": "Ma ua ou togitogia mea ua fiafia i ai le Atua. Ma afai e fiafia oʼu tagata i mea a le Atua o le a latou fiafia i aʼu togitogiga ua i luga o papatusi nei."
                },
                {
                    "number": 33,
                    "text": "Ma afai e fia iloa e oʼu tagata le vaega tele faapitoa o le talafaasolopito o loʼu nuu e ao ina latou suesue i isi aʼu papatusi."
                },
                {
                    "number": 34,
                    "text": "Ma ua lava ia te aʼu ona fai atu e faapea ua fa sefulu tausaga ua mavae atu, ma ua uma ona matou faia o taua ma finauga ma o matou uso."
                }
            ]
        },
        "/study/scriptures/bofm/2-ne/6": {
            "uri": "/study/scriptures/bofm/2-ne/6",
            "title": "2 Nifae 6",
            "data_type": "chapter",
            "chapter_name": "Mataupu 6",
            "chapter_summary": [
                "Ua toe faamatala mai e Iakopo le talafaasolopito o tagata Iutaia: O le faatagataotauaina i Papelonia ma le toe foi mai; o le auaunaga ma le faasatauroga o le Paia e Toatasi o Isaraelu; o le fesoasoani na maua mai i Nuuese; ma le toefuataiga o tagata Iutaia i aso e gata ai pe a latou talitonu i le Mesia. E tusa o le 559–545 T.L.M."
            ],
            "verses": [
                {
                    "number": 1,
                    "text": "O upu a Iakopo, le uso o Nifae, sa tautala atu e ia i le nuu o Nifae:"
                },
                {
                    "number": 2,
                    "text": "Faauta, oʼu uso pele e, o aʼu, o Iakopo, ona ua valaauina aʼu e le Atua, ma ua faauuina e tusa ma lana faatulagaga paia, ma ona ua faauuina aʼu e loʼu uso o Nifae, o lē ua outou vaai i ai o se tupu po o se ua puipui ia te outou, o lē ua outou faalagolago i ai mo le saogalemu, faauta, ua outou iloa ua ou tautala atu ia te outou i mea ua sili atu ona tele."
                },
                {
                    "number": 3,
                    "text": "E ui i lea, ou te toe tautala atu ia te outou; ona ua ou naunau mo le manuia o o outou agaga. Ioe, ua tele lava loʼu popole mo outou; ma ua outou iloa ua ou faapea lava i taimi uma. Ona sa ou apoapoaia outou ma le filiga atoa; ma sa ou aoao atu ia te outou upu a loʼu tamā; ma sa ou tautala atu ia te outou e uiga i mea uma ua tusia, mai le foafoaga o le lalolagi."
                },
                {
                    "number": 4,
                    "text": "Ma o lenei, faauta, o le a ou tautala atu ia te outou e uiga i mea o i ai nei, ma mea o le a oo mai; o le mea lea, o le a ou faitau atu ai ia te outou upu a Isaia. Ma o upu ia ua manao loʼu uso ou te tautala atu ai ia te outou. Ma ou te tautala atu ia te outou mo lo outou lelei, ina ia outou iloa ma viia le suafa o lo outou Atua."
                },
                {
                    "number": 5,
                    "text": "Ma o lenei, o upu o le a ou faitau atu o upu ia na fetalai i ai Isaia e uiga i le aiga uma o Isaraelu; o le mea lea, e mafai ona faatatauina ia upu ia te outou, ona o outou o e o le aiga o Isaraelu. Ma e tele mea na tautalagia e Isaia e mafai ona faatatau ia te outou, ona o outou o e o le aiga o Isaraelu."
                },
                {
                    "number": 6,
                    "text": "Ma o lenei, o upu nei: Ua faapea ona fetalai mai o le Alii le Atua: Faauta, o le a ou sii atu loʼu lima i Nuuese, ma faatu laʼu tagavai i le nuu; ma o le a latou aumai ou atalii i o latou lima, ma o ou afafine o le a latou tauaveina i luga o o latou tauʼau."
                },
                {
                    "number": 7,
                    "text": "Ma o le a avea tupu ma ou tamā tausitama, ma o latou masiofo ma ou tinā faafailele; o le a latou ifo ia te oe ma o latou mata e faasaga i le eleele, ma etoeto ese le efuefu o ou vae; ma o le a e iloa o Aʼu o le Alii; ona o le a lē maasiasi i latou o e e faatalitali ia te aʼu."
                },
                {
                    "number": 8,
                    "text": "Ma o lenei, o aʼu, o Iakopo, ou te fia tautala tele atu e uiga i nei upu. Aua faauta, ua faaali mai e le Alii ia te aʼu e faapea o i latou o e sa i Ierusalema, le mea na tatou o mai ai, ua fasiotia ma ua ave faatagataotaua."
                },
                {
                    "number": 9,
                    "text": "E ui i lea, ua faaali mai e le Alii ia te aʼu o le a latou toe foi mai. Ma sa faaali mai foi e ia ia te aʼu e faapea o le a faaali mai e le Alii le Atua, le Paia e Toatasi o Isaraelu, o ia lava ia te i latou, i la le tino; ma a mavae ona ia faaali mai o ia lava o le a latou sasa ia te ia ma faasatauro o ia, e tusa ma upu a le agelu o lē na fetalaia mai ia mea ia te aʼu."
                },
                {
                    "number": 10,
                    "text": "Ma a mavae ona latou faamaaa o latou loto ma faamalolo o latou ūa e faasaga i le Paia e Toatasi o Isaraelu, faauta, o le a oo mai i luga o i latou faamasinoga a le Paia e Toatasi o Isaraelu. Ma e oo mai le aso o le a taia ma faapuapuagatia ai i latou."
                },
                {
                    "number": 11,
                    "text": "O le mea lea, pe a uma ona fetuliaʼi o i latou i lea mea ma lea mea, ona sa faapea ona fetalai mai ai o le agelu, e toatele o le a puapuagatia i la le tino, ma o le a lē tuua ia fano, ona o talosaga a e faamaoni; o le a faataapeapeina i latou, ma taia, ma inosia; e ui i lea, o le a alofa mutimutivale le Alii ia te i latou, a oo ina latou o mai i le malamalama o lo latou Togiola, o le a toe faapotopoto faatasi i latou i laueleele o o latou tofi."
                },
                {
                    "number": 12,
                    "text": "Ma amuia lava Nuuese, i latou ia o e ua tusi e uiga i ai le perofeta; aua faauta, afai latou te salamo ma lē tau e faasaga ia Siona, ma lē aufaatasi ma lena ekalesia tele ma le ʼinosia, o le a faaolaina i latou; ona o le a faataunuu e le Alii le Atua ana feagaiga na faia e ia i ana fanau; ma o le pogai lenei na tusia ai e le perofeta ia mea."
                },
                {
                    "number": 13,
                    "text": "O le mea lea, o i latou o e e tau faasaga ia Siona ma tagata o le feagaiga a le Alii, o le a latou etoeto ese le efuefu o o latou vae; ma o le a lē maasiasi tagata o le Alii. Ona o tagata o le Alii o i latou ia o e e faatalitali ia te ia; ona ua latou faatalitali pea mo le afio mai o le Mesia."
                },
                {
                    "number": 14,
                    "text": "Ma faauta, e tusa ma upu a le perofeta, o le a toe amata e le Mesia ona ia toe faatulaga o ia lava i le taimi lona lua e toe aumai i latou; o le mea lea, o le a ia faaali mai ai o ia lava ia te i latou i le mana ma le mamalu tele, e ala i le faaumatiaina o o latou fili, pe a oo mai lena aso o le a latou talitonu ai ia te ia; ma e leai se tasi e talitonu ia te ia o le a faaumatiaina e ia."
                },
                {
                    "number": 15,
                    "text": "Ma o i latou o e e lē talitonu ia te ia o le a faaumatia, i le afi, ma afa, ma i mafuie, ma i le faamaligiina o le toto, ma i faamai, ma i le oge. Ma o le a latou iloa o le Alii o le Atua lea, o le Paia e Toatasi o Isaraelu."
                },
                {
                    "number": 16,
                    "text": "Ona pe aveesea ea le vete mai lē ua malosi, pe laveaiina lē ua faatagataotauaina tatau i le tulafono?"
                },
                {
                    "number": 17,
                    "text": "Peitai ua faapea ona fetalai mai o le Alii: E oo i tagata faatagataotauaina a lē ua malosi o le a aveesea, ma o le a laveaiina le vete a lē ua matautia; ona o le a laveaiina e le Atua Malosi Silisili ona tagata o le feagaiga. Ona ua faapea ona fetalai mai o le Alii: O le a Ou finau ma i latou o e e finau ma o—"
                },
                {
                    "number": 18,
                    "text": "Ma o le a Ou fafaga i latou o e e faasauā ia te oe, i o latou lava aano; ma o le a latou onanā i o latou lava toto e pei o le uaina suamalie; ma o le a iloa e tagata uma o Aʼu o le Alii o lou Faaola ma lou Togiola, o le Malosi Silisili e Toatasi o Iakopo."
                }
            ]
        },
        "/study/scriptures/bofm/2-ne/7": {
            "uri": "/study/scriptures/bofm/2-ne/7",
            "title": "2 Nifae 7",
            "data_type": "chapter",
            "chapter_name": "Mataupu 7",
            "chapter_summary": [
                "Ua tautala Isaia faaleMesia—O le a i ai i le Mesia le laulaufaiva o lē ua aoaoina—O le a tuu atu e ia lona tua i e e sasa mai—O le a lē maasiasi o ia—Faatusatusa i le Isaia 50. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ioe, ona ua faapea ona fetalai mai o le Alii: Po ua Ou tuueseina ea oe, po ua Ou lafoaia ese ea oe e faavavau? Ona ua faapea ona fetalai mai o le Alii: O fea le tusi ʼalei o le faateaga o lou tinā? O ai ua Ou tuu ese atu i ai oe, po o le tagata ua Ou aitalafu ai ua Ou faatau atu i ai oe? Ioe, o ai ea ua Ou faatau atu i ai oe? Faauta, ua outou faatau atu outou lava ona o a outou amioletonu, ma ua tuu ese lo outou tinā ona o a outou solitulafono."
                },
                {
                    "number": 2,
                    "text": "O le mea lea, ina ua Ou sau, sa leai se tagata; ina ua Ou valaau atu, ioe, sa leai se tasi e tali mai. E, le aiga e o Isaraelu, pe ua faapuupuu ea loʼu lima ua lē mafai ai ona togiola, ma pe ua leai ea se mana ia te aʼu e laveai ai? Faauta, o laʼu aʼoaʼiga Ou te faapaʼumātuina ai le sami, ma Ou faia ai o latou vaitafe o se vao ma o latou iʼa ia elo ona ua faamatutuina le vai, ma mamate ai i latou ona o le fia feinu."
                },
                {
                    "number": 3,
                    "text": "Ua Ou faaofuina le lagi i le pogisa, ma Ou faia le ie talatala mo o latou ufiufi."
                },
                {
                    "number": 4,
                    "text": "Ua tuuina mai ia te aʼu e le Alii le Atua le laulaufaiva o lē ua aoaoina, ina ia Ou iloa le ala e fai atu ai se upu ia te oe i le taimi e tatau ai, E, le aiga e o Isaraelu. Pe a outou vaivai e maleifua mai o ia i lea taeao i lea taeao. E fagua e ia loʼu taliga ia faalogo e pei o lē ua aoaoina."
                },
                {
                    "number": 5,
                    "text": "O le Alii le Atua na tatalaina loʼu taliga, ma sa Ou lē fouvale, pe liliu ese i tua."
                },
                {
                    "number": 6,
                    "text": "Sa Ou tuu atu loʼu tua i lē e sasa mai, ma oʼu alafau ia te i latou o e e futi ese le lauulu. Sa Ou lē natia oʼu mata mai le maasiasi ma le tuufeanu."
                },
                {
                    "number": 7,
                    "text": "Ona o le a fesoasoani mai le Alii le Atua ia te aʼu, o le mea lea o le a Ou lē maasiasi ai. O le mea lea ua Ou faia ai oʼu mata ia pei o se maa malō, ma ua Ou iloa o le a Ou lē maasiasi."
                },
                {
                    "number": 8,
                    "text": "Ma ua lata mai le Alii, ma ua ia taʼumamaina aʼu. O ai se e finau ma aʼu? Inā tatou tutu faatasi ia. O ai ea loʼu fili? Ia tuu o ia e sau faalatalata mai ia te aʼu, ma o le a Ou taia o ia i le malosi o loʼu gutu."
                },
                {
                    "number": 9,
                    "text": "Ona o le a fesoasoani mai le Alii le Atua ia te aʼu. Ma o i latou uma o e latou te tausalaina aʼu, faauta, o i latou uma o le a faasolo ina pala e pei o se ofu, ma o le a ʼaia i latou e mogamoga."
                },
                {
                    "number": 10,
                    "text": "O ai ea o i totonu o outou ua mataʼu i le Alii, ua usiusitai i le siufofoga o lana auauna, ua savali i le pouliuli ma ua leai se malamalama?"
                },
                {
                    "number": 11,
                    "text": "Faauta outou uma o e ua faamumūina afi, outou ua outou siʼo faataamilo outou lava i aloiafi, savavali i le malamalama o a outou afi ma aloiafi ua outou faamumūina. O le mea lenei o le a outou maua mai loʼu lima—o le a outou taooto i lalo i le faanoanoa."
                }
            ]
        },
        "/study/scriptures/bofm/2-ne/8": {
            "uri": "/study/scriptures/bofm/2-ne/8",
            "title": "2 Nifae 8",
            "data_type": "chapter",
            "chapter_name": "Mataupu 8",
            "chapter_summary": [
                "I aso e gata ai, o le a faamafanafanaina Siona e le Alii ma faapotopoto Isaraelu—O le a o mai i Siona e ua togiolaina i le lotolotoi o le olioli tele—Faatusatusa i le Isaia 51 ma le 52:1–2. E tusa o le 559–545 T.L.M."
            ],
            "verses": [
                {
                    "number": 1,
                    "text": "Faalogo mai ia ia te aʼu, outou o e ua mulimuli i le amiotonu. Tetepa taulai atu i le papa na foa mai ai outou, ma le pu o le lua na eli mai ai outou."
                },
                {
                    "number": 2,
                    "text": "Tetepa taulai atu ia Aperaamo, lo outou tamā, ma Sara, o lē na fanaua outou; ona sa Ou valaauina o ia nao ia, ma faamanuia o ia."
                },
                {
                    "number": 3,
                    "text": "Ona o le a faamafanafanaina Siona e le Alii, o le a ia faamafanafanaina ona nofoaga gaogao uma; ma o le a ia faia lona vao ia pei o Etena, ma lona toafa ia pei o le faatoaga a le Alii. O le a i ai i totonu le olioli ma le fiafia, le faafetai ma le leo o viiga."
                },
                {
                    "number": 4,
                    "text": "Faalogo mai ia ia te aʼu, loʼu nuu e; ma uaʼi mai o outou taliga ia te aʼu, loʼu atunuu e; ona o le a alu atu se tulafono mai ia te aʼu, ma o le a Ou faia laʼu faamasinoga ia mau mo se malamalama mo le nuu."
                },
                {
                    "number": 5,
                    "text": "Ua lata mai laʼu amiotonu; ua alu atu laʼu olataga, ma o le a faamasinoina tagata e loʼu lima. O le a faatalitali motu ia te aʼu, ma o loʼu lima o le a latou faalagolago i ai."
                },
                {
                    "number": 6,
                    "text": "Inā tetepa aʼe ia o outou mata i le lagi, ma vaai i le lalolagi o i lalo; ona o lagi o le a mou ese atu e pei o le asu, ma o le a faasolo tuai le lalolagi e pei o se ofu; ma o i latou o e nonofo ai o le a faapea le ala e feoti ai. Ae o laʼu olataga o le a faavavau, ma o laʼu amiotonu o le a lē aveesea."
                },
                {
                    "number": 7,
                    "text": "Faalogo mai ia te aʼu, outou o e ua iloaina le amiotonu, le nuu ua Ou tusia i o latou loto laʼu tulafono, aua tou te fefefe i le faaluma mai o tagata, pe tou te matataʼu ia latou faifaiga."
                },
                {
                    "number": 8,
                    "text": "Ona o le a ʼaia i latou e mogamoga e pei o se ofu, ma o le a ʼaia i latou e ilo e pei o fulufulu mamoe. Ae o laʼu amiotonu o le a faavavau, ma o laʼu olataga e mai lea tupulaga i lea tupulaga."
                },
                {
                    "number": 9,
                    "text": "Ala mai ia, inā ala mai ia! Ia ofu ia i le malosi, E, le aao e o le Alii; ala mai ia e pei ona i ai i aso anamua. E lē o oe ea lea o lē na seleia Raava, ma faamanuaina le tarako?"
                },
                {
                    "number": 10,
                    "text": "E lē o oe ea lea o lē na faapaʼumātuina le sami, o vai o le moana loloto; o lē na faia mea loloto o le sami o se auala e ui ai i luga e ua togiolaina?"
                },
                {
                    "number": 11,
                    "text": "O le mea lea, o le a toe foi mai e ua togiolaina a le Alii, ma o mai ma pesega i Siona; ma o le a i luga o o latou ulu le olioli ma le paia e tumau-faavavau; ma o le a latou maua le fiafia ma le olioli; o le a sola ese le faanoanoa ma le faavauvau."
                },
                {
                    "number": 12,
                    "text": "O Aʼu o ia; ioe, o Aʼu o ia o lē ua faamafanafana ia te oe. Faauta, o ai ea oe, ua e fefe ai i le tagata, o lē o le a oti, ma i le atalii o le tagata, o lē o le a faia ia pei o le mutia?"
                },
                {
                    "number": 13,
                    "text": "Ma faagaloina le Alii, o lē na faia oe, o lē na fofolaina le lagi, ma tatao faavae o le lalolagi, ma ua e fefe ai pea i aso uma, ona o le sauā o lē ua faasauā, e peiseai ua sauni o ia e faaumatia? Ma o fea ea le sauā o lē ua faasauā?"
                },
                {
                    "number": 14,
                    "text": "Ua faataalise le tagata faatagataotauaina ua faaaunuua, ina ia mafai ona tatalaina o ia, ma ina ia lē oti o ia i le lua, pe muta lana meaai."
                },
                {
                    "number": 15,
                    "text": "Peitai o Aʼu o le Alii lou Atua, o lē o ana galu na gogolo mai; o le Alii o Au o loʼu igoa lea."
                },
                {
                    "number": 16,
                    "text": "Ma ua Ou tuu i lou gutu aʼu upu, ma ufitia oe i le paolo o loʼu lima, ina ia mafai ona Ou faatu o le lagi ma faataatitia faavae o le lalolagi, ma fai atu ia Siona: Faauta, o oe lava o loʼu nuu."
                },
                {
                    "number": 17,
                    "text": "Ala mai ia, inā ala mai ia, tulai ia, E, Ierusalema e, o lē na ia inu mai le aao o le Alii le ipu o lona toasa—ua e inuina ʼalu o le ipu o le gatete ua tatau i fafo."
                },
                {
                    "number": 18,
                    "text": "Ma ua leai se tasi mai totonu o atalii uma na fanauina e ia e taitai ia te ia; po o se tasi na te taitai lona lima, mai atalii uma na tausi aʼe e ia."
                },
                {
                    "number": 19,
                    "text": "Ua o mai ia te oe ia atalii e toalua, o e o le a faanoanoa mo oe—i lou faatafunaga ma faafanoga, ma le oge ma le pelu—ma o ai o le a Ou faamafanafanaina ai oe?"
                },
                {
                    "number": 20,
                    "text": "Ua matapogia ou atalii, vagana ai i laua ia e toalua; ua taatitia i laua i le taulaiga o auala uma; e pei o se povi poa aivao i totonu o se upega, ua tumu i laua i le toasa o le Alii, o le aʼoaʼiga a lou Atua."
                },
                {
                    "number": 21,
                    "text": "O lea ia outou faalogo mai nei i le mea lenei, oe ua puapuagatia, ma ʼonā, ae lē i le uaina:"
                },
                {
                    "number": 22,
                    "text": "Ua faapea ona fetalai mai o lou Alii, ua aiʼoia e le Alii ma lou Atua le tagi a lona nuu; faauta, ua Ou aveesea i fafo mai lou lima le ipu o le gatete, o ʼalu o le ipu o loʼu toasa; o le a e lē toe inuina lava."
                },
                {
                    "number": 23,
                    "text": "Ae o le a ʼOu tuuina i lima o e e faapuapuagatia ia te oe; o e na fai atu i lou agaga: Punou i lalo, ina ia mafai ona matou ui atu ai i luga—ma sa e faataatia lou tino e pei o le eleele ma e pei o se auala ia te i latou o e na ui atu ai i luga."
                },
                {
                    "number": 24,
                    "text": "Ala mai ia, inā ala mai ia, ofu lou malosi, E, Siona e; laei ou ofu matagofie, E, Ierusalema e, le aai paia; ona e amata atu nei ona lē toe o mai ia te oe e ua lē peritomeina ma e ua lē mamā."
                },
                {
                    "number": 25,
                    "text": "Lulu ese ia le efuefu mai ia te oe; tulai ia, alala i lalo, E, Ierusalema e; tatala ese oe lava mai noataga o lou ūa, E, le afafine e o Siona ua faatagataotauaina."
                }
            ]
        },
        "/study/scriptures/bofm/2-ne/9": {
            "uri": "/study/scriptures/bofm/2-ne/9",
            "title": "2 Nifae 9",
            "data_type": "chapter",
            "chapter_name": "Mataupu 9",
            "chapter_summary": [
                "O le a faapotopotoina tagata Iutaia i o latou laueleele uma o le folafolaga—O le Togiola e togiola ai tagata mai le Paʼū—O le a o mai tino o e ua oti mai le tuugamau, ma o latou agaga mai seoli ma mai le parataiso—O le a faamasinoina i latou—O le Togiola e laveai ai tagata mai le oti, seoli, le tiapolo, ma le mafatia e lē gata—O le a faaolaina e amiotonu i le malo o le Atua—Ua faatutu mai faasalaga mo agasala—O le Paia e Toatasi o Isaraelu o le leoleo lea o le faitotoa. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma o lenei, oʼu uso pele e, ua ou faitau atu nei mea ina ia outou iloa e uiga i feagaiga a le Alii na osifeagaiga ai o ia ma le aiga uma o Isaraelu—"
                },
                {
                    "number": 2,
                    "text": "Ia na fetalai atu e ia i tagata Iutaia, e ala i fofoga o ana perofeta paia, mai lava i le amataga e oo mai i lalo, mai lea tupulaga i lea tupulaga, seia oo i le taimi e toefuatai ai i latou i le ekalesia ma le lafu moni a le Atua; pe a faapotopotoina i latou i laueleele o o latou tofi, ma faatutumauina i o latou laueleele uma o le folafolaga."
                },
                {
                    "number": 3,
                    "text": "Faauta, oʼu uso pele e, ua ou tautala atu nei mea ia te outou ina ia outou olioli, ma faaea i luga o outou ulu e faavavau, ona o faamanuiaga o le a faaee mai e le Alii le Atua i luga o a outou fanau."
                },
                {
                    "number": 4,
                    "text": "Ona ua ou iloa ua outou suesue tele, le toatele o outou, ia outou iloa e uiga i mea o le a oo mai; o le mea lea ua ou iloa ai ua outou iloa, e iu ina vaivai o tatou tino ma oti; e ui i lea, o le a tatou vaai i le Atua i o tatou tino."
                },
                {
                    "number": 5,
                    "text": "Ioe, ua ou iloa ua outou iloa o le a faaali atu e ia o ia lava i le tino i e o i Ierusalema, le mea na tatou o mai ai; ona e tatau ona faia lena mea i totonu o i latou, ona e tatau i le Foafoa Silisiliese ona ia tuuina atu o ia lava ia pule i ai tagata i la le tino, ma maliu mo tagata uma, ina ia mafai ona pule o ia i tagata uma."
                },
                {
                    "number": 6,
                    "text": "Ona e pei ona oo mai le oti i tagata uma, e faataunuu ai le fuafuaga alofa mutimutivale a le Foafoa Silisiliese, e tatau ona i ai o se mana o le toetutu, ma e tatau ona oo mai le toetu i le tagata ona o le paʼū; ma na oo mai le paʼū ona o le solitulafono; ma talu ai ona ua pauu tagata o lea ua vavae ese ai i latou mai luma o le Alii."
                },
                {
                    "number": 7,
                    "text": "O le mea lea, e ao ina i ai se togiola aoao lē gata—vagana o se togiola aoao lē gata e lē mafai e lenei tino pala ona ofu i le tino lē pala. O le mea lea, o le faasalaga muamua na oo mai i le tagata o le a tatau ona tumau pea i se umi e lē gata. Ma afai e faapea, po ua taoto i lalo lenei tino ia pala ma nuti i lona tinā o le eleele, e lē toetu mai."
                },
                {
                    "number": 8,
                    "text": "E, le poto e o le Atua, lona alofa mutimutivale ma lona alofa tunoa! Aua faauta, afai e lē toetu mai le tino, o le a pulea o tatou agaga e lena agelu na paʼū ifo mai luma o le Atua Faavavau, ma avea ma tiapolo, e lē toe tutu mai."
                },
                {
                    "number": 9,
                    "text": "Ma po ua avea o tatou agaga e pei o ia, ma avea i tatou ma ni tiapolo, o agelu a le tiapolo, ua tapunia i fafo mai luma o lo tatou Atua, ma mau faatasi ma le tamā o pepelo, i le pagatia, e pei o ia lava; ioe, i lena tagata o lē na faaseseina o tatou uluai matua, o lē na liua o ia lava ia foliga mai o se agelu o le malamalama, ma faaoso le fanauga a tagata i faapotopotoga faalilolilo o le fasioti tagata ma galuega faalilolilo eseese uma o le pouliuli."
                },
                {
                    "number": 10,
                    "text": "E, le silisiliese naʼuā e o le agalelei o lo tatou Atua, o lē ua ia saunia se ala mo lo tatou sosola ese mai le ʼuʼu a lenei sauʼai leaga matautia; ioe, lena sauʼai, o le oti ma seoli, lea ou te taʼua o le oti o le tino, ma le oti foi o le agaga."
                },
                {
                    "number": 11,
                    "text": "Ma ona o le ala laveai a lo tatou Atua, le Paia e Toatasi o Isaraelu, o lenei oti, lea ua ou tautala atu ai, o le oti faaletino lea, o le a tatala mai e ia ana tagata oti; o le oti lea o le tuugamau."
                },
                {
                    "number": 12,
                    "text": "Ma o lenei oti ua ou tautala atu ai, o le oti faaleagaga lea, o le a tatala mai e ia ana tagata oti; o le oti faaleagaga lea o seoli; o le mea lea, e ao i le oti ma seoli ona tatala mai a laua tagata oti, ma e ao ia seoli ona tatala mai ana agaga faatagataotauaina, ma e ao i le tuugamau ona tatala mai ana tino faatagataotauaina, ma o tino ma agaga o tagata o le a toefuataia o le tasi i le isi; ma e faia lenei mea i le mana o le toetu mai o le Paia e Toatasi o Isaraelu."
                },
                {
                    "number": 13,
                    "text": "E, le silisiliese naʼuā o le fuafuaga a lo tatou Atua! Aua i le tasi itu, e ao i le parataiso a le Atua ona tatala mai agaga o e amiotonu, ma tatala mai e le tuugamau tino o e amiotonu; ma toefuatai le agaga ma le tino ia te ia lava, ma avea ai tagata uma ma tagata tinolēpala, ma tino ola pea, ma o i latou o ni tagata ola, ua i ai le malamalama atoatoa e pei o i tatou i la le tino, vagana ai o le a atoatoa lo tatou malamalama."
                },
                {
                    "number": 14,
                    "text": "O le mea lea, o le a tatou maua se malamalama atoatoa o lo tatou sala atoa, ma lo tatou eleelea, ma lo tatou lē lavalavā; ma o le a maua e e amiotonu se malamalama atoatoa o lo latou olioli, ma lo latou amiotonu, ua faaoofuina i le mamā, ioe, i le ʼofu talaloa lava o le amiotonu."
                },
                {
                    "number": 15,
                    "text": "Ma o le a oo mai a mavae ona solo atu o tagata uma mai lenei oti muamua i le ola, ona ua avea i latou ma tagata tino ola pea, e ao ina latou o atu i luma o le nofoa-faamasino o le Paia e Toatasi o Isaraelu; ma ona oo mai ai lea o le faamasinoga, ma ona faamasino ai lea o i latou e tusa ma le faamasinoga paia a le Atua."
                },
                {
                    "number": 16,
                    "text": "Ma e moni lava, e pei ona soifua le Alii, ona oo lea, ua fetalai mai ai le Alii le Atua, ma o lana fetalaiga lea e faavavau, e lē mafai lava ona mavae atu, o i latou o e amiotonu o le a amiotonu pea, ma o i latou o e ua eleelea o le a eleelea pea; o le mea lea, o i latou o e ua eleelea o le tiapolo lea ma ana agelu; ma o le a latou o ese atu i le afi tumau-faavavau, ua saunia mo i latou; ma o lo latou mafatia e pei o se lepa afi ma le teiō, o lona apeafi mumu e alu aʼe pea i luga e faavavau faavavau lava ma ua leai sona iuga."
                },
                {
                    "number": 17,
                    "text": "E, le silisiliese ma le faamasinotonu o lo tatou Atua! Ona e faataunuu e ia ana fetalaiga uma, ma ua o atu i latou i fafo mai lona fofoga, ma o le a faataunuuina lava lana tulafono."
                },
                {
                    "number": 18,
                    "text": "Ae, faauta, o e amiotonu, o le au paia lea a le Paia e Toatasi o Isaraelu, o i latou ia o e sa talitonu i le Paia e Toatasi o Isaraelu, i latou ia o e na onosaia satauro o le lalolagi, ma inoino i lona maasiasi, o le a fai mo o latou tofi le malo o le Atua, na saunia mo i latou mai le faavaega o le lalolagi, ma o lo latou olioli o le a atoatoa e faavavau."
                },
                {
                    "number": 19,
                    "text": "E, le silisiliese o le alofa mutimutivale o lo tatou Atua, le Paia e Toatasi o Isaraelu! Ona e laveai e ia lana au paia mai lena sauʼai leaga mataʼutia o le tiapolo, ma le oti, ma seoli, ma lena lepa afi ma le teio, o le mafatia lea e lē gata."
                },
                {
                    "number": 20,
                    "text": "E, le silisiliese naʼuā o le paia o lo tatou Atua! Ona ua silafia e ia mea uma, ma ua leai se mea ua lē silafia e ia."
                },
                {
                    "number": 21,
                    "text": "Ma e afio mai o ia i le lalolagi ina ia mafai ona faaolaina e ia tagata uma pe afai latou te faalogologo i lona siufofoga; aua faauta, e mafatia o ia i tiga o tagata uma, ioe, tiga o tagata ola uma, o tane, o fafine, ma tamaiti, o e ua i ai i le aiga o Atamu."
                },
                {
                    "number": 22,
                    "text": "Ma e mafatia o ia i lenei mea ina ia mafai ona oo mai le toetu i tagata uma, ina ia mafai e tagata uma ona tutu i ona luma i lena aso tele o le faamasinoga tele."
                },
                {
                    "number": 23,
                    "text": "Ma ua ia poloaiina tagata uma e ao ina latou salamo, ma papatiso i lona suafa, i le faatuatua atoatoa i le Paia e Toatasi o Isaraelu, po o le a lē mafai ona faaolaina i latou i le malo o le Atua."
                },
                {
                    "number": 24,
                    "text": "Ma afai latou te lē salamo ma talitonu i lona suafa, ma papatiso i lona suafa, ma tumau e oo i le iuga, o le a taʼusalaina i latou; ona o le Alii le Atua, le Paia e Toatasi o Isaraelu, ua fetalai mai ai."
                },
                {
                    "number": 25,
                    "text": "O le mea lea, ua tuu mai ai e ia se tulafono; ma o le mea ua leai se tulafono ua tuu mai ai ua leai se faasalaga o i ai; ma o le mea ua leai se faasalaga o i ai ua leai se taʼusalaga e i ai; ma o le mea ua leai se taʼusalaga o i ai, ua i ai i le alofa mutimutivale o le Paia e Toatasi o Isaraelu le aiā i luga o i latou, ona o le togiola; ona ua laveaiina i latou e lona mana."
                },
                {
                    "number": 26,
                    "text": "Ona ua faamalie e le togiola manaoga o lona faamasinotonu i luga o i latou uma o e sa lei tuuina atu ia te i latou le tulafono, ua laveaiina ai i latou mai lena sauʼai leaga matautia, o le oti ma seoli, ma le tiapolo, ma le lepa afi ma le teio, o le mafatia lea e lē gata; ma ua toefuatai ai i latou i lena Atua o lē na ia tuuina mai le manava ia te i latou, o le Paia e Toatasi lea o Isaraelu."
                },
                {
                    "number": 27,
                    "text": "Ae oi talofa ia te ia o lē ua tuuina atu i ai le tulafono, ioe, o lē ua i ai poloaiga uma a le Atua, e pei o i tatou, ma soli e ia, ma ia faamaʼumau aso o lona vaavaaiga, ona ua leaga lava lona tulaga!"
                },
                {
                    "number": 28,
                    "text": "E, lena fuafuaga faatogafiti e a lē ua leaga! E, le fiatagata e, ma vaivaiga, ma le valelea o tagata! Pe a aoaoina i latou ua latou manatu ua popoto i latou, ma latou lē faalogologo ai i le fautuaga a le Atua, ona ua latou tuueseina, i le manatu ua latou iloa mo i latou lava, o le mea lea, o lo latou poto o le valea lea, ma o le a lē aoga ia te i latou. Ma o le a fano i latou."
                },
                {
                    "number": 29,
                    "text": "Peitai e lelei le aoaoina pe afai latou te faalogologo i fautuaga a le Atua."
                },
                {
                    "number": 30,
                    "text": "Ae oi talofa i e mauoa, o e e mauoa i mea o le lalolagi. Auā ona ua latou mauoa ua latou inoino ai i e matitiva, ma ua latou sauaina e ua agamalu, ma o o latou loto ua i luga o a latou ʼoa; o le mea lea, o a latou ʼoa o lo latou atua lea. Ma faauta, o a latou ʼoa o le a fano faatasi ma i latou."
                },
                {
                    "number": 31,
                    "text": "Ma oi talofa i e ua tutuli e lē fia faalogo; ona o le a fano i latou."
                },
                {
                    "number": 32,
                    "text": "Oi talofa i e ua tauaso e lē fia vaai; ona o le a fano foi i latou."
                },
                {
                    "number": 33,
                    "text": "Oi talofa i e e lei peritomeina i le loto, ona o le a taia i latou i le aso gataaga i se malamalama ia latou amioletonu."
                },
                {
                    "number": 34,
                    "text": "Oi talofa i lē e pepelo, ona o le a lafo o ia i seoli."
                },
                {
                    "number": 35,
                    "text": "Oi talofa i lē e fasioti tagata ma le loto i ai, ona o le a oti o ia."
                },
                {
                    "number": 36,
                    "text": "Oi talofa ia te i latou o e e faitaaga, ona o le a lafo i latou i seoli."
                },
                {
                    "number": 37,
                    "text": "Ioe, oi talofa ia te i latou o e e ifo i tupua, ona o le a fiafia le tiapolo o tiapolo uma ia te i latou."
                },
                {
                    "number": 38,
                    "text": "Ma, mulimuli lava, oi talofa ia te i latou uma o e e oti ia latou agasala; ona o le a toe foi atu i le Atua, ma vaai i ona fofoga, ma tumau ia latou agasala."
                },
                {
                    "number": 39,
                    "text": "E, oʼu uso pele e, ia manatua le leaga tele o le solitulafono faasaga i le Atua Paia; ma le leaga tele foi o le gauaʼi atu i faatosinaga a lena faitogafiti poto. Ia manatua, o le mafaufau-faaletino o le oti lea, ae o le mafaufau-faaleagaga o le ola lea e faavavau."
                },
                {
                    "number": 40,
                    "text": "E, oʼu uso pele e, ia uaʼi mai o outou taliga i aʼu upu. Ia outou manatua le silisiliese o le Paia e Toatasi o Isaraelu. Aua tou te fai mai ua ou tautala atu mea faigata e faasaga ia te outou; aua afai tou te fai mai faapena, o le a outou faifai e faasaga i le upumoni; ona ua ou tautala atu afioga a lo outou Tufuga. Ua ou iloa ua faigata upu moni e faasaga i mea lē mamā uma; ae o e e amiotonu e lē matataʼu i ai, ona ua latou fiafia i le upumoni ma lē gatete ai."
                },
                {
                    "number": 41,
                    "text": "O lea la, oʼu uso pele e, inā o mai ia i le Alii, le Paia e Toatasi. Ia outou manatua ua amiotonu ona ala. Faauta, o le ala mo le tagata ua vaapiapi, ae ua taatia tonu i se ala saʼo i ona luma, ma o le leoleo o le faitotoa o le Paia e Toatasi o Isaraelu; ma na te lē faaaogaina se auauna iina; ma ua leai se isi lava auala vagana ai i le faitotoa; ona e lē mafai ona faaseseina o ia, ona o le Alii le Atua o lona suafa lea."
                },
                {
                    "number": 42,
                    "text": "Ma ai se e tuitui atu, o ia e tatala mai i ai e ia; ma o e ua popoto, ma e ua aoaoina, ma i latou o e ua mauoa, o e ua faafefeteina ona o lo latou aoaoina, ma lo latou popoto, ma a latou ʼoa—ioe, o i latou ia o i latou o e ua inosia e ia; ma vagana ai ua latou lafoai ese ia mea, ma manatu o i latou o ni vale i luma o le Atua, ma o ifo i lalo i le loloto o le lotomaualalo, e lē tatala mai e ia ia te i latou."
                },
                {
                    "number": 43,
                    "text": "Ae o mea a e popoto ma e faautauta o le a natia mai ia te i latou e faavavau—ioe, le fiafia lena ua saunia mo le au paia."
                },
                {
                    "number": 44,
                    "text": "E, oʼu uso pele e, ia outou manatua aʼu upu. Faauta, ou te tatala ese oʼu ofu, ma ou luluina i latou i o outou luma; ou te tatalo i le Atua o loʼu olataga ia silasila mai ia te aʼu i lona fofoga-ati i mea uma; o le mea lea, o le a outou iloa i le aso gataaga, pe a faamasinoina tagata uma ia latou galuega, sa molimauina e le Atua o Isaraelu sa ou lulu ese a outou amioletonu mai loʼu agaga, ma ou tu ma le susulu i ona luma, ua ou mamā mai i o outou toto."
                },
                {
                    "number": 45,
                    "text": "E, oʼu uso pele e, liliu ese ia mai ia outou agasala; lulu ese filifili a ia o lē na te vave saisai ia te outou; o mai i le Atua lena o lē o le papa o lo outou olataga."
                },
                {
                    "number": 46,
                    "text": "Ia saunia o outou agaga mo lena aso mamalu pe a tuu mai le faamasinotonu i e amiotonu, le aso lava lea o le faamasinoga, ina ia outou lē māʼeʼeʼe i le fefefe matauʼtia; ina ia outou lē manatua ma le atoatoa lo outou sala leaga mataʼutia, ma uunaia ai e alalaga atu: Ua paia, ua paia lava au faamasinoga, E, le Alii e le Atua Malosi Aoao—peitai ua ou iloa loʼu sala; sa ou solia lau tulafono, ma o aʼu solitulafono o a aʼu lava; ma ua maua aʼu e le tiapolo, ua maua ai aʼu o se vete i lona pagatia leaga mataʼutia."
                },
                {
                    "number": 47,
                    "text": "Ae faauta, oʼu uso e, pe tatau ea ona ou fagua outou i le leaga mataʼutia moni o nei mea? Pe ou te lāgā ea faaatuatuvale o outou agaga pe a na o mamā o outou mafaufau? Pe ou te tautala manino atu ea ia te outou e tusa ma le manino o le upumoni pe a na o outou sao mai i le agasala?"
                },
                {
                    "number": 48,
                    "text": "Faauta, a na ua outou paia po ua ou tautala atu ia te outou e uiga i le paia; ae ona ua outou lē paia, ma ua outou vaai mai ia te aʼu o se aoao, o lea ua tatau ai ona ou aoao atu ia te outou e uiga i iuga o le agasala."
                },
                {
                    "number": 49,
                    "text": "Faauta, ua inoino loʼu agaga i le agasala, ma ua fiafia loʼu loto i le amiotonu; ma o le a ou viia le suafa paia o loʼu Atua."
                },
                {
                    "number": 50,
                    "text": "O mai ia, oʼu uso e, outou uma o e ua fia feinu, ia outou o mai ia i le vai; ma o ia o lē ua leai se tupe, inā sau ia e faatau ma ʼai; ioe, o mai ia e faatau atu le uaina ma le susu e aunoa ma se tupe ma aunoa ma se tau."
                },
                {
                    "number": 51,
                    "text": "O le mea lea, aua le faaaluina tupe mo mea ua leai se aoga, po o a outou galuega mo mea e lē maʼona ai. Faalogo mai ia te aʼu ma le filiga, ma ia manatua upu ua ou tautala atu ai; ma o mai i le Paia e Toatasi o Isaraelu, ma taumamafa fiafia i mea e lē faaleagaina, pe mafai ona pala, ma tuu mai o outou agaga e fiafia i le lololo."
                },
                {
                    "number": 52,
                    "text": "Faauta, oʼu uso pele e, ia outou manatua fetalaiga a lo outou Atua; ia outou tatalo atu ia te ia e lē aunoa i le ao, ma avatu le faafetai i lona suafa paia i le po. Ia olioli o outou loto."
                },
                {
                    "number": 53,
                    "text": "Ma faauta i le silisiliese naʼuā o feagaiga a le Alii, ma le silisiliese naʼuā o lona faamaualalo i le fanauga a tagata; ma ona o lona silisiliese, ma lona alofa tunoa ma lona alofa mutimutivale, ua ia folafola mai ai ia te i tatou o le a lē faaumatiaina atoa a tatou fanau, e tusa ma la le tino, ae o le a ia faasaoina i latou; ma o le a avea i latou ma se lala amiotonu i le aiga o Isaraelu i tupulaga o le lumanai."
                },
                {
                    "number": 54,
                    "text": "Ma o lenei, oʼu uso e, ou te fia tautala atili atu ia te outou; ae o le aso a taeao o le a ou taʼu atu ai ia te outou le toega o aʼu upu. Amene."
                }
            ]
        },
        "/study/scriptures/bofm/2-ne/10": {
            "uri": "/study/scriptures/bofm/2-ne/10",
            "title": "2 Nifae 10",
            "data_type": "chapter",
            "chapter_name": "Mataupu 10",
            "chapter_summary": [
                "O le a faasatauroina e tagata Iutaia lo latou Atua—O le a faataapeapeina i latou seia oo ina amata ona latou talitonu ia te ia—O le a avea Amerika ma se laueleele o le saolotoga e lē pule ai se tupu—Ia outou faalelei outou lava ma le Atua ma maua le olataga e ala i lona alofa tunoa. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma o lenei, o aʼu, o Iakopo, ou te toe tautala atu ia te outou, oʼu uso pele e, e uiga i lenei lala amiotonu na ou tautala atu ai."
                },
                {
                    "number": 2,
                    "text": "Aua faauta, o folafolaga ua tatou maua o folafolaga ia ia te i tatou e tusa ai ma la le tino; o le mea lea, e pei ona faaali mai ia te aʼu, e toatele a tatou fanau o le a fano i la le tino ona o le lē talitonu, e ui i lea, o le a alofa mutimutivale le Atua i le toatele o i latou; ma o le a toefuatai mai a tatou fanau, ina ia mafai ona latou o mai i le mea o le a tuu mai ai ia te i latou le malamalama moni e uiga i lo latou Togiola."
                },
                {
                    "number": 3,
                    "text": "O le mea lea, e pei ona ou fai atu ia te outou, e tatau ia Keriso—ona o le po anapo na fetalai mai ai le agelu ia te aʼu o lona suafa lea—ona afio mai i totonu o tagata Iutaia, i totonu o i latou o e o le vaega sili ona amioleaga o le lalolagi; ma o le a latou faasatauroina o ia—ona ua faapea ona tatau ai i lo tatou Atua, ma ua leai se isi lava atunuu i luga o le lalolagi latou te faasatauroina lo latou Atua."
                },
                {
                    "number": 4,
                    "text": "Aua a na fai e faia ni vavega tetele i totonu o isi atunuu po ua latou salamo, ma iloa o ia o lo latou Atua."
                },
                {
                    "number": 5,
                    "text": "Ae ona o faafaitaulaga pepelo ma amioletonu, o le a faamaaa ai e i latou o i Ierusalema o latou ūa e faasaga ia te ia, ina ia faasatauroina o ia."
                },
                {
                    "number": 6,
                    "text": "O le mea lea, ona o a latou amioletonu, o le a oo mai ai i o latou luga faafanoga, o oge, o faamaʼi, ma le faamaligiina o le toto; ma o i latou o e o le a lē faaumatiaina, o le a faataapeapeina i totonu o atunuu uma."
                },
                {
                    "number": 7,
                    "text": "Ae faauta, ua faapea ona fetalai mai o le Alii le Atua: A oo mai le aso latou te talitonu ai ia te aʼu, o Aʼu o le Keriso, o le taimi lena na Ou osifeagaiga ai ma o latou tamā o le a toefuatai ai i latou i la le tino, i luga o le lalolagi, i laueleele o o latou tofi."
                },
                {
                    "number": 8,
                    "text": "Ma o le a oo mai foi o le a faapotopotoina i latou mai lo latou faataapeapega umi, mai motu o le sami, ma mai i itu e fa o le lalolagi; ma o le a silisili atu atunuu o Nuuese i oʼu mata, ua fetalai mai ai le Atua, i le aveina atu o i latou i laueleele o o latou tofi."
                },
                {
                    "number": 9,
                    "text": "Ioe, o le a avea tupu o Nuuese ma tamā tausitama ia te i latou, ma o o latou masiofo o le a avea ma tinā faafailele; o le mea lea, ua tetele lava folafolaga a le Alii i Nuuese, ona ua fetalai mai ai o ia, ma o ai e mafai ona finau atu i ai?"
                },
                {
                    "number": 10,
                    "text": "Ae faauta, o le laueleele lenei, ua fetalai mai ai le Atua, o le a avea ma laueleele o lo outou tofi, ma o le a faamanuiaina Nuuese i luga o lenei laueleele."
                },
                {
                    "number": 11,
                    "text": "Ma o lenei laueleele o le a avea ma laueleele o le saolotoga i Nuuese, ma o le a leai ni tupu i luga o le laueleele, o e e tutulai mai i Nuuese."
                },
                {
                    "number": 12,
                    "text": "Ma o le a Ou faamalosia lenei laueleele e faasaga i isi atunuu uma."
                },
                {
                    "number": 13,
                    "text": "Ma o ia o lē e faasagatau ia Siona o le a fano, ua fetalai mai ai le Atua."
                },
                {
                    "number": 14,
                    "text": "Ona o ia o lē na te faatu mai se tupu e faasaga mai ia te aʼu o le a fano o ia, aua o Aʼu, o le Alii, le tupu o le lagi, o le a avea ma o latou tupu, ma o le a avea Aʼu o se malamalama e faavavau ia te i latou, o e e faalogo mai i aʼu upu."
                },
                {
                    "number": 15,
                    "text": "O le mea lea, ona o lenei pogai, ina ia mafai ona faataunuuina o aʼu feagaiga na Ou faia i le fanauga a tagata, ia o le a Ou faia ia te i latou aʼo latou i ai i la le tino, e tatau ai ona Ou faaumatia o galuega faalilolilo a le pouliuli, ma fasioti tagata, ma mea inosia."
                },
                {
                    "number": 16,
                    "text": "O le mea lea, o ia o lē e faasagatau ia Siona, o Iutaia ma Nuuese, o e ua pologa ma e ua saoloto, o tane ma fafine, o le a fano; ona o i latou ia o i latou o e o fafine talitane o le lalolagi uma; ona o i latou o e ua lē mo aʼu, ua tetee ia te au, ua fetalai mai ai lo tatou Atua."
                },
                {
                    "number": 17,
                    "text": "Ona o le a Ou faataunuuina aʼu folafolaga na Ou faia i le fanauga a tagata, ia o le a Ou faia ia te i latou aʼo latou i ai i la le tino—"
                },
                {
                    "number": 18,
                    "text": "O le mea lea, oʼu uso pele e, ua faapea ona fetalai mai o lo tatou Atua: O le a Ou faapuapuagatiaina au fanau i le lima o Nuuese; e ui i lea, o le a Ou faamalūlūina loto o Nuuese, ina ia avea i latou e pei o se tamā ia te i latou; o le mea lea, o le a faamanuiaina ma faitauina Nuuese i totonu o le aiga o Isaraelu."
                },
                {
                    "number": 19,
                    "text": "O le mea lea, o le a Ou faapaiaina le laueleele lenei mo au fanau, ma i latou o le a faitauina i totonu o au fanau, e faavavau, e avea ma laueleele o lo latou tofi; ona o se laueleele ua sili ona lelei, ua fetalai mai ai le Atua ia te aʼu, i luga o isi laueleele uma, o le mea lea Ou te loto ai ia tapuaʼi mai ia te aʼu tagata uma o e e nonofo ai, ua fetalai mai ai le Atua."
                },
                {
                    "number": 20,
                    "text": "Ma o lenei, oʼu uso pele e, talu ai ona ua tatou vaai ua tuu mai e lo tatou Atua alofa mutimutivale ia te i tatou se malamalama tele naua e uiga i nei mea, ia tatou manatua o ia, ma tuu ese a tatou agasala, ma aua le faatautau i lalo o tatou ulu, ona ua lē lafoaiina ese i tatou; e ui i lea, ua tutuli ese i tatou i fafo mai le laueleele o lo tatou tofi; peitai ua taitai mai i tatou i se laueleele ua sili atu ona lelei, ona ua faia e le Alii le sami mo o tatou ala, ma ua tatou i ai i luga o se motu o le sami."
                },
                {
                    "number": 21,
                    "text": "Ae ua tetele lava folafolaga a le Alii ia te i latou o e o i luga o motu o le sami; o le mea lea e pei ona fai mai o motu, ua tatau ai ona i ai o ni isi e tele atu nai lo lenei, ma ua ainā foi i latou e o tatou uso."
                },
                {
                    "number": 22,
                    "text": "Aua faauta, sa taitai ese e le Alii le Atua mai lea taimi i lea taimi ni isi mai le aiga o Isaraelu, e tusa ma lona loto ma lona finagalo. Ma o lenei faauta, e manatua e le Alii i latou uma o e ua faʼi ese, o le mea lea e manatua ai foi e ia i tatou."
                },
                {
                    "number": 23,
                    "text": "O le mea lea, ia fiafia o outou loto, ma ia manatua ua outou saoloto e fai mo outou lava—e filifili le ala o le oti tumau-faavavau, po o le ala o le ola e faavavau."
                },
                {
                    "number": 24,
                    "text": "O le mea lea, oʼu uso pele e, ia outou faaleleia outou lava ma le finagalo o le Atua, ae lē ma le loto o le tiapolo faapea ma le tino; ma ia manatua, pe a uma ona outou faalelei ma le Atua, ua nao i le alofa tunoa ma ala i le alofa tunoa o le Atua, e faaolaina ai outou."
                },
                {
                    "number": 25,
                    "text": "O le mea lea, talosia ia faatutu mai outou e le Atua mai le oti e ala i le mana o le toetu, ma mai le oti foi e faavavau e ala i le mana o le togiola, ina ia mafai ona talia o outou i le malo e faavavau o le Atua, ina ia mafai ona outou viia o ia e ala i le alofa tunoa paia. Amene."
                }
            ]
        },
        "/study/scriptures/bofm/2-ne/11": {
            "uri": "/study/scriptures/bofm/2-ne/11",
            "title": "2 Nifae 11",
            "data_type": "chapter",
            "chapter_name": "Mataupu 11",
            "chapter_summary": [
                "Sa vaai Iakopo i lona Togiola—O le tulafono a Mose o se faatusa o Keriso ma ua faamaonia ai o le a afio mai o ia. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma o lenei, e tele mea sa tautala atu ai Iakopo i loʼu nuu i le taimi lena; e ui i lea ua nao mea nei sa ou faatonuina ia tusia, ona o mea ua ou tusia ua lava ia te aʼu."
                },
                {
                    "number": 2,
                    "text": "Ma o lenei, o aʼu, o Nifae, ou te tusia ni isi upu e tele a Isaia, ona ua fiafia loʼu agaga i ana upu. Ona o le a ou faatatauina ana upu i oʼu tagata, ma o le a ou auina atu ia upu i aʼu fanau uma, ona na vaai moni lava o ia i loʼu Togiola, e pei lava ona ou vaai ia te ia."
                },
                {
                    "number": 3,
                    "text": "Ma o loʼu uso, o Iakopo, sa vaai foi ia te ia e pei ona sa ou vaai ia te ia; o le mea lea, o le a ou auina atu ai a laua upu i aʼu fanau e faamaonia ai ia te i latou ua moni aʼu upu. O le mea lea, o upu a le toatolu, ua fetalai mai ai le Atua, o le a Ou faamautu ai laʼu upu. E ui i lea, e auina mai e le Atua ni isi molimau e toatele, ma e faamaonia e ia ana fetalaiga uma."
                },
                {
                    "number": 4,
                    "text": "Faauta, e fiafia loʼu agaga i le faamaonia atu i oʼu tagata le moni o le afio mai o Keriso; ona, o le faamoemoega lenei na tuu mai ai le tulafono a Mose; ma o mea uma na tuu mai e le Atua mai le amataga o le lalolagi, i le tagata, o ni faatusatusaga o ia."
                },
                {
                    "number": 5,
                    "text": "Ma e fiafia foi loʼu agaga i feagaiga a le Alii na faia e ia i o matou tamā; ioe, e fiafia loʼu agaga i lona alofa tunoa, ma lona faamasinotonu, mo lona mana, ma lona alofa mutimutivale i le fuafuaga tele ma faavavau o le laveaiga mai le oti."
                },
                {
                    "number": 6,
                    "text": "Ma e fiafia loʼu agaga e faamaonia atu i oʼu tagata e fano tagata uma vagana ai ua afio mai Keriso."
                },
                {
                    "number": 7,
                    "text": "Ona afai ua leai se Keriso ua leai se Atua; ma afai ua leai se Atua ua leai i tatou, ma po ua leai se foafoaga. Peitai ua i ai se Atua, ma o ia o Keriso, ma e afio mai o ia i le atoatoaga o lona lava taimi."
                },
                {
                    "number": 8,
                    "text": "Ma o lenei, ou te tusia ni isi o upu a Isaia, ina ia mafai e soo se tasi o loʼu nuu e vaai i nei upu ona ea i luga o latou loto ma olioli mo tagata uma. Ma o upu nei, ma e mafai ona outou faatatauina ia upu ia te outou ma i tagata uma."
                }
            ]
        },
        "/study/scriptures/bofm/2-ne/12": {
            "uri": "/study/scriptures/bofm/2-ne/12",
            "title": "2 Nifae 12",
            "data_type": "chapter",
            "chapter_name": "Mataupu 12",
            "chapter_summary": [
                "Ua vaai Isaia i le malumalu o aso e gata ai, le faapotopotoina o Isaraelu, ma le faamasinoga i le meleniuma ma le filemu—O e faamaualuluga ma e amioleaga o le a ave ifo maualalo i le Afio Mai Faalua—Faatusatusa i le Isaia 2. E tusa o le 559–545 T.L.M."
            ],
            "verses": [
                {
                    "number": 1,
                    "text": "O le afioga na vaaia e Isaia, le atalii o Amota, e uiga ia Iuta ma Ierusalema."
                },
                {
                    "number": 2,
                    "text": "Ma o le a oo mai i aso e gata ai, pe a faatuina le mauga o le fale o le Alii i le tumutumu o atu mauga, ma o le a faaeaina i luga o maupuʼepuʼe, ma o le a gasolo ane i ai atunuu uma."
                },
                {
                    "number": 3,
                    "text": "Ma e toatele tagata o le a o atu ma fai atu, o mai ia, ma sei tatou o aʼe i luga i le mauga o le Alii, i le fale o le Atua o Iakopo; ma o le a ia aoao mai ia te i tatou e uiga i ona ala, ma o le a tatou savavali i ona ala; ona e alu atu le tulafono mai Siona, ma le afioga a le Alii mai Ierusalema."
                },
                {
                    "number": 4,
                    "text": "Ma o le a faamasino o ia i totonu o atunuu, ma aʼoaʼi tagata e toatele: ma o le a latou tuʼi a latou pelu e fai ma suotosina, ma a latou tao e fai ma polo-teuvine—e lē toe siia le pelu e le tasi atunuu e faasaga i le isi atunuu, pe latou te toe aoao i taua."
                },
                {
                    "number": 5,
                    "text": "E, le aiga e o Iakopo, ia outou o mai ia ma sei tatou savavali i le malamalama o le Alii; ioe, o mai ia, ona ua outou se ese uma, outou uma taitoatasi i ona lava ala amioleaga."
                },
                {
                    "number": 6,
                    "text": "O le mea lea, le Alii e, ua e tuulafoaiina ai lou nuu, le aiga o Iakopo, ona ua faatumuina i latou i tu a tagata mai sasae, ma faalogo i vaafaatau e pei o Filisitia, ma ua latou faafiafia ia te i latou i fanau a tagata ese."
                },
                {
                    "number": 7,
                    "text": "Ua tumu foi lo latou laueleele i le ario ma le auro, pe i ai se mutaaga o o latou oloa; ua tumu foi lo latou laueleele i solofanua, pe i ai se mutaaga o a latou kariota."
                },
                {
                    "number": 8,
                    "text": "Ua tumu foi lo latou laueleele i tupua; ua latou tapuai i galuega a o latou lava lima, o mea na faia e o latou lava tamatamailima."
                },
                {
                    "number": 9,
                    "text": "Ma ua lē ifo i lalo le tagata lautele, ma ua lē faamaulalo e le tagata maualuga o ia lava, o lea, aua le faamagaloina o ia."
                },
                {
                    "number": 10,
                    "text": "E, outou e amioleaga, ulu atu ia i totonu o le papa, ma faalafi oe i le efuefu, ona o le a taia oe i le mataʼu i le Alii ma le mamalu o lona silisiliese."
                },
                {
                    "number": 11,
                    "text": "Ma o le a oo mai foi o le a faamaualaloina mata faamaualuluga o le tagata, ma o le a faaifo i lalo le faasausili o tagata, ma o le a nao le Alii lava o le a faaeaina i lena aso."
                },
                {
                    "number": 12,
                    "text": "Ona ua lata ona oo mai o le aso o le Alii o Au i luga o atunuu uma, ioe, i luga o tagata taitoatasi uma; ioe, i luga o e ua mitamita ma faamaualuluga, ma i luga o tagata uma taitoatasi o e ua faafefeteina, ma o le a ave ifo maualalo o ia."
                },
                {
                    "number": 13,
                    "text": "Ioe, ma o le a oo mai le aso o le Alii i luga o arasi uma o Lepanona, ona ua uumi ma maualuluga; ma i luga o aluna uma o Vasana;"
                },
                {
                    "number": 14,
                    "text": "Ma i luga o mauga maualuluga uma, ma luga o maupuepue uma, ma i luga o atunuu uma ua faafefeteina, ma luga o tagata uma;"
                },
                {
                    "number": 15,
                    "text": "Ma i luga o olo maualuluga uma, ma luga o pa puipuia uma;"
                },
                {
                    "number": 16,
                    "text": "Ma i luga o vaa uma o le sami, ma luga o vaa uma o Tasesa, ma luga o mātaʼiga matagofie uma."
                },
                {
                    "number": 17,
                    "text": "Ma o le faamaualuga o le tagata o le a faaifo i lalo, ma o le faasausili o tagata o le a faamaualalo; ma o le a nao le Alii lava o le a faaeaina i lena aso."
                },
                {
                    "number": 18,
                    "text": "Ma o le a soloia atoa e ia tupua."
                },
                {
                    "number": 19,
                    "text": "Ma o le a latou o atu i totonu o lua o papa, ma totonu o ana o le eleele, ona o le a oo mai i o latou luga le mataʼu i le Alii ma o le a taia i latou i le mamalu o lana afioga, pe a tulai o ia e lulu tetele le lalolagi."
                },
                {
                    "number": 20,
                    "text": "I lena aso o le a lafo atu ai e le tagata ana tupua ario, ma ana tupua auro, na faia e ia mo ia e tapuai i ai, i afora ma peʼa;"
                },
                {
                    "number": 21,
                    "text": "Ina ia o atu i totonu o mavaevae o papa, ma i tumutumu o papa vanuvanu, ona o le a oo mai i o latou luga le mataʼu i le Alii, ma o le a taia i latou i le silisiliese o lona mamalu; pe a tulai o ia e matua galulu le lalolagi."
                },
                {
                    "number": 22,
                    "text": "Ia outou liliu ese ia mai le tagata, o lē o lana mānava ua i ona pogaiisu; aua mo le a ea o le a faitauina ai o ia?"
                }
            ]
        },
        "/study/scriptures/bofm/2-ne/13": {
            "uri": "/study/scriptures/bofm/2-ne/13",
            "title": "2 Nifae 13",
            "data_type": "chapter",
            "chapter_name": "Mataupu 13",
            "chapter_summary": [
                "O le a faasalaina Iuta ma Ierusalema ona o lo laua lē usiusitai—Ua aioi le Alii mo ona tagata ma ia faamasinoina i latou—Ua fetuu ma faamafatia afafine o Siona ona o lo latou faalelalolagi—Faatusatusa i le Isaia 3. E tusa o le 559–545 T.L.M."
            ],
            "verses": [
                {
                    "number": 1,
                    "text": "Aua faauta, o le Alii, o le Alii o Au, na te aveese mai ia Ierusalema, ma mai ia Iuta, le tootoo ma le mataiʼai, o le mataiʼai atoa o le areto, ma le tootoo atoa o le vai—"
                },
                {
                    "number": 2,
                    "text": "O le tagata malosi, ma le tagata tau, o le faamasino, ma le perofeta, ma le tagata poto, ma le toeaina;"
                },
                {
                    "number": 3,
                    "text": "O le kapeteni o le limagafulu, ma le tagata mamalu, ma le faipule, ma le tufuga poto, ma le failauga poto."
                },
                {
                    "number": 4,
                    "text": "Ma o le a Ou tuu atu tamaiti ia te i latou e fai ma o latou aloalii, ma o le a pule tamameamea i a i latou."
                },
                {
                    "number": 5,
                    "text": "Ma o le a sauaina le nuu, o tagata taitoatasi e le tasi, ma tagata taitoatasi e lona tuaoi; o le a amio faamaualuga le tamaitiiti e faasaga i le toeaina, ma o lē ua maualalo i lē ua mamalu."
                },
                {
                    "number": 6,
                    "text": "Pe a tago atu le tagata i lona uso i le aiga o lona tamā, ma fai atu: Ua ia te oe ofu, ia fai oe ma o matou pule, ma aua le tuua lenei malaia ia oo mai i lalo o lou lima—"
                },
                {
                    "number": 7,
                    "text": "I lena aso o le a tauto ai o ia, fai mai: O le a lē avea aʼu ma se fofō; ona ua lē o i ai i loʼu fale se areto po o ni lavalava; aua le faia aʼu ma se pule o le nuu."
                },
                {
                    "number": 8,
                    "text": "Ona ua faatafunaina Ierusalema, ma ua paʼū Iuta, ona o o latou laulaufaiva ma a latou mea na fai na tetee faasaga i le Alii, e faaoso fofoga o lona mamalu."
                },
                {
                    "number": 9,
                    "text": "O le pupula o o latou mata ua molimau faasaga ia te i latou, ma taʼu mai ai o la latou agasala ua pei lava o Sotoma, ma ua lē mafai ona latou natiaina. Oi talofa i o latou agaga, ona ua latou tauia i latou lava i le leaga!"
                },
                {
                    "number": 10,
                    "text": "Fai atu i e amiotonu ua lelei ia te i latou; ona o le a latou ʼai le fua o a latou mea na fai."
                },
                {
                    "number": 11,
                    "text": "Oi talofa i e amioleaga, ona o le a fano i latou; ona o le taui a o latou lima o le a i o latou luga!"
                },
                {
                    "number": 12,
                    "text": "Ma o loʼu nuʼu, o tamaiti o o latou tagata sauā ia, ma ua pule fafine i a i latou. E, loʼu nuu e, o i latou o e ua taitaia oe ua latou faaseseina oe ma faaumatia le ala o ou auala."
                },
                {
                    "number": 13,
                    "text": "Ua tulai le Alii e aioi, ma tulai e faamasino le nuu."
                },
                {
                    "number": 14,
                    "text": "O le a ulu mai le Alii i le faamasinoga faatasi ma toeaina o lona nuu ma ona aloalii; ona ua outou ʼaia uma le tovine ma le vete a lē ua mativa i o outou fale."
                },
                {
                    "number": 15,
                    "text": "O le a lo outou faamoemoe? Ua outou tuʼininii oʼu tagata, ma olo mata o e matitiva, ua fetalai mai ai le Alii le Atua o Au."
                },
                {
                    "number": 16,
                    "text": "E lē gata i lea, ua fetalai mai le Alii: Ona ua faasausili afafine o Siona, ma ua savavali ma ua sisisi ma mata faalaʼoa, ma savavali ma faatenetene pe a latou o, ma faatagitagi o latou vae."
                },
                {
                    "number": 17,
                    "text": "O le mea lea o le a taia ai e le Alii le tumuaʼi o le ulu o afafine o Siona i le paʼupaʼua, ma o le a faaalia e le Alii o latou itutino lilo."
                },
                {
                    "number": 18,
                    "text": "I lena aso o le a aveese ai e le Alii le faaalialia o o latou tauvae tagitagi, ma taoulu faamatāʼupega, ma asoa lapotopoto e pei o le masina;"
                },
                {
                    "number": 19,
                    "text": "O filifili, ma taulima, ma ufimata;"
                },
                {
                    "number": 20,
                    "text": "O pulou, ma tauvae, ma fusi-ulu, ma mea faamanogi, ma tautaliga;"
                },
                {
                    "number": 21,
                    "text": "O mama, atoa ma mama isu maa taua;"
                },
                {
                    "number": 22,
                    "text": "O suti o lavalava fesuiaʼi, ma ofu tetele, o ufiulu, ma pine viʼo lauulu;"
                },
                {
                    "number": 23,
                    "text": "O faata, ma ofu lino lelei, ma pulou, atoa ma veli."
                },
                {
                    "number": 24,
                    "text": "Ma o le a oo mai foi, nai lo le manogi lelei o le a i ai le elo; ma nai lo le fusi puimanava, o le a i ai le masae; ma nai lo le lauulu ua teu lelei, o le ulutula; ma nai lo le fusi teuteu o le fatafata, o le fusi o le ofu talatala; o le mu nai lo le lalelei."
                },
                {
                    "number": 25,
                    "text": "O le a feoti ou tama tane i le pelu ma ou tagata malolosi i le taua."
                },
                {
                    "number": 26,
                    "text": "Ma o le a lauē ma faanoanoa ona faitotoa; ma o le a tuufua o ia, ma o le a nofo i luga o le eleele."
                }
            ]
        },
        "/study/scriptures/bofm/2-ne/14": {
            "uri": "/study/scriptures/bofm/2-ne/14",
            "title": "2 Nifae 14",
            "data_type": "chapter",
            "chapter_name": "Mataupu 14",
            "chapter_summary": [
                "O le a togiola ma faamamaina Siona ma ona afafine i le aso o le meleniuma—Faatusatusa i le Isaia 4. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma i lena aso, o le a taofi ai e fafine e toafitu le tane e toatasi, fai mai: O le a matou ʼai a matou lava meaai, ma ofu o matou lava ofu; ae tau ina tuu mai i matou e taʼu i lou igoa e aveese ai lo matou luma."
                },
                {
                    "number": 2,
                    "text": "I lena aso o le a matagofie ma mamalu ai le lala a le Alii; o le a lelei ma matagofie le fua o le laueleele ia te i latou o e ua sao o Isaraelu."
                },
                {
                    "number": 3,
                    "text": "Ma o le a oo mai foi, o i latou o e ua tuua pea i Siona ma e ua nonofo pea i Ierusalema o le a taʼua ua paia, o tagata taitoatasi uma ia ua tusia i totonu o tagata ola i Ierusalema—"
                },
                {
                    "number": 4,
                    "text": "Pe a uma ona fufulu ese e le Alii le eleelea o afafine o Siona, ma faamamā le toto o Ierusalema mai ona totonu i le agaga o le faamasinoga ma le agaga o le faamuina."
                },
                {
                    "number": 5,
                    "text": "Ma o le a faia e le Alii i luga o nofoaga uma o le mauga o Siona, ma luga o ona faapotopotoga, se ao ma le asu i le ao ma le susulu o le afi mumū i le po; ona o le a i ai i luga o le mamalu uma o Siona se puipuiga."
                },
                {
                    "number": 6,
                    "text": "Ma o le a i ai se fale apitaga mo se faapaologa i le ao mai le vevela, ma mo se nofoaga sulufaʼi, ma se maluapapa mai i afā ma mai i uaga."
                }
            ]
        },
        "/study/scriptures/bofm/2-ne/15": {
            "uri": "/study/scriptures/bofm/2-ne/15",
            "title": "2 Nifae 15",
            "data_type": "chapter",
            "chapter_name": "Mataupu 15",
            "chapter_summary": [
                "O le tovine o le Alii (o Isaraelu) o le a tuufua, ma o le a faataapeapeina ona tagata—O le a oo mai mala ia te i latou i lo latou tulaga liliuese ma faataapeapeina—O le a sisi i luga e le Alii se tagavai ma faapotopoto Isaraelu—Faatusatusa i le Isaia 5. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma ona Ou pese atu ai lea i laʼu pele-lelei se pese a laʼu pele, e uiga i lona tovine. Ua i ai i laʼu pele-lelei se tovine i se maupuʼepuʼe uluola tele."
                },
                {
                    "number": 2,
                    "text": "Ma sa ia papuipuia, ma ao ese maa na i ai, ma totō i vine ua sili ona lelei, ma fausia se olo i lona totonugalemu, ma faia ai foi se soligavine i totonu; ma sa vaavaai e ia ia fua mai ai ni vine, ma ua fua mai ai vine vao."
                },
                {
                    "number": 3,
                    "text": "Ma o lenei, outou e o e ua nonofo i Ierusalema, ma tama tane o Iuta, Ou te aioi atu ia te outou, faamasino mai ia te aʼu ma loʼu va ma loʼu tovine."
                },
                {
                    "number": 4,
                    "text": "Se a ea se isi mea sili atu sa tatau ona Ou faia i loʼu tovine Ou te lei faia i ai? O le mea lea, ina ua Ou vaavaaia ina ia fua mai ai ni vine, ua fua mai ai vine vao."
                },
                {
                    "number": 5,
                    "text": "Ma o lenei, o atu ia; o le a Ou taʼu atu ia te outou le mea o le a Ou faia i loʼu tovine—o le a Ou aveesea lona pa laau, ma o le a aina atoa; ma o le a Ou soloia i lalo lona puipui, ma o le a soli i lalo;"
                },
                {
                    "number": 6,
                    "text": "Ma o le a Ou faamaʼumauina; o le a lē teuteua pe elielia; ae o le a tutupu mai ai laau tuitui ma laau talatala; ma o le a Ou faatonu atu foi i ao ia lē to ifo i ai ni ūa i ona luga."
                },
                {
                    "number": 7,
                    "text": "Ona o le tovine o le Alii o Au o le aiga lea o Isaraelu, ma o tama tane o Iuta o ana laau totō ua fiafia i ai; ma sa ia vaavaai mo le faamasinotonu, ae faauta, o le sauā; mo le amiotonu, ae faauta, o le uiō."
                },
                {
                    "number": 8,
                    "text": "Oi talofa ia te i latou o e e soo fale i le fale, seia oo ina lē i ai se nofoaga, e mafai ona tuu ai nao i latou i le lotolotoi o le lalolagi!"
                },
                {
                    "number": 9,
                    "text": "Na fetalai mai le Alii o Au, i oʼu taliga, o le mea moni, e tele fale o le a tuufua, ma aai tetele ma matagofie o le a aunoa ma se e nofo ai."
                },
                {
                    "number": 10,
                    "text": "Ioe, e sefulu eka o le tovine o le a maua mai ai le paita e tasi, ma o le fua o le somera o le a maua mai ai le efa."
                },
                {
                    "number": 11,
                    "text": "Oi talofa ia te i latou o e e ala usu i le taeao, ina ia mafai ona latou saili i le ʼava malosi, o e e faia lava seia oo i le po, ma latou onanā ai i le uaina!"
                },
                {
                    "number": 12,
                    "text": "Ma o le napeli, ma le kitara, ma le topa, ma le fagufagu, ma le uaina e i ai ia latou ʼaiga; a ua latou lē manatu i le galuega a le Alii, pe mafaufau i le galuega a ona aao."
                },
                {
                    "number": 13,
                    "text": "O le mea lea, ua o atu ai loʼu nuu i le faatagataotauaina, ona ua leai so latou malamalama; ma ua matelaina o latou alii mamalu, ma ua matūtū o latou motu o tagata i le fia feinu."
                },
                {
                    "number": 14,
                    "text": "O le mea lea, ua faalauteleina e seoli o ia lava, ma faamaga lona gutu e aunoa ma se fuaina; ma o lo latou mamalu, ma o latou motu o tagata, ma lo latou matagofie, ma ia o lē ua olioli, o le a o ifo i ai i totonu."
                },
                {
                    "number": 15,
                    "text": "Ma o le a ave ifo i lalo le tagata lautele, ma o le a faalotomaualaloina le tagata malosi, ma o le a faamaualaloina mata o lē ua faamaualuga;"
                },
                {
                    "number": 16,
                    "text": "Ae o le Alii o Au o le a faaeaina i le faamasinotonu, ma o le Atua ua paia o le a faapaiaina i le amiotonu."
                },
                {
                    "number": 17,
                    "text": "Ona aai ai lea o tamai mamoe e tusa ma la latou ala masani ai, ma o nofoaga tuufua o e pepeti o le a ʼaia e tagata ese."
                },
                {
                    "number": 18,
                    "text": "Oi talofa ia te i latou o e ua tosoina le amioletonu i maea o le fiatagata, ma le agasala e pei o se maea toso fata taavalevale;"
                },
                {
                    "number": 19,
                    "text": "I e e fai mai: Ia tuu atu ia te ia ia faia faataalise, ia faavavevave lana galuega, ina ia mafai ona matou vaai i ai; ma ia tuu le lapataiga a le Paia e Toatasi o Isaraelu ia latalata mai ma oo mai, ina ia mafai ona matou iloaina."
                },
                {
                    "number": 20,
                    "text": "Oi talofa i e latou te taʼu le leaga o le lelei, ma le lelei o le leaga, i e e fai le pouliuli ma malamalama, ma le malamalama ma pouliuli; i e e fai le mea oona ma mea suamalie, ma mea suamalie ma mea oona!"
                },
                {
                    "number": 21,
                    "text": "Oi talofa i e ua popoto i o latou lava mata ma atamamai i la latou lava vaaiga!"
                },
                {
                    "number": 22,
                    "text": "Oi talofa i e ua malolosi e inu le uaina, ma tagata malolosi e palua le ʼava malosi;"
                },
                {
                    "number": 23,
                    "text": "O e e taʼuamiotonuina le amioleaga mo le taui, ma aveeseina le amiotonu a le amiotonu mai ia te ia!"
                },
                {
                    "number": 24,
                    "text": "O le mea lea, e pei ona ʼai e le afi tagutugutu o saito, ma mu aputi o saito i le apeafi mumū, o le a pala o latou aʼa, ma o le a lelea o latou fuga e pei o le efuefu; ona ua latou lafoai ese le tulafono a le Alii o Au, ma ua inoino i le afioga a le Paia e Toatasi o Isaraelu."
                },
                {
                    "number": 25,
                    "text": "O le mea lea, ua faamumū ai le toasa o le Alii i lona nuu, ma ua faaloaloa mai e ia lona aao e faasaga ia te i latou, ma ia taiaina i latou; ma sa gatete maupuʼepuʼe, ma saeia o latou tino oti i moa o alatele. E ui i nei mea uma, ua lē liliuesea lava lona toasa, ae ua faaloaloa mai pea lona aao."
                },
                {
                    "number": 26,
                    "text": "Ma o le a sii aʼe i luga e ia se tagavai i atunuu mai mea mamao, ma o le a faaili atu o ia ia te i latou mai tuluiga o le lalolagi; ma faauta, o le a faataalise ona latou o mai vave; e leai se tasi e vaivai pe tautevateva i totonu o i latou."
                },
                {
                    "number": 27,
                    "text": "E leai se tasi e tautulemoe pe moe; pe tatalaina le fusi o o latou sulugatiti, pe motusia nonoa o o latou seevae;"
                },
                {
                    "number": 28,
                    "text": "O e o le a maamaai a latou ufanafana, ma loloʼu a latou aufana uma, ma o le a faatusaina atigivae o a latou solofanua e pei o ni maa malō, ma o latou uili e pei o le asiosio, ma lo latou taalili e pei o se leona."
                },
                {
                    "number": 29,
                    "text": "O le a latou tagi taalili e pei o leona taanoa; ioe, o le a latou tagi taalili, ma taofi i manu ua latou pueina, ma ave ma le filemu, ma e leai se e laveaiina."
                },
                {
                    "number": 30,
                    "text": "Ma i lena aso o le a latou taalili atu ai faasaga ia te i latou e pei o le gogolo mai o le sami; ma a latou vaai atu i le laueleele, faauta, o le pogisa ma le faanoanoa, ma ua faapouliuligia le malamalama o lona lagi."
                }
            ]
        },
        "/study/scriptures/bofm/2-ne/16": {
            "uri": "/study/scriptures/bofm/2-ne/16",
            "title": "2 Nifae 16",
            "data_type": "chapter",
            "chapter_name": "Mataupu 16",
            "chapter_summary": [
                "Ua vaai Isaia i le Alii—Ua faamagaloina agasala a Isaia—Ua valaauina o ia e vavalo atu—Ua ia valoia le teena e Iutaia o aoaoga a Keriso—O le a toe foi mai se toe vaega—Faatusatusa i le Isaia 6. E tusa o le 559–545 T.L.M."
            ],
            "verses": [
                {
                    "number": 1,
                    "text": "I le tausaga na maliu ai le tupu o Usia, na ou vaai ai i le Alii o afio i se nofoalii, maualuga ma tu maualuga, ma o le lau o lona ofu sa faatumulia ai le malumalu."
                },
                {
                    "number": 2,
                    "text": "I luga aʼe o le nofoalii sa tutu ai serafi; sa i ai i serafi taitasi ni apaau e ono; e lua sa ufitia ai e ia ona mata, ma le lua sa ufitia ai e ia ona vae, ma le lua sa lele ai o ia."
                },
                {
                    "number": 3,
                    "text": "Ma sa alaga atu le tasi i le isi, ua fai atu: Ua paia, ua paia, ua paia lava, le Alii o Au; ua tumu le lalolagi atoa i lona mamalu."
                },
                {
                    "number": 4,
                    "text": "Ma sa luluina pou o le faitotoa i le leo o ia o lē na alaga, ma sa tumu le fale i le asu."
                },
                {
                    "number": 5,
                    "text": "Ona ou fai atu lea: Oi talofa ia te aʼu! ona ua faaumatia aʼu; ona o aʼu o se tagata laugutu lē mamā; ma ua ou mau i ni tagata laugutu lē mamā; ona ua vaai oʼu mata i le Tupu, le Alii o Au."
                },
                {
                    "number": 6,
                    "text": "Ona lele mai lea o le tasi o serafi ia te aʼu, ma se malala ola i lona lima, lea na aveese e ia mai le fatafaitaulaga i le iʼofi;"
                },
                {
                    "number": 7,
                    "text": "Ma sa tuu e ia i luga o loʼu gutu, ma fai mai: Faauta, ua paʼi lenei malala ola i ou laugutu; ma ua aveese lou amioletonu, ma ua faamamāina au agasala."
                },
                {
                    "number": 8,
                    "text": "Sa ou faalogo foi i le siufofoga o le Alii, ua fetalai mai: O ai ea Ou te auina atu, ma o ai e alu mo i tatou? Ona ou fai atu lea: O aʼu lenei; auina atu aʼu."
                },
                {
                    "number": 9,
                    "text": "Ma sa fetalai mai o ia: Inā alu atu ia ma taʼu atu i lenei nuu—Ia outou faalogo moni mai, peitai sa latou lē malamalama; ma ia outou vaai moni mai, peitai sa latou lē iloaina."
                },
                {
                    "number": 10,
                    "text": "Ia faia loto o lenei nuu ia maaa, ma faia o latou taliga ia tutuli, ma pupuni o latou mata—neʼi o latou vaai ma o latou mata, ma faalogo ma o latou taliga, ma malamalama i o latou loto, ma liliu mai ai ma faamaloloina."
                },
                {
                    "number": 11,
                    "text": "Ona ou fai atu ai lea: Le Alii e, o le a le umi? Ma sa fetalai mai o ia: Seia faagaogaoina aai ia aunoa ma se e nofo ai, ma fale ia aunoa ma se tagata e i ai, ma faatuufua atoa le laueleele;"
                },
                {
                    "number": 12,
                    "text": "Ma ua aveese mamao atu tagata e le Alii, ona o le a i ai se tuulafoaiina tele i totonu o le laueleele."
                },
                {
                    "number": 13,
                    "text": "Ae peitai o le a i ai se tasi vaesefulu, ma o le a latou toe foi mai, ma o le a ʼaina, e pei o le laau-tapeneto, ma e pei o le aluna o lona ola ua i ai i totonu o i latou pe a toulu o latou lau; o le a faapea foi ona i ai i le fatu paia lona lava ola."
                }
            ]
        },
        "/study/scriptures/bofm/2-ne/17": {
            "uri": "/study/scriptures/bofm/2-ne/17",
            "title": "2 Nifae 17",
            "data_type": "chapter",
            "chapter_name": "Mataupu 17",
            "chapter_summary": [
                "E siʼi taua Efaraima ma Suria ia Iuta—O le a fanau mai Keriso i se taupou—Faatusatusa i le Isaia 7. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma sa oo, i aso o Aasa le atalii o Iotama, le atalii o Usia, le tupu o Iuta, na o aʼe ai agai i Ierusalema o Resina, le tupu o Suria, ma Peka le atalii o Remalia, le tupu o Isaraelu, e tau ai le taua ma Iuta, ʼa ua lē mafai ona manumalo faasaga i ai."
                },
                {
                    "number": 2,
                    "text": "Ma sa taʼu atu i le aiga o Tavita, ua fai atu: Ua ʼau faatasi Suria ma Efaraima. Ma sa gatete lona loto, ma loto o lona nuu, e pei ona luluina laau o le vao i le matagi."
                },
                {
                    "number": 3,
                    "text": "Ona fetalai mai lea o le Alii ia Isaia: Alu atu nei e faafetaiaʼi Aasa, o oe ma Sarasopa lou atalii, i le pito alavai o le lepa aupito i luga i le alatele o le fanua o le taʼofu;"
                },
                {
                    "number": 4,
                    "text": "Ma fai atu ia te ia: Ia e faaeteete, ma filemu; ʼaua e te fefe, pe loto-vaivai ona o ia iʼu ʼaulosoloso pupusa e lua, pe ona o le ita tele o Resina ia Suria, ma le atalii o Remalia."
                },
                {
                    "number": 5,
                    "text": "ʼAuā ua taupulepule leaga Suria, ma Efaraima, ma le atalii o Remalia, e faasaga ia te oe, fai mai:"
                },
                {
                    "number": 6,
                    "text": "Ia tatou o aʼe ia e faasaga ia Iuta ma faatiga i ai, ma tatou faia se osofaiga i ona totonu mo i tatou, ma faatu se tupu i ona totonu, ioe, le atalii o Tapala."
                },
                {
                    "number": 7,
                    "text": "Ua faapea ona fetalai mai o le Alii le Atua: O le a lē tu lava, pe faataunuuina."
                },
                {
                    "number": 8,
                    "text": "Ona o le ao o Suria o Tamaseko, ma o le ao o Tamaseko, o Resina; ma i totonu o le ono sefulu ma le lima o tausaga o le a lepetia ai Efaraima e lē toe avea o se nuu."
                },
                {
                    "number": 9,
                    "text": "Ma o le ao o Efaraima o Samaria, ma o le ao o Samaria o le atalii o Remalia. Afai tou te lē talitonu e moni o le a lē faatumauina outou."
                },
                {
                    "number": 10,
                    "text": "E lē gata i lea, sa toe fetalai mai le Alii ia Aasa, ua fetalai mai:"
                },
                {
                    "number": 11,
                    "text": "Ia e ole mai i le Alii lou Atua mo se faailoga; ia e ole mai i mea loloto, po o mea maualuluga i lugā."
                },
                {
                    "number": 12,
                    "text": "ʼA ua fai mai Aasa: ʼOu te lē ole atu, pe ʼou te tofotofoina le Alii."
                },
                {
                    "number": 13,
                    "text": "Ma sa fai mai o ia: Ia outou faalogo mai nei, le aiga e o Tavita; o se mea itiiti ea ia te outou le faatigaina o tagata, ae tou te faatigaina ea foi i loʼu Atua?"
                },
                {
                    "number": 14,
                    "text": "O lea, o le a tuu mai ai e le Alii lava ia se faailoga ia te outou—Faauta, o le a to se taupou, ma fanaua mai se tama tane, ma o le a faaigoa lona igoa ia Emanuelu."
                },
                {
                    "number": 15,
                    "text": "O le pata ma le meli o le a ʼai e ia, ina ia mafai e ia ona iloa tetee le leaga ma filifili le lelei."
                },
                {
                    "number": 16,
                    "text": "Ona ae lei iloa e le tama tetee le leaga ma filifili le lelei, o le laueleele ua e inoino i ai o le a tuulafoaia mai ona tupu uma e lua."
                },
                {
                    "number": 17,
                    "text": "O le a aumai e le Alii i ou luga, ma luga o lou nuu, ma luga o le aiga o lou tamā, aso sa lei oo mai talu mai le aso na alu ese ai Efaraima mai ia Iuta, le tupu o Asuria."
                },
                {
                    "number": 18,
                    "text": "Ma o le a oo mai foi i lena aso o le a faaili atu ai le Alii mo le lago o loo i le itu pito mamao o Aikupito, ma mo le lagomeli o loo i le laueleele o Asuria."
                },
                {
                    "number": 19,
                    "text": "Ma o le a latou o mai, ma o le a latou malolo uma i vanu tuufua, ma i mavaevae o papa, ma i luga o laau tuitui uma, ma luga o vaovao uma."
                },
                {
                    "number": 20,
                    "text": "I lea lava aso e tasi o le a tafi ai e le Alii i se tafi ua totogi, e i latou o i tala atu o le vaitafe, e ala i le tupu o Asuria, le ulu, ma fulufulu o vae; ma o le a seleina ai foi le ʼava."
                },
                {
                    "number": 21,
                    "text": "Ma o le a oo mai i lena aso, o le a fafaga ai e le tagata se povi fafine taanoa e tasi ma ni mamoe se lua."
                },
                {
                    "number": 22,
                    "text": "Ma o le a oo mai foi, ona o le tele o le susu latou te tuuina mai o le a ʼai ai o ia i le pata; ona o le pata ma le meli o le a ʼai e tagata uma e totoe i le laueleele."
                },
                {
                    "number": 23,
                    "text": "Ma o le a oo mai foi i lena aso, o le a i ai laau tuitui ma laau talatala, i mea uma sa i ai le afe o vine i le afe o siliva."
                },
                {
                    "number": 24,
                    "text": "O le a o mai tagata iina ma ufanafana ma aufana, ona o le a avea le laueleele atoa ma laau tuitui ma laau talatala."
                },
                {
                    "number": 25,
                    "text": "Ma o maupuʼepuʼe uma o le a suaina i le matoka, o le a lē oo mai i ai le mataʼu i laau tuitui ma laau talatala; ae o le a avea ma mea e ave i ai povi, ma lafu manu laiti."
                }
            ]
        },
        "/study/scriptures/bofm/2-ne/18": {
            "uri": "/study/scriptures/bofm/2-ne/18",
            "title": "2 Nifae 18",
            "data_type": "chapter",
            "chapter_name": "Mataupu 18",
            "chapter_summary": [
                "O le a avea Keriso e pei o se maa tuʼia ma se papa faatausuai—Ia saili i le Alii, a e lē o taulaitu vavalo—Liliu atu i le tulafono ma le molimau mo le taitaiga—Faatusatusa i le Isaia 8. E tusa o le 559–545 T.L.M."
            ],
            "verses": [
                {
                    "number": 1,
                    "text": "E lē gata i lea, na tulei mai le afioga a le Alii ia te aʼu: Ia e tago i se taʼai tele, ma tusia ai i se peni a le tagata, e uiga ia Maeli-sala-asa-pasa."
                },
                {
                    "number": 2,
                    "text": "Ma sa ou ave ia te aʼu ni molimau faamaoni e faamaumauina, o Uria le faitaulaga, ma Sakaria le atalii o Iperekia."
                },
                {
                    "number": 3,
                    "text": "Ma sa ou alu atu i le perofeta fafine; ma sa to o ia ma fanauina se tama tane. Ona fetalai mai lea o le Alii ia te aʼu: Faaigoa ia te ia, o Maeli-sala-asa-pasa."
                },
                {
                    "number": 4,
                    "text": "Aua faauta, o le a lē iloa e le tama ona valaau, Loʼu tamā e, ma loʼu tinā e, ae lei aveesea atu oloa o Tamaseko ma le vete a Samaria i luma o le tupu o Asuria."
                },
                {
                    "number": 5,
                    "text": "Sa toe fetalai mai foi le Alii ia te aʼu, ua faapea mai:"
                },
                {
                    "number": 6,
                    "text": "Talu ai ona ua teena e lenei nuu vai o Seloa ua tafe lemu atu, ma ua fiafia ia Resina ma le atalii o Remalia;"
                },
                {
                    "number": 7,
                    "text": "O lenei o lea, faauta, e aumai ai e le Alii i o latou luga vai o le vaitafe, e malolosi ma tele, o le tupu lava lea o Asuria ma lona mamalu uma; ma o le a sau o ia i luga o ona alavai uma, ma oso aʼe i luga o ona auvai uma."
                },
                {
                    "number": 8,
                    "text": "Ma o le a ui atu o ia ia Iuta; o le a lofia o ia ma oso i luga, seia tau lava o ia i le ūa; ma o le fālō atu o ona apaau o le a faatumulia ai le lautele o lou laueleele, E, Emanuelu e."
                },
                {
                    "number": 9,
                    "text": "E, outou tagata e, tou te aufaatasi, ae o le a nutipalaina lava outou; ma uaʼi mai taliga o outou uma o i atunuu mamao; fufusi ia te outou lava, ae o le a nutipalaina lava outou; fufusi ia te outou lava, ae o le a nutipalaina lava outou."
                },
                {
                    "number": 10,
                    "text": "Taupulepule faatasi, ae o le a fai ma meanoa; fai atu le upu, ae o le a lē tu; ona ua faatasi le Atua ma i matou."
                },
                {
                    "number": 11,
                    "text": "Ona sa faapea ona fetalai mai o le Alii ia te aʼu ma le lima malosi, ma faatonu mai ia te aʼu e lē tatau ona ou savali i le ala o lenei nuu, ua fetalai mai:"
                },
                {
                    "number": 12,
                    "text": "Aua tou te fai atu, O se ʼauʼaufaatasi, ia i latou uma o le a fai atu i ai i lenei nuu, O se auaufaatasi; pe tou te fefefe i lo latou fefefe, pe tou te matataʼu."
                },
                {
                    "number": 13,
                    "text": "Ia outou faapaia le Alii lava ia o Au, ma avea o ia ma o outou fefe, ma avea o ia ma o outou mataʼu."
                },
                {
                    "number": 14,
                    "text": "Ma o le a avea o ia ma malu; ae mo se maa tuʼia, ma se papa faatausuai i aiga uma e lua o Isaraelu, ma mo se mailei ma se matasele i e e nonofo i Ierusalema."
                },
                {
                    "number": 15,
                    "text": "Ma e toatele e i totonu o i latou o le a tautevateva ma pauu, ma tuʼimomomoina, ma maileia, ma avea."
                },
                {
                    "number": 16,
                    "text": "Fusi le molimau, faamau le tulafono i totonu o oʼu soo."
                },
                {
                    "number": 17,
                    "text": "Ma o le a ou faatalitali i le Alii, o lē ua ia natia ona fofoga mai le aiga o Iakopo, ma o le a ou vaavaai mo ia."
                },
                {
                    "number": 18,
                    "text": "Faauta, o aʼu ma le fanau ua foaiina mai e le Alii ia te aʼu ua fai mo faailoga ma mea e ofo ai i Isaraelu mai le Alii o Au, o lē ua afio i le Mauga o Siona."
                },
                {
                    "number": 19,
                    "text": "Ma a latou fai mai ia te outou: Saili atu ia te i latou ua i ai aitu vavalo, ma taulaitu o e e tilotilo ma memumemu—pe lē tatau ea i se nuu ona saili atu i lo latou Atua mo e o ola ia faalogo mai e ua oti?"
                },
                {
                    "number": 20,
                    "text": "I le tulafono ma le molimau; ma afai latou te lē tautatala e tusa ma lenei upu, ua latou lē tautatala faapea ona ua leai se malamalama ua ia te i latou."
                },
                {
                    "number": 21,
                    "text": "Ma o le a latou ui atu ai i puapuaga faigata ma le fia aai; ma o le a oo mai foi a latou fia aai, o le a latou faasiasia ma fetuu lo latou tupu ma lo latou Atua, ma vaai i lugā."
                },
                {
                    "number": 22,
                    "text": "Ma o le a latou vaai atu i le lalolagi ma vaai i faalavelave, ma le pogisa, le nenefu o le atuatuvale, ma o le a tutulia i le pouliuli."
                }
            ]
        },
        "/study/scriptures/bofm/2-ne/19": {
            "uri": "/study/scriptures/bofm/2-ne/19",
            "title": "2 Nifae 19",
            "data_type": "chapter",
            "chapter_name": "Mataupu 19",
            "chapter_summary": [
                "Ua tautala Isaia faaMesia—O le a vaai tagata ua i le pouliuli i se malamalama tele—Ua fanau mai mo i tatou se tama—O le a avea o ia ma Aloalii o le Filemu ma o le a nofotupu i le nofoalii o Tavita—Faatusatusa i le Isaia 9. E tusa o le 559–545 T.L.M."
            ],
            "verses": [
                {
                    "number": 1,
                    "text": "E ui i lea, o le a lē tusa le nenefu ma lea sa i ai i lona puapuagatia, i le taimi muamua na faapuapuagatia māmā ai e ia le nuu o Sepulona, ma le nuu o Nafatali, ae mulimuli ane ona faapuapuagatiaina tele e ia atunuu i le ala o le Sami Ulaula i tala atu o Ioritana i Kalilaia."
                },
                {
                    "number": 2,
                    "text": "O tagata sa savavali i le pouliuli ua vaai i se malamalama tele; o i latou o e ua nonofo i le laueleele o le ata o le oti, ua susulu ifo i o latou luga le malamalama."
                },
                {
                    "number": 3,
                    "text": "Ua e faatoateleina le atunuu, ma faateleina le olioli—ua latou olioli i ou luma e tusa ma le olioli o le seleselega, ma e pei ona olioli tagata pe a latou vaevaeina le vete."
                },
                {
                    "number": 4,
                    "text": "Ona ua e gauia le amo o lana avega, ma le amo o lona tauau, le tootoo o lē ua sauā ia te ia."
                },
                {
                    "number": 5,
                    "text": "Ona o taua uma a le tagata-tau ua i ai faatasi ma le vāvāō fenumiaʼi, ma ofu ua taʼai i le toto; ae o lenei taua o le a faia i le susunuina ma fafie o le afi."
                },
                {
                    "number": 6,
                    "text": "Ona ua fanau mai mo i tatou se tama, ua foaiina mai mo i tatou se atalii; ma o le a i luga o lona tauau le malo; ma o le a taʼua lona igoa, o le Ofoofogia, o le Faipule, O le Atua Malosi Aoao, O le Tamā Tumau-Faavavau, O le Aloalii o le Filemu."
                },
                {
                    "number": 7,
                    "text": "O le faateleina o le malo ma le filemu ua leai se gataaga, i luga o le nofoalii o Tavita, ma luga o lona malo e faamaopoopo ai, ma faatu ai i le faamasinosaʼo ma le faamasinotonu mai le taimi nei e oo i luma, e faavavau lava. O le malosi o le Alii o Au o le a faia ai lenei mea."
                },
                {
                    "number": 8,
                    "text": "Na auina mai e le Alii lana afioga ia Iakopo ma ua toʼa i luga o Isaraelu."
                },
                {
                    "number": 9,
                    "text": "Ma o le a iloa e le nuu uma, e oo ia Efaraima ma e o nonofo i Samaria, o e e fai mai i le faamaualuga ma le maaa o le loto:"
                },
                {
                    "number": 10,
                    "text": "Ua solo i lalo maaomea, ae o le a matou atiaʼe i maa ta mai; ua tatuu i lalo sukamoru, ae o le a matou suia i arasi."
                },
                {
                    "number": 11,
                    "text": "O lea o le a faatutu mai ai e le Alii fili o Resina e faasaga ia te ia, ma tuufaatasi ona fili;"
                },
                {
                    "number": 12,
                    "text": "O Suria i luma ma Filisitia i tua; ma o le a laua ʼaina Isaraelu ma le gutu faamaga. E ui i ia mea uma e lē liliu ese ai lona toasa, ae faaloaloa atu pea lona aao."
                },
                {
                    "number": 13,
                    "text": "Ona ua lē liliu mai le nuu ia te ia o lē ua taiaina i latou, pe latou te saili i le Alii o Au."
                },
                {
                    "number": 14,
                    "text": "O lea o le a vavae ese ai e le Alii mai ia Isaraelu le ulu ma le iʼu, o le lala ma le fiso i le aso e tasi."
                },
                {
                    "number": 15,
                    "text": "O le toeaina, o ia lea o le ulu; ma o le perofeta na te aoao atu pepelo, o ia lea o le iʼu."
                },
                {
                    "number": 16,
                    "text": "Ona o taitai o lenei nuu ua ala ai ona latou sese; ma o i latou o e ua taitaia e i latou ua faaumatia."
                },
                {
                    "number": 17,
                    "text": "O lea o le a leai ai se olioli o le Alii i o latou tama talavou, pe o le a i ai sona alofa mutimutivale i luga o i latou ua aumatuā ma fafine ua oti a latou tane; ona o i latou uma taitoatasi o se pepelo ma se fai mea leaga, ma ua tautala gutu uma i mea valea. E ui i ia mea uma ua lē liliu ese ai lava lona toʼasā, ae ua faaloaloa atu pea lona aao."
                },
                {
                    "number": 18,
                    "text": "Ona e mu le amioleaga e pei o le afi; o le a ʼai e le afi laau tuitui ma laau talatala, ma o le a mumū i laau filifili o le vao, ma o le a latou sasao aʼe i luga e pei o le alu aʼe i luga o le asu."
                },
                {
                    "number": 19,
                    "text": "O le a faapouliuligia le laueleele i le toasa o le Alii o Au, ma o le a avea tagata e pei o ni fafie o le afi; e leai se tagata e faasao i lona uso."
                },
                {
                    "number": 20,
                    "text": "Ma o le a seʼi e ia i le lima taumatau ae fia ʼai pea; ma o le a ʼai o ia i le lima tauagavale ae o le a latou lē maoona; o le a ʼai e tagata taitoatasi o i latou le aano o lona lava lima;"
                },
                {
                    "number": 21,
                    "text": "O Manase, o Efaraima; o Efaraima, o Manase; o le a faasaga i laua uma faatasi ia Iuta. E ui i ia mea uma ua lē liliu ese ai lava lona toasa, ae ua faaloaloa atu pea lona aao."
                }
            ]
        },
        "/study/scriptures/bofm/2-ne/20": {
            "uri": "/study/scriptures/bofm/2-ne/20",
            "title": "2 Nifae 20",
            "data_type": "chapter",
            "chapter_name": "Mataupu 20",
            "chapter_summary": [
                "O le faaumatiaga o Asuria o se faatusa o le faaumatiaga o e amioleaga i le taimi o le Afio Mai Faalua—E toaitiiti tagata o le a totoe pe a mavae le toe afio mai o le Alii—O le a toe foi mai i lena aso le toe vaega o Iakopo—Faatusatusa i le Isaia 10. E tusa o le 559–545 T.L.M."
            ],
            "verses": [
                {
                    "number": 1,
                    "text": "Oi talofa ia te i latou o e e faia tulafono lē amiotonu, ma e e tusia faatiga mamafa i mea ua latou faatonuina;"
                },
                {
                    "number": 2,
                    "text": "E tetee ese ai e matitiva mai le faamasinosaʼo, ma aveese ai le aiā tatau mai i e matitiva o loʼu nuu, ina ia mafai ona avea fafine ua oti a latou tane ma a latou vete, ma ina ia mafai ona latou faoa e ua aumatuā!"
                },
                {
                    "number": 3,
                    "text": "Ma o le a se mea tou te faia i le aso o le asiasiga, ma le faafanoga o le a oo mai mai le mea mamao? o ai o le a outou sosola atu i ai mo se fesoasoani? ma o fea o le a outou tuu ai lo outou mamalu?"
                },
                {
                    "number": 4,
                    "text": "A aunoa ma aʼu o le a latou ifo i lalo o ni pagota, ma o le a latou pauu i lalo o e ua fasia. E ui i ia mea uma e lē liliu ese ai lava lona toasa, ae ua faaloaloa atu pea lona aao."
                },
                {
                    "number": 5,
                    "text": "E, Asuria e, le sasa o loʼu ita, ma o le tootoo i o latou lima o lo latou ita tele lea."
                },
                {
                    "number": 6,
                    "text": "O le a Ou auina atu o ia e faasaga i se atunuu pepelo, ma o le a Ou tuu atu ia te ia se poloaiga e faasaga i le nuu o loʼu ita, ia ave e ia le vete, ma ave mea e faoa mai, ma soli i latou i lalo e pei o palapala o ala."
                },
                {
                    "number": 7,
                    "text": "E ui i lea ua lē faapea lona manatu, pe ua faapea foi le manatu o lona loto; ae o lona loto ia faaumatia ma vavae ese malo e lē toaitiiti."
                },
                {
                    "number": 8,
                    "text": "Aua ua fetalai mai o ia: Ua lē o ni tupu ea oʼu aloalii uma?"
                },
                {
                    "number": 9,
                    "text": "Ua lē pei ea Kaleno o Karekimisa? Ua lē pei ea Amato o Arepa? Ua lē pei ea Samaria o Tamaseko?"
                },
                {
                    "number": 10,
                    "text": "E pei ona faatutuina e loʼu lima malo o tupua, ma o ona tupua ta sa sili atu ia i latou o Ierusalema ma Samaria;"
                },
                {
                    "number": 11,
                    "text": "Pe Ou te lē faia ea, ia Ierusalema ma ona tupua, e pei ona Ou faia ia Samaria ma ona tupua?"
                },
                {
                    "number": 12,
                    "text": "O le mea lea o le a oo mai foi ina ua faia e le Alii lana galuega atoa i luga o le Mauga o Siona ma luga o Ierusalema, o le a Ou faasalaina le fua o le loto malosi o le tupu o Asuria, ma le faasausili o ona mata faamaualuluga."
                },
                {
                    "number": 13,
                    "text": "Ona ua fai mai o ia: O le malosi o loʼu lima ma loʼu poto na ou faia ai nei mea; ona ua ou poto; ma ua ou aveesea tuaoi o le nuu, ma gaoi o latou oloa, ma ua ou faatoilaloina e o nonofo ai e pei o se tagata toa;"
                },
                {
                    "number": 14,
                    "text": "Ma ua maua e loʼu lima oloa o le nuu e pei o se ofaga; ma e pei ona faaputuina e se tasi fua o manu o totoe, ua faapea ona ou faapotopoto le lalolagi uma; ma sa leai se tasi na sii lona apaau, pe faamaga lona gutu, pe ʼiʼi."
                },
                {
                    "number": 15,
                    "text": "Pe mimita ea le matau ia te ia lava e faasaga i lē na te ta aʼi? Pe faamaualuga ʼea le ʼili ia te ia lava e faasaga i lē na te ʼili aʼi? E peiseai e mafai e le sasa ona lulu atu o ia lava e faasaga ia i latou o e e siʼia i luga, pe e peiseai e mafai e le tootoo ona sii o ia lava i luga e peiseaʼi e lē o se laau!"
                },
                {
                    "number": 16,
                    "text": "O lea o le a auina mai ai e le Alii, le Alii o Au, i totonu o ona tagata puputa, le paʼeʼe; ma o le a faamumūina e ia se mu e pei o le mumū o se afi i lalo o lona mamalu."
                },
                {
                    "number": 17,
                    "text": "Ma o le a avea le malamalama o Isaraelu o se afi, ma lona Paia e Toatasi o se apeafi, ma o le a mumū ma o le a susunu ai ona laau talatala ma ona laau tuitui i le aso e tasi;"
                },
                {
                    "number": 18,
                    "text": "Ma o le a mu ai le matagofie o lona vaomatua, ma lona fanua uluola, o le agaga atoa ma le tino; ma o le a faapei i latou o se tagata ave-tagavai ua matapogia."
                },
                {
                    "number": 19,
                    "text": "Ma o laau e totoe i lona vaomatua o le a itiiti, e mafai e se tamaitiiti ona tusi i latou."
                },
                {
                    "number": 20,
                    "text": "Ma o le a oo mai i lena aso, o le toe vaega o Isaraelu, ma i latou e pei o e ua sao o le aiga o Iakopo, o le a lē toe faalagolago i lē na taiaina i latou, ae o le a faalagolago i le Alii, le Paia e Toatasi o Isaraelu, i le faamaoni."
                },
                {
                    "number": 21,
                    "text": "O le a toe foi mai le toe vaega, ioe, le toe vaega lava lea o Iakopo, i le Atua malosi aoao."
                },
                {
                    "number": 22,
                    "text": "Ona e ui ina pei lou nuu o Isaraelu o le oneone o le sami, ae o se toe vaega o i latou o le a foi mai; o le faatafunaga ua faatonuina o le a masuasua i le amiotonu."
                },
                {
                    "number": 23,
                    "text": "Ona o le a faia e le Alii le Atua o Au se faatafunaga, ua fuafua e oo atu i le laueleele uma."
                },
                {
                    "number": 24,
                    "text": "O lea, ua faapea ona fetalai mai o le Alii le Atua o Au: E, loʼu nuu e o e ua nonofo i Siona, aua e te fefe i le Asuria; o le a taia e ia oe i le sasa, ma o le a siʼi i luga lona tootoo ia te oe, e pei ona faia e Aikupito."
                },
                {
                    "number": 25,
                    "text": "Ona ua toe itiiti lava, ona iʼu lea o le toasa, ma loʼu ita i lo latou faafanoga."
                },
                {
                    "number": 26,
                    "text": "Ma o le a faaoso aʼe e le Alii o Au se sasa mo ia e tusa ma le fasiga o Mitiana i le papa o Oreva; ma e pei ona sa i ai lona tootoo i luga o le sami o le a faapea foi ona sii i luga e ia e pei o le ala na faia ia Aikupito."
                },
                {
                    "number": 27,
                    "text": "Ma o le a oo mai foi i lena aso o le a aveese ai lana avega mai lou tauau, ma lana amo mai lou ūa, ma o le a lepetia le amo ona o le faauuga."
                },
                {
                    "number": 28,
                    "text": "Ua sau o ia i Aiata, ua sopo atu o ia i Mekerona; ua tuu e ia ana kariota i Mekemase."
                },
                {
                    "number": 29,
                    "text": "Ua latou sopo atu i luga o le ala sopo; ua latou api i Kapa; ua fefe Ramata; ua sola Kipea o la Saulo."
                },
                {
                    "number": 30,
                    "text": "Ia sii aʼe le leo, E, le afafine e o Kali; ia faia ia lagona i Laisa, E, Anatota e."
                },
                {
                    "number": 31,
                    "text": "Ua aveese Matemena; o e o nonofo i Kipima ua latou faapotopoto faatasi i latou lava e sosola."
                },
                {
                    "number": 32,
                    "text": "Ae o le a nofo pea o ia i Nove i lena aso; o le a lulu atu lona lima e faasaga i le mauga o le afafine o Siona, le maupuʼepuʼe o Ierusalema."
                },
                {
                    "number": 33,
                    "text": "Faauta, o le Alii, o le Alii o Au, o le a ia faagataina le lala ma le mataʼutia tele; ma o e e tulaga maualuluga o le a tatuu i lalo; ma o le a faalotomaualaloina e ua faasausili."
                },
                {
                    "number": 34,
                    "text": "Ma o le a ta i lalo e ia laau filifili o le vaomatua i le uʼamea, ma o le a faapaʼūina Lepanona e se tasi malosi aoao."
                }
            ]
        },
        "/study/scriptures/bofm/2-ne/21": {
            "uri": "/study/scriptures/bofm/2-ne/21",
            "title": "2 Nifae 21",
            "data_type": "chapter",
            "chapter_name": "Mataupu 21",
            "chapter_summary": [
                "O le pogai o Iese (Keriso) o le a faamasino ma le amiotonu—O le malamalama i le Atua o le a ufitia ai le lalolagi i le Meleniuma—O le a sisi i luga e le Alii se tagavai ma faapotopoto Isaraelu—Faatusatusa i le Isaia 11. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma o le a tupu mai se tatupu mai le pogai o Iese, ma o le a tupu aʼe se lala mai ona aʼa."
                },
                {
                    "number": 2,
                    "text": "Ma o le a afio i ona luga le Agaga o le Alii, o le agaga o le atamai ma le malamalama, o le agaga o le faufautua ma le malosi, o le agaga o le poto ma le mataʼu i le Alii;"
                },
                {
                    "number": 3,
                    "text": "Ma o le a vave ona maua ai e ia le malamalama i le mataʼu i le Alii; ma o le a lē faamasino o ia e tusa ma le silasila o ona fofoga, pe aʼoaʼi atu e tusa ma le faafofoga o ona taliga."
                },
                {
                    "number": 4,
                    "text": "Ae o le a faamasino e ia e matitiva ma le amiotonu, ma aʼoaʼi atu o ia ma le tutusa mo e agamalu o le lalolagi; ma o le a taia e ia le lalolagi i le tootoo o lona fofoga, ma o le mānava a ona laufofoga o le a fasioti ai e ia e amioleaga."
                },
                {
                    "number": 5,
                    "text": "Ma o le a avea le amiotonu ma fusi o ona sulugatiti, ma fai le faamaoni ma fusi i ona suilapalapa."
                },
                {
                    "number": 6,
                    "text": "O le a nonofo faatasi foi le luko ma le tamai mamoe, ma o le a taoto le nameri faatasi ma le tamai oti, ma o le a faatasi le tamai povi ma le tamai leona ma povi pepeti; ma o le a taitaiina i latou e le tamaitiiti."
                },
                {
                    "number": 7,
                    "text": "Ma o le a aai faatasi le povi ma le urosa; o le a taooto faatasi a laua tama; ma o le a ʼai e le leona ʼau o saito e pei o le povi."
                },
                {
                    "number": 8,
                    "text": "Ma o le a taalo le tama e lei tea ma le susu i le lua o le asipi, ma o le tama ua tea ma le susu o le a tuu lona lima i le lua o le gata uogo."
                },
                {
                    "number": 9,
                    "text": "O le a latou lē faatiga pe faaumatia i loʼu mauga paia atoa, ona o le a tumu le lalolagi i le malamalama o le Alii, e pei ona ufitia le sami i le vai."
                },
                {
                    "number": 10,
                    "text": "Ma i lena aso o le a i ai se aʼa o Iese, o le a tu mai e fai ma se tagavai o le nuu; o ia o le a saili atu i ai Nuuese; ma o lona malologa o le a matagofie."
                },
                {
                    "number": 11,
                    "text": "Ma o le a oo mai foi i lena aso o le a toe faatu ai e le Alii lona aao i le taimi lona lua e laveai i le toe vaega o lona nuu e totoe, mai Asuria, ma mai Aikupito, ma mai Patoro, ma mai Kusa, ma mai Elama, ma mai Senara, ma mai Amato, ma mai motu o le sami."
                },
                {
                    "number": 12,
                    "text": "Ma o le a faatu e ia se tagavai mo atunuu, ma faapotopoto mai e ua tulia o Isaraelu, ma faapotopoto faatasi mai e ua faataapeapeina o Iuta mai i tulimanu e fa o le lalolagi."
                },
                {
                    "number": 13,
                    "text": "O le a mavae atu foi le matauʼa o Efaraima, ma o le a vavae ese fili o Iuta; o le a lē matauʼa Efaraima ia Iuta, ma o le a lē faatiga Iuta ia Efaraima."
                },
                {
                    "number": 14,
                    "text": "Ae o le a laua felelei atu i luga o tauau o Filisitia agai i sisifo; o le a laua veteina faatasi i latou o sasaʼe; o le a la faaee o laua lima i luga o Etoma ma Moapi; ma o le a usiusitai le fanau a Amoni ia te i laua."
                },
                {
                    "number": 15,
                    "text": "Ma o le a faaumatia atoa e le Alii le faga o le sami o Aikupito; ma o le a ia lulu lona aao i luga o le vaitafe i lana matagi malosi, ma taia i ni magāvai e fitu, ma faaui atu ai tagata i paʼumatu."
                },
                {
                    "number": 16,
                    "text": "Ma o le a i ai se alatele maualuga mo le toe vaega o lona nuu e totoe, mai Asuria, e pei ona faia ia Isaraelu i le aso na alu aʼe ai o ia i fafo mai le laueleele o Aikupito."
                }
            ]
        },
        "/study/scriptures/bofm/2-ne/22": {
            "uri": "/study/scriptures/bofm/2-ne/22",
            "title": "2 Nifae 22",
            "data_type": "chapter",
            "chapter_name": "Mataupu 22",
            "chapter_summary": [
                "I le aso o le Meleniuma o le a vivii ai tagata uma i le Alii—O le a afio o ia faatasi ma i latou—Faatusatusa i le Isaia 12. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma i lena aso o le a e fai mai ai: Le Alii e, o le a ou vivii atu ia te oe; e ui ina sa e toatamai mai ia te aʼu ae ua liliu ese lou toasa, ma ua e faamafanafana mai ia te aʼu."
                },
                {
                    "number": 2,
                    "text": "Faauta, o le Atua o loʼu olataga lea; o le a ou faalagolago i ai, ma ou lē fefe; ona o le Alii o Ieova o loʼu malosi ma laʼu pese lea; ua avea foi o ia ma oʼu olataga."
                },
                {
                    "number": 3,
                    "text": "O lea, o le a outou utu vai ma le olioli mai vaipuna o le olataga."
                },
                {
                    "number": 4,
                    "text": "Ma i lena aso o le a outou fai mai ai: Ia viia le Alii, valaau atu i lona suafa, taʼu atu ana galuega i totonu o le nuu, fai atu ua faaeaina lona suafa."
                },
                {
                    "number": 5,
                    "text": "Pepese atu ia i le Alii; aua ua faia e ia mea e silisili ona lelei; ua iloa lenei mea i le lalolagi atoa."
                },
                {
                    "number": 6,
                    "text": "Ia valaau ma alaga atu, oe lē ua nofo i Siona; ona ua silisiliese le Paia e Toatasi o Isaraelu ua i totonu ia te oe."
                }
            ]
        },
        "/study/scriptures/bofm/2-ne/23": {
            "uri": "/study/scriptures/bofm/2-ne/23",
            "title": "2 Nifae 23",
            "data_type": "chapter",
            "chapter_name": "Mataupu 23",
            "chapter_summary": [
                "O le faaumatiaga o Papelonia o se faatusa o le faaumatiaga i le taimi o le Afio Mai Faalua—O le a avea o se aso o le toasa ma le tauimasui—O Papelonia (le lalolagi) o le a paʼū e faavavau—Faatusatusa i le Isaia 13. E tusa o le 559–545 T.L.M."
            ],
            "verses": [
                {
                    "number": 1,
                    "text": "O le avega a Papelonia na vaaia e Isaia le atalii o Amota."
                },
                {
                    "number": 2,
                    "text": "Inā sisi aʼe ia e outou se tagavai i le mauga maualuga, sii atu le leo ia te i latou, talo atu le lima, ina ia latou o atu i faitotoa o alii mamalu."
                },
                {
                    "number": 3,
                    "text": "Ua Ou poloaiina oʼu tagata faapaiaina, ua Ou valaauina foi oʼu tagata malolosi, ona ua lē i ai loʼu ita i luga o i latou o e ua olioli i loʼu mamalu."
                },
                {
                    "number": 4,
                    "text": "O le vavaō o le vao o tagata i mauga ua peiseai o se nuu tele, o se vavaō tele o malo o atunuu ua faapotopoto faatasi, ua faapotopoto e le Alii o Au, ʼau mo le taua."
                },
                {
                    "number": 5,
                    "text": "Ua latou o mai mai se atunuu mamao, mai le tuluiga o le lagi, ioe, o le Alii, ma auupega o lona toasa, e faaumatia le nuu atoa."
                },
                {
                    "number": 6,
                    "text": "Ia outou uiō, ona ua oo mai le aso o le Alii; o le a oo mai lea aso o se faafanoga mai Le ua Malosi Aoao."
                },
                {
                    "number": 7,
                    "text": "O lea o le a vaivai ai lima uma, o le a liusuavai loto o tagata uma taitoatasi;"
                },
                {
                    "number": 8,
                    "text": "Ma o le a latou matataʼu; o le a maua i latou i tiga ma faanoanoaga; o le a latou taufaiofo o le tasi i le isi; o o latou mata o le a pei o apeafi mumū."
                },
                {
                    "number": 9,
                    "text": "Faauta, ua sau le aso o le Alii, e sauā i le toatamai ma le toasa tele, e faatafuna le laueleele; ma o le a faaumatia ese e ia i fafo tagata agasala e i ai."
                },
                {
                    "number": 10,
                    "text": "Ona o le a lē fepulafi mai fetu o le lagi ma ona faaputuputugafetu; o le a faapouliuligia le la i lona alu, ma o le a lē faasusulu mai e le masina lona malamalama."
                },
                {
                    "number": 11,
                    "text": "Ma o le a Ou faasalaina le lalolagi ona o le leaga, ma e amioleaga ona o lo latou amioletonu; ma o le a Ou faia ia uma le fiasili o e faamaualuluga, ma tuu i lalo le faasausili o lē ua matautia."
                },
                {
                    "number": 12,
                    "text": "O le a Ou faia ia sili ona pele o le tagata nai lo le auro lelei; o se tagata nai lo le tinā auro mai Ofeira."
                },
                {
                    "number": 13,
                    "text": "O lea, o le a Ou luluina le lagi, ma o le a aveesea i fafo le lalolagi mai lona tulaga, i le toatamai o le Alii o Au, ma i le aso o lona toasa tele."
                },
                {
                    "number": 14,
                    "text": "Ma o le a pei o le sevi ua tulia, ma pei o se mamoe ua leai se na te avea, ma o le a taitasi le tagata o i latou ma liliu atu i lona lava nuu, ma sosola tagata taitoatasi i lona lava laueleele."
                },
                {
                    "number": 15,
                    "text": "O i latou uma ua faamaualuluga o le a tutuia; ioe, ma o i latou uma o e e aufaatasi ma e amioleaga o le a pauu i le pelu."
                },
                {
                    "number": 16,
                    "text": "O a latou fanau foi o le a tuʼililiʼiina i luma o o latou mata; o le a veteina o latou fale ma tosoina a latou avā."
                },
                {
                    "number": 17,
                    "text": "Faauta, o le a Ou faaoso Metai e faasaga ia te i latou, o lē o le a lē manatu i le ario ma le auro, pe fiafia i ai."
                },
                {
                    "number": 18,
                    "text": "O le a tuʼililiʼiina foi e a latou aufana tama talavou; ma o le a leai so latou alofa i le fua o le faaʼautama; o le a lē faasaoina e o latou mata fanau."
                },
                {
                    "number": 19,
                    "text": "Ma o Papelonia, le mamalu o malo, le lalelei o le matagofie o Kaletaia, o le a pei o le taimi na faatoilalo ai e le Atua Sotoma ma Komoro."
                },
                {
                    "number": 20,
                    "text": "O le a le toe ainā lava, pe toe mau ai se tasi mai lea tupulaga i lea tupulaga: o le a lē tu ai foi se faleie o se Arapi iina; pe fai ai foi e leoleo mamoe a latou pa manu iina."
                },
                {
                    "number": 21,
                    "text": "Ae o le a taooto ai manu feai o le toafa iina; ma o le a tumu o latou fale i manu faasiasia; ma o le a mau lulu iina, ma o le a sisiva ai ʼoti aivao iina."
                },
                {
                    "number": 22,
                    "text": "Ma o le a tagi manu feai o motu i o latou fale tuufua, ma tarako i o latou maota matagofie; ma ua lata ona oo mai o lona taimi, ma o le a lē tolopoina lona aso. Ona o le a vave ona Ou faaumatia o ia; ioe, ona o le a Ou alofa mutimutivale i loʼu nuu, ae o e amioleaga o le a fano."
                }
            ]
        },
        "/study/scriptures/bofm/2-ne/24": {
            "uri": "/study/scriptures/bofm/2-ne/24",
            "title": "2 Nifae 24",
            "data_type": "chapter",
            "chapter_name": "Mataupu 24",
            "chapter_summary": [
                "O le a faapotopotoina Isaraelu ma o le a fiafia i le malologa faameleniuma—Sa tuli ese Lusifelo mai le lagi ona o le fouvale—O le a manumalo Isaraelu ia Papelonia (le lalolagi)—Faatusatusa i le Isaia 14. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ona o le a alofa mutimutivale le Alii ia Iakopo, ma o le a filifilia pea e ia Isaraelu, ma faatutu i latou i lo latou lava laueleele; ma o le a tuufaatasi tagata ese ma i latou, ma o le a latou pipii atu i le aiga o Iakopo."
                },
                {
                    "number": 2,
                    "text": "Ma o le a ave i latou e tagata ma aumai i latou i lo latou nofoaga; ioe, mai mea mamao e oo atu i tuluiga o le lalolagi; ma o le a latou toe foi atu i o latou laueleele o le folafolaga. Ma o le a maua i latou e le aiga o Isaraelu, ma o le a avea le laueleele o le Alii mo auauna tane ma auauna fafine; ma o le a latou ave faatagataotaua i latou o e sa latou nonofo faatagataotaua ai; ma o le a latou pule i e sa faasauā ia te i latou."
                },
                {
                    "number": 3,
                    "text": "Ma o le a oo mai foi i lena aso, o le a tuu atu ai e le Alii ia te oe le malologa, mai lou faanoanoa, ma mai lou mataʼu, ma mai le nofopologa faigata sa faamalosia ai oe ia e auauna atu."
                },
                {
                    "number": 4,
                    "text": "Ma o le a oo mai foi i lena aso, o le a e ave ai le faataoto lenei e faasaga i le tupu o Papelonia, ma fai atu: Ua matua taofia lē ua faasauā, ua uma atu le aai auro!"
                },
                {
                    "number": 5,
                    "text": "Ua gausia e le Alii le sasa a e amioleaga, o tootoo o e pule."
                },
                {
                    "number": 6,
                    "text": "O lē na ia taiaina le nuu i le toasa i le ta e lē aunoa, o ia o lē na pulea atunuu i le sauā, ua sauaina, ma ua leai se e taofia."
                },
                {
                    "number": 7,
                    "text": "Ua mapu le lalolagi atoa, ma ua filemu; ua latou alalaga i pesega."
                },
                {
                    "number": 8,
                    "text": "Ioe, ua olioli perosi ia te oe, ma arasi foi o Lepanona, ua fai mai: Talu ai ona ua faataatia oe i lalo ua leai se tuulaau e sau e faasaga mai ia te i matou."
                },
                {
                    "number": 9,
                    "text": "Ua maeʼe seoli mai lalō ia te oe e faafetaiaʼi oe i lou alu atu; ua faaoso e ia e ua oti ia te oe, o alii sili uma lava ia o le lalolagi; ua faatutulai aʼe e ia mai o latou nofoalii tupu uma o atunuu."
                },
                {
                    "number": 10,
                    "text": "O le a latou tautatala uma mai ma fai mai ia te oe: Po ua e vaivai ea foi e pei o i matou? Po ua avea ea oe e pei o i matou?"
                },
                {
                    "number": 11,
                    "text": "O lou mamalu ua ave ifo i lalo i le tuugamau; ua lē toe faalogoina le leo o au napeli; ua fola ilo i ou lalo ifo, ma ua ufitia oe i ilo."
                },
                {
                    "number": 12,
                    "text": "Ua e paʼū ifo lava mai le lagi, E, Lusifelo e, le atalii o le taeao! Ua tatuu lava oe i lalo i le eleele, o lē sa faavaivaia atunuu!"
                },
                {
                    "number": 13,
                    "text": "Ona sa e fai ifo i lou loto: O le a ʼou alu aʼe i le lagi, o le a ou sii loʼu nofoalii i luga aʼe o fetu a le Atua; o le a ou nofo foi i le mauga o le faapotopotoga, i ʼaupito o matu;"
                },
                {
                    "number": 14,
                    "text": "O le a ou alu i luga aʼe o ao maualuluga; o le a avea aʼu e pei o le Silisiliese."
                },
                {
                    "number": 15,
                    "text": "Peitai o le a ave ifo lava oe i lalo i seoli, i ʼaupito o le lua."
                },
                {
                    "number": 16,
                    "text": "O i latou o e vaai mai ia te oe o le a pulatoa ia te oe, ma o le a mafaufau ia te oe, ma o le a fai mai: O le tagata ea lenei na ia faagateteina le lalolagi, na ia luluina malo?"
                },
                {
                    "number": 17,
                    "text": "Ma na ia faia le lalolagi ia pei o se vaomatua, ma faaumatia ona aai, ma lē tatalaina le fale o ana pagota?"
                },
                {
                    "number": 18,
                    "text": "O tupu uma o atunuu, ioe, o i latou uma lava, ua taooto i le mamalu, i latou taitoatasi i lona lava fale."
                },
                {
                    "number": 19,
                    "text": "Ae ua tuli ese oe mai lou tuugamau e pei o se lala ua inosia, ma o le toe vaega o i latou ua fasiotia, ua tutuʼia i se pelu, o e e o ifo i lalo i maa o le lua; e pei o se tino-oti ua soli i lalo o vae."
                },
                {
                    "number": 20,
                    "text": "O le a le tuufaatasia oe ma i latou i le tanuga, ona ua e faaumatia lou laueleele ma fasioti lou nuu; o le a le lauiloa lava le fanau a e e fai-mea-leaga."
                },
                {
                    "number": 21,
                    "text": "Ia saunia le fasiga o lana fanau mo amioletonu a o latou tamā, ina ia latou lē tutu aʼe, pe latou te maua le laueleele, pe latou te faatumuina luga o le lalolagi i aai."
                },
                {
                    "number": 22,
                    "text": "Ona o le a Ou tu atu e faasaga ia te i latou, ua fetalai mai ai le Alii o Au, ma vavae ese mai Papelonia le igoa, ma le toe vaega, ma le atalii, ma le atalii-o-le-uso, ua fetalai mai ai le Alii."
                },
                {
                    "number": 23,
                    "text": "O le a Ou faia foi ia fai mo kifota, ma vai lepa; ma o le a Ou tafia i le salu o le faafanoga, ua fetalai mai ai le Alii o Au."
                },
                {
                    "number": 24,
                    "text": "Ua tauto le Alii o Au, ua fetalai mai: E moni e pei lava ona Ou manatu i ai, e faapea lava ona faataunuuina; ma e pei ona Ou fuafuaina, o le a faapea lava ona faamautuina—"
                },
                {
                    "number": 25,
                    "text": "O le a Ou aumai le Asuria i loʼu laueleele, ma soli o ia i lalo o vae i luga o oʼu mauga; ona alu ese atu ai lea o lana amo mai ia te i latou, ma alu ese atu lana avega mai i o latou tauʼau."
                },
                {
                    "number": 26,
                    "text": "O le faamoemoe lenei ua faamoemoeina i luga o le lalolagi atoa; ma o le aao lenei ua faaloaloa atu i luga o atunuu uma."
                },
                {
                    "number": 27,
                    "text": "Ona ua faamoemoeina e le Alii o Au, ma o ai na te talafuaina? Ma ua faaloaloa atu lona aao, ma o ai na te liliuina i tua?"
                },
                {
                    "number": 28,
                    "text": "O le tausaga na maliu ai le tupu o Aasa na i ai lenei avega."
                },
                {
                    "number": 29,
                    "text": "Aua e te olioli, Filisitia uma e, ona ua gausia le tootoo o lē na taiaina oe; ona o le a sau mai le aʼa o le gata se gata uogo, ma o lona fua o se gata lele mumū."
                },
                {
                    "number": 30,
                    "text": "Ma o le a ʼai le ulumatua a lē ua mativa, ma o le a taoto i le saogalemu lē ua lē tagolima; ma o le a Ou tape lou aʼa i le oge, ma o le a fasia e ia lou toe vaega."
                },
                {
                    "number": 31,
                    "text": "Uiō ia, E, le faitotoa e; tagi ia, E, le aai e; o oe, Filisitia uma e, ua soloia; ona o le a sau mai matu se asu, ma o le a leai se tasi o le a nao ia lava i ona taimi atofaina."
                },
                {
                    "number": 32,
                    "text": "Ona a lea o se tali a avefeau o atunuu? Ua faavaeina e le Alii Siona, ma o e matitiva o lona nuu o le a faalagolago i ai."
                }
            ]
        },
        "/study/scriptures/bofm/2-ne/25": {
            "uri": "/study/scriptures/bofm/2-ne/25",
            "title": "2 Nifae 25",
            "data_type": "chapter",
            "chapter_name": "Mataupu 25",
            "chapter_summary": [
                "Ua fiafia Nifae i le manino—O valoaga a Isaia o le a malamalama i aso e gata ai—O le a toe foi mai tagata Iutaia mai Papelonia, faasatauro le Mesia, ma faataapeapeina ma sasaina i latou—O le a toefuataiina i latou pe a latou talitonu i le Mesia—O le a afio mai o ia i le taimi muamua pe a mavae le ono selau tausaga talu ona tuua e Liae Ierusalema—Ua tausia e sa Nifaē tulafono a Mose ma talitonu ia Keriso, o lē o le Paia e Toatasi o Isaraelu. E tusa o le 559–545 T.L.M."
            ],
            "verses": [
                {
                    "number": 1,
                    "text": "O lenei, o aʼu, o Nifae, ou te tautala tele atu e uiga i upu ua ou tusia, ia na fetalai mai e le fofoga o Isaia. Aua faauta, e tele mea na tautala i ai Isaia sa faigata ona malamalama i ai le toatele o oʼu tagata; ona ua latou lē iloa e uiga i le ala o valoaga i totonu o tagata Iutaia."
                },
                {
                    "number": 2,
                    "text": "Aua o aʼu, o Nifae, ou te lei aoaoina atu ia te i latou ni mea e tele e uiga i le ala a tagata Iutaia; ona o a latou galuega o galuega o le pogisa, ma o mea ua latou faia o mea ua inosia."
                },
                {
                    "number": 3,
                    "text": "O le mea lea, ou te tusi atu ai i loʼu nuu, ma ia i latou uma o e o le a latou mauaina i se taimi mulimuli mai nei mea ua ou tusia, ina ia latou iloa o faamasinoga a le Atua, o le a oo mai i luga o atunuu uma, e tusa ma le upu ua fetalaia e ia."
                },
                {
                    "number": 4,
                    "text": "O le mea lea, faalogo mai ia, loʼu nuu e, o e o le aiga o Isaraelu, ma uaʼi mai o outou taliga i aʼu upu; ona e ui ina lē manino ia te outou upu a Isaia, ae ua manino i latou ia te i latou uma o e ua tumu i le agaga o valoaga. Peitai ou te tuu atu ia te outou se valoaga, e tusa ma le agaga ua ia te aʼu; o le mea lea o le a ou vavalo atu ai e tusa ma le manino na faatasi ma aʼu mai le taimi na ou sau ai i fafo mai Ierusalema faatasi ma loʼu tamā; aua faauta, e fiafia loʼu agaga i le tautala manino atu i oʼu tagata, ina ia mafai ona latou aoao."
                },
                {
                    "number": 5,
                    "text": "Ioe, ma e fiafia loʼu agaga i upu a Isaia, ona sa ou sau i fafo mai Ierusalema, ma sa vaai oʼu mata i mea sa faia e tagata Iutaia, ma ua ou iloa ua malamalama tagata Iutaia i mea a perofeta, ma e leai ni isi tagata e malamalama i mea sa fetalai atu i tagata Iutaia e pei o i latou, vagana ai ua aoaoina i latou e tusa ai ma le ala o mea a tagata Iutaia."
                },
                {
                    "number": 6,
                    "text": "Ae faauta, o aʼu, o Nifae, sa ou lei aoaoina aʼu fanau e tusa ai ma le ala a tagata Iutaia; ae faauta, o aʼu, o aʼu lava ia, sa ou nofo i Ierusalema, o le mea lea ua ou iloa ai e uiga i vailaueleele faataamilo ai; ma sa ou tau atu i aʼu fanau e uiga i faamasinoga a le Atua, ia ua faataunuuina i totonu o tagata Iutaia, i aʼu fanau, e tusa ma mea uma ia na tautalagia e Isaia, ma ou te lē tusia i latou."
                },
                {
                    "number": 7,
                    "text": "Ae faauta, ou te faaauau laʼu lava valoaga, e tusa ma le manino ua ia te aʼu; o se mea ua ou iloa e lē mafai ona sese ai se tagata; e ui i lea, i aso o le a faataunuu ai valoaga a Isaia o le a iloa ai e tagata le moni, i taimi o le a faataunuu ai."
                },
                {
                    "number": 8,
                    "text": "O le mea lea, ua taua i latou i le fanauga a tagata, ma o ia o lē e manatu ua lē taua ia valoaga, o i latou na o le a faapitoa ona ou tautala atu i ai, ma faasinotonu upu i oʼu lava tagata; ona ua ou iloa o le a taua tele ia valoaga ia te i latou i aso e gata ai; ona o lena aso o le a latou malamalama ai i ia valoaga; o le mea lea, e mo lo latou lelei ua ou tusia ai i latou."
                },
                {
                    "number": 9,
                    "text": "Ma e pei ona uma atu ona faaumatia o se tasi tupulaga i totonu o tagata Iutaia ona o le amioletonu, ua faapea foi ona faaumatia o i latou mai lea tupulaga i lea tupulaga e tusa ma a latou amioletonu; ma e leai lava se tasi o i latou ua faaumatiaina vagana ai sa muai valoia atu ia te i latou e perofeta a le Alii."
                },
                {
                    "number": 10,
                    "text": "O le mea lea, na taʼu atu ai ia te i latou e uiga i le faafanoga o le a oo mai i o latou luga, ina ua faatoʼā mavae atu lava ona tuua e loʼu tamā Ierusalema; e ui i lea, sa latou faamaaa o latou loto; ma e tusa ma laʼu valoaga ua faaumatia nei i latou, vagana ai i latou o e ua ʼave faatagataotaua i Papelonia."
                },
                {
                    "number": 11,
                    "text": "Ma o lenei ua ou tautala atu i lenei mea ona o le agaga ua ia te aʼu. Ma e ui ina aveeseina atu i latou o le a latou toe foi mai, ma latou maua le laueleele o Ierusalema; o le mea lea, o le a toefuataiina i latou i le laueleele o lo latou tofi."
                },
                {
                    "number": 12,
                    "text": "Ae faauta, o le a i ai ia te i latou taua, ma tala o taua; ma a oo mai le aso o le a faaali mai ai e le Toatasi na Fanaua e le Tamā, ioe, le Tamā lava lea o le lagi ma le lalolagi, o ia lava ia te i latou i la le tino, faauta, o le a latou teena o ia, ona o a latou amioletonu, ma le maaa o o latou loto, ma le malolo o o latou ua."
                },
                {
                    "number": 13,
                    "text": "Faauta, o le a latou faasatauroina o ia; ma a mavae ona tuu o ia i totonu o se tuugamau mo aso e tolu o le a toetu mai o ia nai e ua oti, ma le faamalologa i ona apaau; ma o i latou uma o e e talitonu i lona suafa o le a faaolaina i le malo o le Atua. O le mea lea, e olioli ai loʼu agaga e vavalo atu e uiga ia te ia, ona ua ou vaai i ona aso, ma e viia e loʼu loto lona suafa paia."
                },
                {
                    "number": 14,
                    "text": "Ma faauta o le a oo mai pe a uma ona toetu mai o le Mesia nai le oti, ma uma ona faaali mai o ia lava i ona tagata, i le toatele lea o i latou o e e talitonu i lona suafa, faauta, o le a toe faaumatia Ierusalema; aua oi talofa ia te i latou o e e faasagatau i le Atua ma tagata o lana ekalesia."
                },
                {
                    "number": 15,
                    "text": "O le mea lea, o le a faataapeapeina tagata Iutaia i atunuu uma; ioe, ma o le a faaumatia foi Papelonia; o le mea lea, o le a faataapeapeina tagata Iutaia e isi atunuu."
                },
                {
                    "number": 16,
                    "text": "Ma a uma ona faataapeapeina o i latou, ma sasa i latou e le Alii le Atua e ala i isi atunuu mo le va o tupulaga e tele, ioe, e oo mai lava i lalo mai lea tupulaga i lea tupulaga seia oo ina faatauanauina i latou ia talitonu ia Keriso, le Alo o le Atua, ma le togiola, lea ua āoāo mo tagata uma—ma a oo mai lena aso latou te talitonu ai ia Keriso, ma tapuai ai i le Tamā i lona suafa, ma loto mamā ma lima mamā, ma lē toe vaai i luma mo se isi Mesia, ona oo lea, i le taimi lena, o le a oo mai ai le aso e tatau ai ona latou talitonu i ia mea."
                },
                {
                    "number": 17,
                    "text": "Ma o le a toe faatu e le Alii lona aao i le taimi lona lua e toefuatai ona tagata mai lo latou tulaga se ma le paʼū. O le mea lea, o le a faia ai e ia se galuega ofoofogia ma le mea e ofo ai i totonu o le fanauga a tagata."
                },
                {
                    "number": 18,
                    "text": "O le mea lea, o le a aumai e ia ana afioga ia te i latou, o afioga ia o le a faamasino ai i latou i le aso gataaga, ona o le a tuu atu ia afioga ia te i latou mo le faamoemoe e faatalitonu ai i latou i le Mesia moni, o lē sa latou teena; ma mo le faatalitonuina o i latou e lē tatau ona latou vaai i luma mo se isi Mesia e afio mai, ona e leai se isi e toe afio mai, vagana ai o se Mesia sese o le a faaseseina e ia le nuu; ona ua nao le tasi lava le Mesia na tautatala i ai perofeta, ma o lena Mesia o ia lea o lē o le a teena e tagata Iutaia."
                },
                {
                    "number": 19,
                    "text": "Aua e tusa ma upu a perofeta, e afio mai le Mesia i le ono selau tausaga mai le taimi na tuua ai e loʼu tamā Ierusalema; ma e tusa ma upu a perofeta, ma le fetalaiga foi a le agelu a le Atua, o lona suafa o le a taʼua, o Iesu Keriso, o le Alo o le Atua."
                },
                {
                    "number": 20,
                    "text": "Ma o lenei, oʼu uso e, ua ou tautala manino atu ina ia lē mafai ona outou sese. Ma e pei ona soifua le Alii le Atua na aumaia Isaraelu i fafo mai le laueleele o Aikupito, ma tuu mai ia Mose le mana e faamalolo ai e ia le atunuu ina ua uma ona utia o i latou e gata uogo, pe afai e tepa aʼe o latou mata i le gata na siʼi e ia i luga i luma o i latou, ma tuu atu foi ia te ia le mana e ta ai e ia le papa ma tafe mai ai le vai; ioe, faauta ou te fai atu ia te outou, e pei ona moni nei mea, ma e pei ona soifua le Alii le Atua, e leai se isi lava suafa ua tuuina mai i lalo o le lagi vagana ai Iesu Keriso lenei, lea ua ou tautala atu ai, e mafai ona faaolaina ai le tagata."
                },
                {
                    "number": 21,
                    "text": "O le mea lea, o le pogai lenei na folafola mai ai e le Alii le Atua ia te aʼu, o nei mea ua ou tusia o le a tausia ma faasaoina, ma tuulima faasolo atu i lalo i aʼu fanau, mai lea tupulaga i lea tupulaga, ina ia mafai ona faataunuu o le folafolaga na faia ia Iosefa, o le a lē fano lava ana fanau aʼo tu pea le lalolagi."
                },
                {
                    "number": 22,
                    "text": "O le mea lea, o nei mea o le a o atu mai lea tupulaga i lea tupulaga aʼo tu pea le lalolagi; ma o le a o atu nei mea e tusa ma le loto ma le finagalo o le Atua; ma o atunuu latou te mauaina ia mea o le a faamasino ai i latou e tusa ma afioga ua tusia."
                },
                {
                    "number": 23,
                    "text": "Ona ua matou galulue maelega e tusia nei mea, e faatauanau atu ai ia matou fanau, ma o matou uso foi, ia talitonu ia Keriso, ma ia faalelei ma le Atua; ona ua matou iloa e faaolaina i tatou i le alofa tunoa, pe a uma mea uma e mafai ona tatou faia."
                },
                {
                    "number": 24,
                    "text": "Ma, e ui ina matou talitonu ia Keriso, ua matou tausia le tulafono a Mose, ma tulimatai i luma ma le faatuatua mausali ia Keriso, seia oo ina faataunuuina le tulafono."
                },
                {
                    "number": 25,
                    "text": "Ona, o le pogai lenei na tuuina mai ai le tulafono; o le mea lea ua mate ai ia te i matou le tulafono, ma ua faaolaina i matou ia Keriso ona o lo matou faatuatua; e ui i lea ua matou tausia le tulafono ona o poloaiga."
                },
                {
                    "number": 26,
                    "text": "Ma ua matou tautalatala e uiga ia Keriso, ua matou olioli ia Keriso, ua matou talai atu Keriso, ua matou vavalo e uiga ia Keriso, ma ua matou tusitusi foi e tusa ma a matou valoaga, ina ia mafai ona iloa e a matou fanau po o le a le puna e mafai ona latou tepa taulai i ai mo se faamagaloga o a latou agasala."
                },
                {
                    "number": 27,
                    "text": "O le mea lea, ua matou tautatala atu ai e uiga i le tulafono ina ia mafai ona iloa e a matou fanau le mate o le tulafono; ma ina ia mafai e i latou, i le latou iloa o le mate o le tulafono, ona latou tulimatai i luma i lena olaga ua ia Keriso, ma latou iloa ai le pogai na tuuina mai ai le tulafono. Ma a uma ona faataunuuina o le tulafono ia Keriso, ia lē tatau ona faamaaaina o latou loto e faasaga ia te ia pe a tatau ai ona aveese o le tulafono."
                },
                {
                    "number": 28,
                    "text": "Ma o lenei faauta, loʼu nuu e, o outou o ni tagata ua maaa; o le mea lea, ua ou tautala manino atu ai ia te outou, ina ia lē mafai ona outou lē malamalama. Ma o upu ua ou tautala atu ai o le a tutu e avea ma molimau e faasaga ia te outou; ona ua lava lelei ia upu e aoaoina ai soo se tagata i le ala saʼo; ona o le ala saʼo o le talitonu lea ia Keriso ma lē teena o ia; ona o le teena o ia o lo outou teena foi lea o perofeta ma le tulafono."
                },
                {
                    "number": 29,
                    "text": "Ma o lenei faauta, ou te fai atu ia te outou, o le ala saʼo o le talitonu lea ia Keriso, ma lē teena o ia; ma o Keriso o le Paia e Toatasi o Isaraelu; o le mea lea e ao ai ina outou ifo i lalo i ona luma, ma tapuai atu ia te ia ma lo outou manatu atoa, mafaufau atoa, ma le malosi atoa, ma o outou agaga atoa; ma afai tou te faia lenei mea o le a leai lava se ala e lafo ese ai outou i fafo."
                },
                {
                    "number": 30,
                    "text": "Ma, ona o le a tatau ai, e ao ina outou tausia pea tu ma sauniga a le Atua seia faataunuuina le tulafono na tuuina mai ia Mose."
                }
            ]
        },
        "/study/scriptures/bofm/2-ne/26": {
            "uri": "/study/scriptures/bofm/2-ne/26",
            "title": "2 Nifae 26",
            "data_type": "chapter",
            "chapter_name": "Mataupu 26",
            "chapter_summary": [
                "O le a auauna atu Keriso ia sa Nifaē—Ua vaai Nifae i le faafanoga o ona tagata—O le a tautatala mai i latou mai le efuefu—O le a faatutu aʼe e Nuuese ekalesia pepelo ma faapotopotoga faalilolilo—Ua faasa e le Alii tagata ona fai faafaitaulaga pepelo. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma a mavae ona tulai mai o Keriso nai le oti o le a faaali mai e ia o ia lava ia te outou, o aʼu fanau, ma oʼu uso pele; ma o afioga o le a fetalai mai ai o ia ia te outou o le a avea ma tulafono ia outou faia."
                },
                {
                    "number": 2,
                    "text": "Aua faauta, ou te fai atu ia te outou, sa ou vaai e tele tupulaga o le a mavae atu, ma o le a i ai taua ma finauga tetele i totonu o oʼu tagata."
                },
                {
                    "number": 3,
                    "text": "Ma a mavae o le a afio mai le Mesia, o le a i ai faailoga e tuu mai i oʼu tagata e uiga i lona fanau mai, ma lona maliu ma lona toetu mai foi; ma o le a tele ma mataʼutia lena aso i e amioleaga, ona o le a fano i latou; ma e fano i latou ona ua latou tutuli i fafo perofeta, ma le au paia, ma fetogi i latou i maa, ma fasioti i latou; o le mea lea o le a alu aʼe mai le eleele i le Atua le tagi a le toto o le au paia e faasaga ia te i latou."
                },
                {
                    "number": 4,
                    "text": "O le mea lea, o i latou uma o e faamaualuluga, ma e e fai amioleaga, o le aso o le a oo mai o le a susunuina ai i latou, ua fetalai mai ai le Alii o Au, ona o le a avea i latou e pei o tagutugutu o saito."
                },
                {
                    "number": 5,
                    "text": "Ma o i latou o e e fasiotia perofeta, ma le au paia, o le a tofatumoanaina i latou i loloto o le lalolagi, ua fetalai mai ai le Alii o Au; ma o le a tanumia i latou i mauga, ma o le a aveeseina i latou e asiosio, ma o le a pauu ifo fale i luga o i latou ma tuʼimomomo i latou ma nutipala i latou i le efuefu."
                },
                {
                    "number": 6,
                    "text": "Ma o le a asiasia i latou i faititili, ma uila, ma mafuie, ma ituaiga uma o faafanoga eseese, ona o le a faamumūina le afi o le toasa o le Alii e faasaga ia te i latou, ma o le a pei i latou o tagutugutu o saito, ma o le aso o le a oo mai o le a susunuina i latou, ua fetalai mai ai le Alii o Au."
                },
                {
                    "number": 7,
                    "text": "E, le tiga e, ma le mafatia o loʼu agaga i le toesea o e e fasiotia o loʼu nuu! Ona o aʼu, o Nifae, ua ou vaai i ai, ma toetoe a ou mu ai i luma o le Alii; ae e ao lava ona ou alaga atu i loʼu Atua: Ua tonu lava ou ala."
                },
                {
                    "number": 8,
                    "text": "Ae faauta, o e amiotonu e faalogo i upu a perofeta, ma latou lē faaumatiaina i latou, ae tetepa taulai i luma ia Keriso ma le tutumau mausali mo faailoga e tuu mai, e ui i sauaga uma—faauta, o i latou ia o i latou o e o le a lē fano."
                },
                {
                    "number": 9,
                    "text": "Ae o le a afio mai ia te i latou le Atalii o le Amiotonu; ma o le a faamalolo e ia i latou, ma o le a latou maua le filemu faatasi ma ia, seia mavae atu tupulaga e tolu, ma e toatele i latou o le tupulaga lona fa o le a mavae atu i le amiotonu."
                },
                {
                    "number": 10,
                    "text": "Ma a mavae atu ia mea ona oo mai ai lea o se faafanoga vave i oʼu tagata; aua, e ui i tiga o loʼu agaga ua ou vaai i ai; o le mea lea, ua ou mautinoa ai o le a oo mai lea faafanoga; ma latou te faatau atu i latou lava mo meanoa; ona, o le a latou selesele le faafanoga o se taui o lo latou faamaualuluga ma lo latou valelea; ona talu ai ona ua latou gauaʼi atu i le tiapolo ma filifili galuega o le pouliuli nai lo le malamalama, o lea o le a latou o ifo ai i lalo i seoli."
                },
                {
                    "number": 11,
                    "text": "Ona e lē taumafai pea le Agaga o le Alii i le tagata. Ma pe a lē toe taumafai le Agaga i le tagata ona vave lea ona oo mai o le faafanoga, ma o lenei mea ua faanoanoa ai loʼu agaga."
                },
                {
                    "number": 12,
                    "text": "Ma e pei ona ou tautala atu e uiga i le faatalitonuina o tagata Iutaia o Iesu o le Keriso moni lava, e tatau foi ona faatalitonu Nuuese o Iesu o le Keriso lea, o le Atua Faavavau;"
                },
                {
                    "number": 13,
                    "text": "Ma e faaali mai e ia o ia lava ia te i latou uma o e e talitonu ia te ia, e ala i le mana o le Agaga Paia; ioe, i atunuu uma, ituaiga, gagana ma nuu, ma faia vavega tetele, faailoga, ma mea ofoofogia, i totonu o le fanauga a tagata e tusa ma lo latou faatuatua."
                },
                {
                    "number": 14,
                    "text": "Ae faauta, ou te vavalo atu ia te outou e uiga i aso e gata ai; e uiga i aso o le a aumai ai e le Alii le Atua ia mea i le fanauga a tagata."
                },
                {
                    "number": 15,
                    "text": "Pe a mavae ona faaitiitia o aʼu fanau ma fanau a oʼu uso i le lē talitonu, ma taia i latou e Nuuese; ioe, a mavae ona toalauapi faataamilo le Alii le Atua e faasaga ia te i latou, ma siʼo i latou i se maupuʼepuʼe, ma faatutu olo e faasaga ia te i latou; ma a mavae ona ave ifo maualalo i latou i lalo i le efuefu, seia oo lava ina latou leai, o le a tusia lava upu a e amiotonu, ma o le a faafofogaina talosaga a e faamaoni, ma o le a le galo i latou uma o e ua faaitiitia i le lē talitonu."
                },
                {
                    "number": 16,
                    "text": "Ona o le a tautatala mai i fafo ia te i latou mai le eleele i latou o le a faaumatiaina, ma o le a maualalo mai i fafo o le efuefu a latou upu, ma o lo latou leo o le a peiseai o se tasi ua i ai se aitu vavalo; ona o le a tuu atu ia te ia e le Alii le Atua le mana, ia mafai ai ona ia musumusu mai e uiga ia te i latou, e peiseai ua alu aʼe i fafo mai le eleele; ma o le a musumusu mai a latou upu i fafo mai i le efuefu."
                },
                {
                    "number": 17,
                    "text": "Ona ua faapea ona fetalai mai o le Alii le Atua: O le a latou tusia mea o le a faia i totonu ia te i latou, ma o le a tusia ia mea ma faamauina i se tusi, ma o le a lē maua ia mea e i latou ua faaitiitia i le lē talitonu, ona ua latou saili e faaumatia mea a le Atua."
                },
                {
                    "number": 18,
                    "text": "O le mea lea, e pei o i latou ua faaumatiaina ua vave faaumatiaina; ma o le motu o o latou tagata matautia o le a pei o aputi e mavae atu—ioe, ua faapea ona fetalai mai o le Alii le Atua: O le a faia vave lava, faafuasei—"
                },
                {
                    "number": 19,
                    "text": "Ma o le a oo mai, o i latou o e ua faaitiitia i le lē talitonu o le a taia i le lima o Nuuese."
                },
                {
                    "number": 20,
                    "text": "Ma ua faafefeteina Nuuese i le faamaualuluga o o latou mata, ma ua tautevateva, ona o le tele o lo latou maa tuʼia, ua latou faatutu aʼe ai ekalesia e tele; e ui i lea, ua latou tuu i lalo le mana ma vavega a le Atua, ma ua latou talai aʼe mo i latou lava lo latou lava poto ma a latou lava aoaoga, ina ia mafai ona latou maua ai oloa ma olopala ai mata o e matitiva."
                },
                {
                    "number": 21,
                    "text": "Ma e tele ekalesia e faatutu aʼe e tutupu mai ai losilosivalega, ma fefinauaiga, ma femisaaʼiga."
                },
                {
                    "number": 22,
                    "text": "Ma ua i ai foi faapotopotoga faalilolilo, e pei o taimi o anamua, e tusa ma faapotopotoga a le tiapolo, ona o ia o le faavae o ia mea uma; ioe, o le faavae o le fasioti tagata, ma galuega o le pouliuli; ioe, ma ua taitai e ia i latou i le ua i se maea vavae, seia oo ina noatia e ia i latou e faavavau i maea malolosi."
                },
                {
                    "number": 23,
                    "text": "Aua faauta, oʼu uso pele e, ou te fai atu i te outou, e lē galue le Alii le Atua i le pouliuli."
                },
                {
                    "number": 24,
                    "text": "E lē faia e ia se mea vagana ai ua mo le manuia o le lalolagi; ona ua alofa o ia i le lalolagi, e oo ina tuu ai lava e ia i lalo lona lava soifua ina ia mafai ona ia aumai o tagata uma ia te ia. O le mea lea, ua lē poloaia ai e ia se tasi ia latou lē taumamafa i lana olataga."
                },
                {
                    "number": 25,
                    "text": "Faauta, po ua fetalai mai ea o ia i se tasi, fai mai: Alu ese atu mai ia te aʼu? Faauta, ou te fai atu ia te outou, E leai; ae ua fetalai mai o ia: O mai ia te aʼu outou tuluiga uma o le lalolagi, faatau le susu ma le meli, e aunoa ma se tupe ma aunoa ma se tau."
                },
                {
                    "number": 26,
                    "text": "Faauta, po ua poloaiina ea e ia se tasi ia latou o ese atu i fafo mai sunako, po o i fafo mai fale tapuaʼi? Faauta, ou te fai atu ia te outou, E leai."
                },
                {
                    "number": 27,
                    "text": "Ua poloaiina ea e ia se tasi ia latou lē taumamafa i lana olataga? Faauta ou te fai atu ia te outou, E leai; ae ua foaifua mai e ia lana olataga mo tagata uma; ma ua poloaiina e ia ona tagata ia latou faatauanau atu i tagata uma ia salamo."
                },
                {
                    "number": 28,
                    "text": "Faauta, ua poloaiina ea e le Alii se tasi ia latou lē taumamafa i lona agalelei? Faauta ou te fai atu ia te outou, E leai; ae ua lauavanoa tagata uma o le tasi e pei o le tasi, ma ua leai se tasi ua faasaina."
                },
                {
                    "number": 29,
                    "text": "Ua poloai mai o ia ia leai ni faafaitaulaga pepelo; aua, faauta, o faafaitaulaga pepelo, o tagata ia latou te talai atu ma faatutu aʼe i latou lava e fai ma malamalama i le lalolagi, ina ia mafai ona latou maua o oloa ma viiga o le lalolagi; a ua latou lē saili le manuia o Siona."
                },
                {
                    "number": 30,
                    "text": "Faauta, ua faasaina e le Alii lenei mea; o le mea lea, ua tuu mai ai e le Alii le Atua se poloaiga ia i ai i tagata uma le alofa mama, o lea alofa mama o le alofa lea. Ma vagana ai ua i ai ia te i latou le alofa mama ua leai so latou aoga. O le mea lea, afai ua i ai ia te i latou le alofa mama, latou te lē tuua lē ua galue i Siona ia fano."
                },
                {
                    "number": 31,
                    "text": "Peitai o lē ua galue i Siona ia galue mo Siona; ona afai latou te galulue mo le tupe o le a fano i latou."
                },
                {
                    "number": 32,
                    "text": "O lenei foi, ua poloaiina tagata e le Alii le Atua e lē tatau ona fasioti tagata; e lē tatau ona latou pepelo; e lē tatau ona latou gaoi; e lē tatau ona latou taʼu fua le suafa o le Alii lo latou Atua; e lē tatau ona latou matauʼa; e lē tatau ona latou femisaaʼi; e lē tatau ona latou fefinauaʼi o le tasi i le tasi; e lē tatau ona latou fai le faitaaga; ma e lē tatau ona latou faia soo se tasi o ia mea; aua ai se e faia ia mea e fano o ia."
                },
                {
                    "number": 33,
                    "text": "Ona ua leai se tasi o nei amioletonu ua sau mai le Alii; ona e faia e ia mea lelei i totonu o le fanauga a tagata; ma e lē faia e ia se mea vagana ai ua manino i le fanauga a tagata; ma ua ia valaauina i latou uma ia o mai ia te ia ma taumamafa i lona agalelei; ma e lē teena e ia se tasi e sau ia te ia, e uliuli pe paʼepaʼe, e pologa pe saoloto, o tane ma fafine; ma e manatua e ia lē ua faapaupau; ma ua tutusa tagata uma i le Atua, o le Iutaia ma le Nuuese."
                }
            ]
        },
        "/study/scriptures/bofm/2-ne/27": {
            "uri": "/study/scriptures/bofm/2-ne/27",
            "title": "2 Nifae 27",
            "data_type": "chapter",
            "chapter_name": "Mataupu 27",
            "chapter_summary": [
                "O le a ufitia le lalolagi i le pogisa ma le liliuese i aso e gata ai—O le a oo mai le Tusi a Mamona—E toatolu molimau o le a molimau i le tusi—O le a fai mai le tagata ua aoaoina e lē mafai ona ia faitauina le tusi ua faamauina—O le a faia e le Alii se galuega ofoofogia ma le mea e ofo ai—Faatusatusa i le Isaia 29. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ae, faauta, i aso e gata ai, po o i aso o Nuuese—ioe, faauta, o atunuu uma o Nuuese ma Iutaia foi, i latou uma ia o e o le a o mai i luga o lenei laueleele ma i latou o e o le a i ai i luga o isi laueleele, ioe, i latou uma lava e i ai i luga o laueleele uma o le lalolagi, faauta, o le a onanā i latou i le amioletonu ma ituaiga uma o mea inosia eseese."
                },
                {
                    "number": 2,
                    "text": "Ma a oo mai lena aso o le a asiasia i latou e le Alii o Au, i le faititili ma le mafuie, ma le vavaō tele, ma uaga, ma le afā malosi, ma le apeafi o le afi faaumatia."
                },
                {
                    "number": 3,
                    "text": "Ma o atunuu uma e faasaga tau ia Siona, ma faatiga ia te ia, o le a pei o se miti o se faaaliga vaaia o le po; ioe, o le a oo ia te i latou, e pei o se tagata fia ʼai ua moemiti, ma faauta, e ʼai o ia ae ala aʼe o ia ua gaogao lona agaga; pe pei o se tagata fia inu ua moemiti, ma faauta e inu o ia ae ala aʼe o ia ma faauta ua mole o ia, ma ua galala lona agaga; ioe, e faapea lava motu o tagata o atunuu uma o e e faasaga tau i le Mauga o Siona."
                },
                {
                    "number": 4,
                    "text": "Aua faauta, o outou uma o e faia le amioletonu, ia outou tutu ma ofo, ona o le a outou alalaga atu, ma lauē; ioe, o le a outou ʼonanā ae lē i le uaina, o le a outou tautevateva ae lē i le ʼava malosi."
                },
                {
                    "number": 5,
                    "text": "Aua faauta, ua sasaa ifo e le Alii i o outou luga le agaga o le moe gase. Aua faauta, ua outou tapunipuni o outou mata, ma ua outou teena perofeta; ma o o outou pule, ma tagatavāai ua ufi e ia ona o lo outou amioletonu."
                },
                {
                    "number": 6,
                    "text": "Ma o le a oo mai aumai e le Alii le Atua ia te outou upu o se tusi, ma o upu ia a i latou o e ua momoe."
                },
                {
                    "number": 7,
                    "text": "Ma faauta o le a faamauina le tusi; ma o le a i ai i totonu o le tusi se faaaliga mai le Atua, mai i le amataga o le lalolagi e oo i lona iuga."
                },
                {
                    "number": 8,
                    "text": "O le mea lea, ona o mea ua faamauina, o mea ua faamauina o le a lē tuuina mai i le aso o le amioleaga ma mea inosia a tagata. O le mea lea o le a taofia ai le tusi mai ia te i latou."
                },
                {
                    "number": 9,
                    "text": "Ae o le a tuu atu le tusi i se tagata, ma o le a tuu atu e ia upu o le tusi, o upu ia a i latou o e ua momoe i le efuefu, ma o le tuu atu e ia ia upu i se tasi."
                },
                {
                    "number": 10,
                    "text": "Ae o upu ua faamauina o le a lē tuuina atu e ia, pe tuuina atu e ia le tusi. Ona o le tusi o le a faamauina i le mana o le Atua, ma o le faaaliga ua faamauina o le a taofia pea i totonu o le tusi seia oo i le taimi e tatau ai o le Alii lava ia, e mafai ona oo mai ai; aua faauta, ua faaali mai ai mea uma mai le faavaega o le lalolagi e oo i lona iuga."
                },
                {
                    "number": 11,
                    "text": "Ma e oo mai le aso o le a faitau ai mai tumutumu o fale upu o le tusi sa faamauina; ma o le a faitauina i le mana o Keriso; ma o le a faaalia i le fanauga a tagata mea uma sa i ai i totonu o le fanauga a tagata, ma mea uma o le a i ai e oo lava i le iuga o le lalolagi."
                },
                {
                    "number": 12,
                    "text": "O le mea lea, i lena aso e tuu atu ai le tusi i le tagata ua ou tautala atu ai, o le a natia ai le tusi mai mata o le lalolagi, ina ia lē vaai i ai mata o se tasi vagana ai molimau e toatolu o le a vaai i ai, e ala i le mana a le Atua, e ese mai ia te ia o lē o le a tuu atu i ai le tusi; ma o le a latou molimau i le moni o le tusi ma mea o i ai i totonu."
                },
                {
                    "number": 13,
                    "text": "Ma e leai se tasi e ese mai ai e vaai i ai, vagana ai ni isi e toaitiiti e tusa ai ma le finagalo o le Atua, e molimau atu lana afioga i le fanauga a tagata; ona ua fetalai mai le Alii le Atua o le a tautatala mai upu a e faatuatua e peiseai ua mai i e ua oti."
                },
                {
                    "number": 14,
                    "text": "O le mea lea, o le a amata e le Alii le Atua ona aumai o upu o le tusi; ma o fofoga o molimau e tusa le toatele ma lona lava finagalo o le a faamautuina ai e ia lana afioga; ma oi talofa ia te ia o lē na te teena le afioga a le Atua!"
                },
                {
                    "number": 15,
                    "text": "Ae faauta, e oo mai o le a fetalai atu le Alii le Atua ia te ia o lē o le a tuu atu i ai e ia le tusi: Ia e ave upu ia e lei faamauina ma tuu atu i se tasi, ina ia mafai ona ia faaali atu i lē ua aoaoina, ma fai atu: Ou te aioi atu ia te oe, sei e faitauina nei upu. Ma o le a fai mai lē ua aoaoina: Aumai iinei le tusi, ma o le a ou faitauina."
                },
                {
                    "number": 16,
                    "text": "Ma o lenei, ona o le mamalu o le lalolagi ma le fia fai oloa latou te fai mai ai ia upu, ae lē mo le mamalu o le Atua."
                },
                {
                    "number": 17,
                    "text": "Ma o le a fai atu le tagata: E lē mafai ona ou aumai le tusi, ona ua faamauina."
                },
                {
                    "number": 18,
                    "text": "Ona fai mai lea o lē ua aoaoina: E lē mafai ona ou faitauina."
                },
                {
                    "number": 19,
                    "text": "O le mea lea e oo mai o le a toe tuu atu e le Alii le Atua le tusi ma upu o i ai i lē e lei aoaoina; ma o le a fai mai le tagata e lei aoaoina: E lei aoaoina aʼu."
                },
                {
                    "number": 20,
                    "text": "Ona fetalai mai lea o le Alii le Atua ia te ia: O le a lē faitauina i latou e e ua aoaoina, ona ua teena e i latou, ma Ou te mafai ona faia o laʼu lava galuega; o le mea lea ia e faitauina upu o le a ʼOu tuu atu ia te oe."
                },
                {
                    "number": 21,
                    "text": "Aua e te tago i mea ua faamauina, ona o le a Ou aumaia i latou i loʼu lava taimi e tatau ai; ona o le a Ou faaali atu i le fanauga a tagata Ou te mafai ona faia o laʼu lava galuega."
                },
                {
                    "number": 22,
                    "text": "O le mea lea, pe a uma ona e faitauina o upu ua Ou poloaiina ai oe, ma maua molimau na Ou folafola atu ia te oe, ona e toe faamauina lea o le tusi, ma natia mau ia te aʼu, ina ia mafai ona Ou faasaoina upu e te lei faitauina, seia oo ina Ou iloa i loʼu lava poto ua tatau ai ona faaali atu o mea uma i le fanauga a tagata."
                },
                {
                    "number": 23,
                    "text": "Aua faauta, o Aʼu o le Atua; ma o Aʼu o se Atua o vavega; ma o le a Ou faaali atu i le lalolagi e tutusa lava aʼu ananafi, i le asō, ma le faavavau; ma Ou te lē galue i totonu o le fanauga a tagata vagana ua tusa ai ma lo latou faatuatua."
                },
                {
                    "number": 24,
                    "text": "O lenei foi e oo mai o le a fetalai mai le Alii ia te ia o lē o le a faitauina upu o le a tuu mai ia te ia:"
                },
                {
                    "number": 25,
                    "text": "Talu ai ona ua faalatalata mai lenei nuu ia te aʼu ma o latou gutu, ma ua latou faamamalu mai ia te aʼu i o latou laugutu, a ua aveese mamao atu o latou loto mai ia te aʼu, ma o lo latou matataʼu mai ia te aʼu ua aoaoina e mataupu a tagata—"
                },
                {
                    "number": 26,
                    "text": "O lea, o le a Ou faia ai se galuega ofoofogia i totonu o lenei nuu, ioe, o se galuega ofoofogia ma le mea e ofo ai, ona o le a fano le poto o o latou tagata popoto ma aoaoina, ma o le a natia le malamalama o o latou tagata mafaufau."
                },
                {
                    "number": 27,
                    "text": "Ma oi talofa ia te i latou o e latou te saili loloto e nanā a latou taupulepulega mai le Alii! Ma o a latou galuega ua fai i le pouliuli; ma ua latou fai mai: O ai ua vaai mai ia te i matou, ma o ai ua ia iloaina i matou? Ma latou te fai mai foi: E moni, o lou fuli o mea i luga ma lalo ua faatusa i le omea a le tufuga fai ipu. Ae faauta, o le a Ou faaali atu ia te i latou, ua fetalai mai ai le Alii o Au, ua Ou iloa a latou galuega uma. Ona e fai mai ea le galuega e uiga i lē na faia o ia, na te lei faia aʼu? Pe fai mai le mea ua gaosia e uiga i lē na gaosiaina, ua leai se malamalama o ia te ia?"
                },
                {
                    "number": 28,
                    "text": "Ae faauta, ua fetalai mai le Alii o Au: O le a Ou faaali atu i le fanauga a tagata ua toe itiiti lava ona liua lea o Lepanona e avea ma fanua uluola; ae o le fanua uluola o le a pei o se vao matua."
                },
                {
                    "number": 29,
                    "text": "Ma i lena aso o le a faalogo ai e ua tutuli i upu o le tusi, ma o le a pupula mata o e ua tauaso i fafo mai le pouliuli ma fafo mai le pogisa."
                },
                {
                    "number": 30,
                    "text": "Ma o le a faateteleina foi e agamalu, ma o lo latou olioli o le a i ai i le Alii, ma o e matitiva e i ai i totonu o tagata o le a olioli i le Paia e Toatasi o Isaraelu."
                },
                {
                    "number": 31,
                    "text": "Aua e moni e pei ona soifua le Alii o le a latou vaai i le faameanoaina o lē ua faasauā, ma le susunuina o lē ua faatauemu, ma o i latou uma e vaavaai mo le amioletonu e vavae ese;"
                },
                {
                    "number": 32,
                    "text": "Ma i latou o e e faia se tagata ia agasala ona o se upu, ma tatao se mailei mo ia o lē e aʼoaʼi atu i le faitotoa, ma tetee ese le amiotonu e pei o se meanoa."
                },
                {
                    "number": 33,
                    "text": "O lea, ua faapea ona fetalai mai o le Alii, o lē na togiolaina Aperaamo, e uiga i le aiga o Iakopo: O le a lē maasiasi nei Iakopo, pe o le a solo sesega nei ona mata."
                },
                {
                    "number": 34,
                    "text": "Ae a vaai atu o ia i lana fanau, o le galuega a oʼu lima, o i totonugalemu o ia, o le a latou faapaiaina loʼu igoa, ma faapaia le Paia e Toatasi o Iakopo, ma o le a matataʼu i le Atua o Isaraelu."
                },
                {
                    "number": 35,
                    "text": "O i latou foi na sese i la le agaga o le a oo ina malamalama, ma o i latou sa muimui o le a latou aoaoina mataupu faavae."
                }
            ]
        },
        "/study/scriptures/bofm/2-ne/28": {
            "uri": "/study/scriptures/bofm/2-ne/28",
            "title": "2 Nifae 28",
            "data_type": "chapter",
            "chapter_name": "Mataupu 28",
            "chapter_summary": [
                "E tele ekalesia sese o le a ati aʼe i aso e gata ai—O le a latou aoao atu mataupu faavae sese, lē aoga, ma valea—O le a tele le liliuese ona o aoao pepelo—O le a sasao le tiapolo i loto o tagata—O le a aoao atu e ia ituaiga uma o mataupu faavae sese. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma o lenei, faauta, oʼu uso e, ua ou tautala atu ia te outou e tusa e pei ona uunaia ai aʼu e le Agaga; o le mea lea, ua ou iloa ai o le a oo moni mai lava nei mea."
                },
                {
                    "number": 2,
                    "text": "Ma o mea o le a tusia i fafo mai le tusi o le a taua tele i le fanauga a tagata, ma aemaise lava ia tatou fanau, o se toe vaega lea o le aiga o Isaraelu."
                },
                {
                    "number": 3,
                    "text": "Aua o le a oo mai i lena aso e fai ane ai le tasi ekalesia ua ati aʼe a ua lē ati aʼe i le Alii, i le tasi: Faauta mai ia, o aʼu, o aʼu ua a le Alii; ma o le a fai mai isi: o aʼu, o aʼu ua a le Alii; ma o le a faapea ona fai mai o tagata uma taitoatasi o e ua ati aʼe ekalesia, a ua lē ati aʼea i le Alii—"
                },
                {
                    "number": 4,
                    "text": "Ma o le a latou fefinauaʼi o le tasi ma le isi; ma o le a fefinauai a latou faitaulaga o le tasi ma le isi, ma o le a latou aoao atu e tusa ma lo latou poto, ma teena le Agaga Paia, o lē na te tuuina mai upu e tautala ai."
                },
                {
                    "number": 5,
                    "text": "Ma ua latou teena le mana o le Atua, le Paia e Toatasi o Isaraelu; ma ua latou fai atu i tagata: Faalogo mai ia te i matou, ma ia outou faalogo mai ia matou mataupu; aua faauta, ua leai se Atua i aso nei, ona ua uma ona faia e le Alii ma le Togiola lana galuega, ma ua ia tuuina mai lona mana i tagata;"
                },
                {
                    "number": 6,
                    "text": "Faauta, ia outou faalogo mai i laʼu mataupu; afai latou te fai mai ua i ai se vavega ua faia e le aao o le Alii, aua tou te talitonu i ai; aua o aso nei ua lē o ia o se Atua o vavega; ua uma ona faia e ia o lana galuega."
                },
                {
                    "number": 7,
                    "text": "Ioe, ma e toatele i latou o le a fai mai: Aai, feinu, ma fiafia, aua o taeao tatou feoti, ma o le a tatou lelei."
                },
                {
                    "number": 8,
                    "text": "Ma e toatele foi i latou o le a fai mai: Aai, feinu, ma fiafia; e ui i lea, matataʼu i le Atua—o le a taʼuamiotonuina e ia le faia o se agasala itiiti; ioe, pepelo laitiiti, faaaoga se tasi i ana upu, eli se lua mo lou tuaoi; ua leai se afaina i lena mea; ma ia fai nei mea uma, ona o taeao tatou feoti; ma afai foi ua tatou agasala, o le a sasa i tatou e le Atua i nai ta itiiti, ae o le a faaolaina lava i tatou i le malo o le Atua mulimuli."
                },
                {
                    "number": 9,
                    "text": "Ioe, ma e toatele o le a i ai o le a latou aoao atu i lenei ala mataupu faavae sese ma lē aoga ma valea, ma o le a faafefeteina i o latou loto, ma o le a latou saili loloto e nanā mai le Alii a latou taupulepulega; ma o a latou galuega o le a faia i le pouliuli."
                },
                {
                    "number": 10,
                    "text": "Ma o le a tagi aʼe mai i le eleele le toto o le au paia e faasaga ia te i latou."
                },
                {
                    "number": 11,
                    "text": "Ioe, ua latou o ese uma atu i fafo mai le ala; ua avea i latou ma tagata leaga."
                },
                {
                    "number": 12,
                    "text": "Ona o le faamaualuga, ma ona o faiaoga sese, ma mataupu faavae sese, ua leaga ai a latou ekalesia, ma ua faasausili a latou ekalesia; ona o le faamaualuga ua faafefeteina ai i latou."
                },
                {
                    "number": 13,
                    "text": "Ua latou gaoia mea a e matitiva ona o o latou falesa matagofie; ua latou gaoia mea a e matitiva ona o o latou ofu mananaia; ma ua latou sauaina e agamalu ma e matitiva i le loto, ona ua faafefeteina i latou i lo latou faamaualuluga."
                },
                {
                    "number": 14,
                    "text": "Ua latou ofu ua malolo ma ulu maualuluga; ioe, ma ona o le faamaualuga, ma le amioleaga, ma mea inosia, ma le faitaaga, ua latou se ese uma ai vagana ai se toaitiiti, o e o soo lotomaualalalo o Keriso; e ui i lea, ua taitaiina i latou, o le tele o taimi ua latou sese ona ua aoaoina i latou i mataupu a tagata."
                },
                {
                    "number": 15,
                    "text": "E, le au popoto e, ma le ʼau aoaoina, ma le ʼau mauoa, o e ua faafefeteina i le faamaualuluga o o latou loto, ma i latou uma o e ua latou aoao atu mataupu faavae sese, ma i latou uma o e ua faia le faitaaga, ma faapiopio le ala saʼo o le Alii, oi talofa, oi talofa, oi talofa ia te i latou, ua fetalai mai ai le Alii le Atua Malosi Aoao, ona o le a lafo i latou i lalo i seoli!"
                },
                {
                    "number": 16,
                    "text": "Oi talofa ia i latou o e ua latou tetee ese lē ua amiotonu e pei o se meanoa ma faifai e faasaga i mea lelei, ma fai mai ua leai se aoga! Aua e oo mai le aso o le a faataalise ona asiasi mai ai o le Alii le Atua i tagata o le lalolagi; ma i lena aso latou te matua atoatoa ai i le amioletonu o le a fano ai i latou."
                },
                {
                    "number": 17,
                    "text": "Ae faauta, afai e salamo e o nonofo i le lalolagi ia latou amioleaga ma mea inosia o le a lē faaumatiaina i latou, ua fetalai mai ai le Alii o Au."
                },
                {
                    "number": 18,
                    "text": "Ae faauta, o lena ekalesia tele ma le inosia, le fafine talitane lea o le lalolagi uma, o le a paʼū i le eleele, ma o le a matua tele lava lona paʼū."
                },
                {
                    "number": 19,
                    "text": "Aua o le a luluina lava le malo o le tiapolo, ma o i latou o e ua auai e tatau ona faaoso aʼe ia salamo, pe o le a umia i latou e le tiapolo i ana filifili tumau-faavavau, ma faaoso i latou i le ita, ma fano ai;"
                },
                {
                    "number": 20,
                    "text": "Aua faauta, i lena aso o le a sasao ai o ia i loto o le fanauga a tagata, ma faaoso i latou ia feita e faasaga i mea lelei."
                },
                {
                    "number": 21,
                    "text": "Ma o isi o le a faaōleōle e ia, ma faamoemoe malie ese atu i latou i le saogalemu faaletino, o le a latou fai mai: Ua lelei mea uma i Siona; ioe, ua manuia Siona, ua lelei mea uma—ma e faapea ona olegia e le tiapolo o latou agaga, ma taitai lemu ese atu i latou i lalo i seoli."
                },
                {
                    "number": 22,
                    "text": "Ma faauta, o isi foi e faasee ese e ia ma fai atu ia te i latou, e leai se seoli; ma e fai atu o ia ia te i latou: E lē o aʼu o se tiapolo, ona e leai se tiapolo—ma e faapena ona musumusu o ia i o latou taliga, sei oo ina ia umia i latou i ana filifili leaga mataʼutia, e leai se laveaiina mai ai."
                },
                {
                    "number": 23,
                    "text": "Ioe, ua umia i latou i le oti, ma seoli; ma o le oti, ma seoli, ma le tiapolo, ma i latou uma ua maua ai, o le a laulaututu i luma o le nofoalii o le Atua, ma faamasinoina e tusa ma a latou galuega, o se mea o le a latou o atu mai ai i le nofoaga ua saunia mo i latou, o le lepa afi lea ma le teiō, o le mafatia lea e lē gata."
                },
                {
                    "number": 24,
                    "text": "O le mea lea, oi talofa ia te ia e nofonofo filemu i Siona!"
                },
                {
                    "number": 25,
                    "text": "Oi talofa ia te ia o le e faapea ane: Ua lelei mea uma!"
                },
                {
                    "number": 26,
                    "text": "Ioe, oi talofa ia te ia o lē e faalogo i mataupu a tagata, ma teena le mana o le Atua, ma le meaalofa a le Agaga Paia!"
                },
                {
                    "number": 27,
                    "text": "Ioe, oi talofa ia te ia o lē e fai mai: Ua matou mauaina, ma e matou te lē manaomia ni isi mea."
                },
                {
                    "number": 28,
                    "text": "Ma i se aotelega, oi talofa ia te i latou uma o e e tetete, ma ua feitai ona o le upumoni a le Atua! Aua faauta, o ia o lē ua atiaʼe i luga o le papa, e talia e ia ma le fiafia le upumoni a le Atua; aʼo ia o lē ua atiaʼe i luga o se faavae oneone, e tete neʼi paʼū o ia."
                },
                {
                    "number": 29,
                    "text": "Oi talofa ia te ia e fai mai: Ua matou mauaina le afioga a le Atua, ma e matou te lē mananaomia ni isi afioga a le Atua, ona ua lava ua matou maua!"
                },
                {
                    "number": 30,
                    "text": "Aua faauta, ua faapea ona fetalai mai o le Alii le Atua: Ou te tuu atu i le fanauga a tagata lea fuaitau i luga o lea fuaitau, ma lea mataupu i luga o lea mataupu, o sina mea itiiti i i ma sina mea itiiti i o; ma e manuia lava i latou o e e faalogologo i aʼu mataupu, ma uaʼi mai o latou taliga i laʼu fautuaga, ona o le a latou aoaoina le poto; ona o ia o lē na te taliaina o le a Ou tuu atu atili i ai; ae o i latou o e e fai mai, Ua lava mea ua matou maua, o le a aveesea mai ia te i latou e oo lava i mea ua latou maua."
                },
                {
                    "number": 31,
                    "text": "E fetuuina lava o ia o lē e faalagolago i le tagata, pe na te fai le tagata ma ona lima, pe faalogo i mataupu a tagata, vagana ai o a latou mataupu ua tuuina mai i le mana o le Agaga Paia."
                },
                {
                    "number": 32,
                    "text": "Oi talofa i Nuuese, ua fetalai mai ai le Alii le Atua o Au! Ona e ui o le a Ou faaloaloa umi atu loʼu lima ia te i latou mai lea aso i lea aso, o le a latou faafitia aʼu; e ui i lea, o le a Ou alofa mutimutivale ia te i latou, ua fetalai mai ai le Alii le Atua, pe afai latou te salamo ma o mai ia te aʼu; ona ua faaloaloa atu pea loʼu lima i le umi o le aso atoa, ua fetalai mai ai le Alii le Atua o Au."
                }
            ]
        },
        "/study/scriptures/bofm/2-ne/29": {
            "uri": "/study/scriptures/bofm/2-ne/29",
            "title": "2 Nifae 29",
            "data_type": "chapter",
            "chapter_name": "Mataupu 29",
            "chapter_summary": [
                "E toatele Nuuese o le a teena le Tusi a Mamona—O le a latou fai mai, Matou te lē manaomia se isi Tusi Paia—E fetalai le Alii i atunuu e tele—O le a faamasino e ia le lalolagi mai tusi o le a tusia. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ae faauta, o le a toatele lava—i lena aso o le a Ou faia ai se galuega ofoofogia i totonu ia te i latou, ina ia Ou manatua ai aʼu feagaiga na Ou faia i le fanauga a tagata, ina ia mafai ona Ou toe faatu atu loʼu lima i le taimi lona lua e laveai loʼu nuu, o e o le aiga o Isaraelu;"
                },
                {
                    "number": 2,
                    "text": "O lenei foi, ina ia mafai ona Ou manatua folafolaga na Ou faia ia te oe, Nifae, ma lou tamā foi, o le a Ou manatua au fanau; ma o upu a au fanau o le a o atu mai i loʼu gutu i au fanau; ma o le a lologo atu aʼu upu i tuluiga o le lalolagi, e avea ma tagavai i loʼu nuu, o e o le aiga o Isaraelu;"
                },
                {
                    "number": 3,
                    "text": "Ma talu ai ona o le a lologo atu aʼu upu—e toatele lava Nuuese o le a fai mai: O se Tusi Paia! O se Tusi Paia! Ua matou maua se Tusi Paia, ma e lē mafai ona toe i ai se isi Tusi Paia."
                },
                {
                    "number": 4,
                    "text": "Peitai ua faapea ona fetalai mai o le Alii le Atua: Vale e, o le a latou maua se Tusi Paia; ma o le a alu atu mai tagata Iutaia, loʼu nuu anamua o le feagaiga. Ma o lea sa latou faafetai ai i tagata Iutaia mo le Tusi Paia ua latou maua mai ia te i latou? Ioe, o le a le uiga o upu a Nuuese? Ua latou manatua ea puapuaga, ma galuega mamafa, ma tiga o tagata Iutaia, ma lo latou filiga mai ia te aʼu, i le aumaia o le olataga i Nuuese?"
                },
                {
                    "number": 5,
                    "text": "E, outou e Nuuese, po ua outou manatua ea tagata Iutaia, loʼu nuu anamua o le feagaiga? E leai; ae ua outou fetuu i latou, ma outou inosia i latou, ma outou lē saili e toe aumai i latou. Ae faauta, o le a Ou faafoi atu ia mea uma i luga o o outou lava ulu; ona o Aʼu o le Alii Ou te lei faagaloina loʼu nuu."
                },
                {
                    "number": 6,
                    "text": "Oe le vale e, e fai mai: O se Tusi Paia, ua matou maua se Tusi Paia, ma matou te lē toe manaomia se isi Tusi Paia. Pe tou te maua ea se Tusi Paia pe a na leai tagata Iutaia?"
                },
                {
                    "number": 7,
                    "text": "Tou te lē iloa ea e tele atu i le tasi atunuu o i ai? Tou te lē iloa ea o Aʼu, o le Alii lo outou Atua, na faia tagata uma, ma Ou te manatua i latou o e o i motu o le sami; ma ua Ou pule i le lagi o i luga ma le lalolagi o i lalo; ma Ou te aumaia laʼu upu i le fanauga a tagata, ioe, e oo lava i luga o atunuu uma o le lalolagi?"
                },
                {
                    "number": 8,
                    "text": "Aisea ua outou muimui ai, ona o le a outou maua se faaopoopoga o aʼu upu? Tou te lē iloa ea o le mau a atunuu e lua o se molimau lea ia te outou o Aʼu o le Atua, ma Ou te manatua le tasi atunuu e pei o le isi? O le mea lea, Ou te tautala atu upu e tasi i le tasi atunuu e pei o le isi. Ma pe a tuufaatasia atunuu e lua o le a tuufaatasia foi le molimau a ia atunuu uma e lua."
                },
                {
                    "number": 9,
                    "text": "Ma Ou te faia lenei mea ina ia mafai ona Ou faamaonia atu ai i le toatele ua tutusa lava Aʼu i ananafi, i le asō, ma le faavavau; ma e Ou te tautala atu aʼu upu e tusa ma loʼu lava manao. Ma ona ua Ou tautala atu se tasi upu e lē tatau ona outou manatu ua lē mafai ona Ou toe tautala atu se isi; ona e lei uma laʼu galuega; pe uma foi sei oo i le iuga o le tagata, pe mai lena taimi e oo i le faavavau."
                },
                {
                    "number": 10,
                    "text": "O le mea lea, ona ua outou maua se Tusi Paia e lē tatau ona outou manatu ua i ai i totonu aʼu upu uma; pe tatau foi ona outou manatu Ou te lei poloaia ia tusia ni isi upu faaopoopo."
                },
                {
                    "number": 11,
                    "text": "Ona Ou te poloaia tagata uma, o e i sasaʼe ma e i sisifo, ma i matu, ma i saute, ma i motu o le sami, ia latou tusia upu Ou te tautala atu ai ia te i latou; ona o upu mai tusi o le a tusia o le a Ou faamasinoina ai le lalolagi, o tagata taitoatasi e tusa ma a latou galuega, e tusa ma mea ua tusia."
                },
                {
                    "number": 12,
                    "text": "Aua faauta, o le a Ou tautala atu i tagata Iutaia ma o le a latou tusia; ma o le a Ou tautala atu foi i tagata sa Nifaē ma o le a latou tusia; ma o le a Ou tautala atu foi i isi ituaiga o le aiga o Isaraelu, ia ua Ou taitai ese, ma o le a latou tusia; ma o le a Ou tautala atu foi i atunuu uma o le lalolagi ma o le a latou tusia."
                },
                {
                    "number": 13,
                    "text": "Ma o le a oo mai foi o le a maua e Iutaia upu a sa Nifaē, ma o le a maua e sa Nifaē upu a Iutaia; ma o le a maua e sa Nifaē ma Iutaia upu a ituaiga o Isaraelu ua leiloloa; ma o le a maua e ituaiga o Isaraelu ua leiloloa upu a sa Nifaē ma Iutaia."
                },
                {
                    "number": 14,
                    "text": "Ma o le a oo mai foi o loʼu nuu, o e o le aiga o Isaraelu, o le a faapotopoto mai i fanua i laueleele o o latou tofi; ma o le a faapotopoto foi laʼu upu i le tasi. Ma o le a Ou faaali atu ia te i latou o e e faasagatau i laʼu upu ma faasagatau i oʼu tagata, o e o le aiga o Isaraelu, o Aʼu o le Atua, ma na Ou osifeagaiga ma Aperaamo o le a Ou manatuaina ana fanau e faavavau."
                }
            ]
        },
        "/study/scriptures/bofm/2-ne/30": {
            "uri": "/study/scriptures/bofm/2-ne/30",
            "title": "2 Nifae 30",
            "data_type": "chapter",
            "chapter_name": "Mataupu 30",
            "chapter_summary": [
                "O le a faitau faatasi ma tagata o le feagaiga o Nuuese e liliu mai—E toatele sa Lamanā ma tagata Iutaia o le a talitonu i le afioga ma avea ma tagata moomia—O le a toefuatai Isaraelu ma faaumatia e amioleaga. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma o lenei faauta, oʼu uso pele e, ou te fia tautala atu ia te outou; ona o aʼu, o Nifae, ou te lē tuua outou ia outou manatu ua sili atu lo outou amiotonu nai lo le tulaga o le a i ai Nuuese. Aua faauta, vagana ai o le a outou tausia poloaiga a le Atua o le a faapea foi ona outou fano uma; ma e lē tatau ona outou manatu o le a faaumatia atoa Nuuese ona o upu ua fetalaia."
                },
                {
                    "number": 2,
                    "text": "Aua faauta, ou te fai atu ia te outou, o le toatele o Nuuese o e e salamo o i latou o tagata o le feagaiga a le Alii; ma o le toatele o tagata Iutaia e lē salamo o le a tutuli ese i fafo; ona e lē osifeagaiga le Alii ma se tasi vagana ai ma i latou o e ua salamo ma talitonu i lona Alo, o lē o le Paia e Toatasi o Isaraelu."
                },
                {
                    "number": 3,
                    "text": "Ma o lenei, ou te fia vavalo atili teisi atu e uiga i tagata Iutaia ma Nuuese. Aua pe a uma ona oo mai o le tusi sa ou tautala atu ai, ma tusia atu i Nuuese, ma toe faamauina mau i le Alii, e toatele o le a talitonu i upu ua tusia; ma o le a latou avatu ia upu i le toe vaega o a tatou fanau."
                },
                {
                    "number": 4,
                    "text": "Ma ona iloa ai lea e le toe vaega o a tatou fanau e uiga ia te i tatou, le ala na tatou o ese ai i fafo mai Ierusalema, ma o i latou o tagata e tupuga mai i tagata Iutaia."
                },
                {
                    "number": 5,
                    "text": "Ma o le a folafola i totonu o i latou le talalelei a Iesu Keriso; o le mea lea, o le a toefuataʼia i latou i le malamalama e uiga i o latou tamā, ma i le malamalama foi e uiga ia Iesu Keriso, sa i ai i totonu o o latou tamā."
                },
                {
                    "number": 6,
                    "text": "Ma ona latou olioli ai lea; ona o le a latou iloa o se faamanuiaga lena mo i latou mai le aao o le Atua; ma o le a amata ona pauu ese una o le pogisa mai o latou mata; ma e le mavae atu ni tupulaga e tele mai totonu ia te i latou, ae o le a avea i latou ma ni tagata mamā ma moomia."
                },
                {
                    "number": 7,
                    "text": "Ma o le a oo mai foi o tagata Iutaia o e ua faataapeapeina, o le a amata foi ona talitonu ia Keriso; ma o le a amata ona latou faapotopoto faatasi mai i luga o le laueleele; ma o le toatele o i latou e talitonu ia Keriso, o le a avea foi ma ni tagata moomia."
                },
                {
                    "number": 8,
                    "text": "Ma o le a oo mai foi o le a amata e le Alii le Atua lana galuega i totonu o atunuu uma, ituaiga, gagana, ma nuu, e faataunuu ai le toefuataiga o ona tagata i luga o le lalolagi."
                },
                {
                    "number": 9,
                    "text": "Ma o le a faamasino e le Alii le Atua ma le amiotonu e matitiva, ma aʼoaʼi ma le tonu mo e agamalu o le lalolagi. Ma o le a taia e ia le lalolagi i le tootoo o lona fofoga; ma o le mānava mai ona laufofoga o le a fasiotia ai e ia e amioleaga."
                },
                {
                    "number": 10,
                    "text": "Ona ua vave ona oo mai o le taimi o le a faia ai e le Alii le Atua se vaevaega tele i totonu o tagata, ma o le a faaumatiaina e ia e amioleaga; ma o le a faasao e ia ona tagata, ioe, e tusa pe tatau ai ona faaumatia e ia e amioleaga i le afi."
                },
                {
                    "number": 11,
                    "text": "Ma o le a avea le amiotonu ma fusi o ona sulugatiti, ma le faamaoni ma fusi o ona suilapalapa."
                },
                {
                    "number": 12,
                    "text": "Ma ona mau faatasi ai lea o le luko ma le tamai mamoe; ma o le a taooto faatasi le nameri ma le tamai oti, ma o le tamai povi, ma le leona taanoa, ma le manu peti, o le a taooto faatasi; ma o le a taitaiina i latou e le tamaitiiti."
                },
                {
                    "number": 13,
                    "text": "Ma o le a aai faatasi le povi ma le urosa; o le a taooto faatasi a laua tama; ma o le a ʼai e le leona ʼau o saito e pei o le povi."
                },
                {
                    "number": 14,
                    "text": "Ma o le a taalo le tama e lei tea ma le susu i le lua o le asipi, ma o le a tuu e le tama ua tea ma le susu lona lima i le lua o le gata uogo."
                },
                {
                    "number": 15,
                    "text": "O le a latou lē faamanuʼa pe faaumatia i se mea i loʼu mauga paia atoa; ona o le a tumu le lalolagi i le malamalama o le Alii e pei ona ufitia le sami i vai."
                },
                {
                    "number": 16,
                    "text": "O le mea lea, o le a faaalia mea o atunuu; ioe, o le a faailoa mai mea uma i le fanauga a tagata."
                },
                {
                    "number": 17,
                    "text": "E leai se mea lilo o le a lē faaalia; e leai se galuega o le pogisa o le a lē faaalia i le malamalama; ma e leai se mea ua faamauina i luga o le lalolagi o le a lē tatalaina."
                },
                {
                    "number": 18,
                    "text": "O le mea lea, o mea uma na faaali mai i le fanauga a tagata o le a faaali mai i lena aso; ma o le a lē toe i ai se mana o Satani i luga o loto o le fanauga a tagata, mo se taimi umi lava. Ma o lenei, oʼu uso pele e, ua ou faaiu aʼu upu."
                }
            ]
        },
        "/study/scriptures/bofm/2-ne/31": {
            "uri": "/study/scriptures/bofm/2-ne/31",
            "title": "2 Nifae 31",
            "data_type": "chapter",
            "chapter_name": "Mataupu 31",
            "chapter_summary": [
                "Ua faamatala mai e Nifae le pogai na papatiso ai Keriso—E ao i tagata ona mulimuli atu ia Keriso, ma papatiso, maua le Agaga Paia, ma tumau e oo i le iuga ina ia faaolaina—O le salamo ma le papatisoga o le faitotoa lea i le ala lauitiiti ma le vaapiapi—E oo mai le ola e faavavau ia i latou o e e tausia poloaiga pe a uma ona papatiso. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma o lenei, o aʼu, o Nifae, ou te faaiu atu aʼu valoaga ia te outou, oʼu uso pele e. Ma e le mafai ona ou tusia ae nao ni mea itiiti, ua ou mautinoa e moni lava o le a oo mai; pe mafai foi ona ou tusia ae nao ni nai upu itiiti a loʼu uso o Iakopo."
                },
                {
                    "number": 2,
                    "text": "O le mea lea, o mea ua ou tusia ua lava ia te aʼu, vagana ai ni nai upu itiiti e tatau ona ou tautala atu ai e uiga i le mataupu faavae a Keriso; o le mea lea o le a ou tautala manino atu ai ia te outou, e tusa ma le manino o aʼu valoaga."
                },
                {
                    "number": 3,
                    "text": "Aua e fiafia loʼu agaga i le manino; ona o le ala lenei ua galue ai le Alii le Atua i totonu o le fanauga a tagata. Aua e tuu mai e le Alii le Atua le malamalama ia malamalama ai; aua e fetalai mai o ia i tagata e tusa ma la latou gagana, ina ia latou malamalama."
                },
                {
                    "number": 4,
                    "text": "O le mea lea, ou te manao ia outou manatua sa ou tautala atu ia te outou e uiga i lena perofeta na faailoa mai e le Alii ia te aʼu, o le a ia papatisoina le Tamai Mamoe a le Atua, o lē o le a aveesea agasala a le lalolagi."
                },
                {
                    "number": 5,
                    "text": "Ma o lenei, afai na tatau i le Tamai Mamoe a le Atua, o lē ua Paia, ona papatiso i le vai, ina ia faataunuuina mea tonu uma, o lea la, ua lē sili atu ea ona tatau ia te i tatou, ua lē paia, ona papatiso, ioe, i le vai lava!"
                },
                {
                    "number": 6,
                    "text": "Ma o lenei, ou te fesili atu ia te outou, oʼu uso pele e, pe na faapefea ona faataunuuina e le Tamai Mamoe a le Atua mea tonu uma i le papatisoina o ia i le vai?"
                },
                {
                    "number": 7,
                    "text": "Tou te lē iloa ea ua paia o ia? Ae e ui ina paia o ia, ua faaali mai e ia i le fanauga a tagata, ua ia faamaualaloina o ia lava e tusa ma la le tino i luma o le Tamā, ma molimau atu i le Tamā o le a ia usiusitai ia te ia i le tausia o ana poloaiga."
                },
                {
                    "number": 8,
                    "text": "O le mea lea, ina ua uma ona papatisoina o ia i le vai, sa afio ifo le Agaga Paia i ona luga e peiseai o se lupe."
                },
                {
                    "number": 9,
                    "text": "O lenei foi, e faailoa mai ai i le fanauga a tagata le lauitiiti o le ala, ma le vaapiapi o le faitotoa, e tatau ona latou ulu atu ai, ma ua faia e ia le faataitaiga i luma o i latou."
                },
                {
                    "number": 10,
                    "text": "Ma ua fetalai mai o ia i le fanauga a tagata: Ia outou mulimuli mai ia te aʼu. O le mea lea, oʼu uso pele e, e mafai ea ona tatou mulimuli atu ia Iesu vagana ai ua tatou loto e tausi poloaiga a le Tamā?"
                },
                {
                    "number": 11,
                    "text": "Ma ua fetalai mai le Tamā: Ia outou salamo, ia outou salamo, ma papatiso i le suafa o loʼu Atalii Pele."
                },
                {
                    "number": 12,
                    "text": "O lenei foi, sa oo mai le siufofoga o le Alo ia te aʼu, ua fetalai mai: O ia o lē e papatiso i loʼu igoa, o ia o le a tuu atu i ai e le Tamā le Agaga Paia, e pei o aʼu; o le mea lea, ia mulimuli mai ia te aʼu, ma fai mea ua outou vaai ua Ou faia."
                },
                {
                    "number": 13,
                    "text": "O le mea lea, oʼu uso pele e, ua Ou iloa afai tou te mulimuli i le Alo, ma le faamoemoe atoa o le loto, ma lē faia se pepelo ma se faaʼoleʼole i luma o le Atua, ae ma le manatu tonu i ai, ma salamo ia outou agasala, ma molimau atu i le Tamā ua outou loto e ave i o outou luga le suafa o Keriso, i le papatisoga—ioe, i le mulimuli atu lea i lo outou Alii ma lo outou Faaola i lalo i totonu o le vai, e tusa ma lana afioga, faauta, ona outou maua lea o le Agaga Paia; ioe, ona oo mai ai lea o le papatisoga i le afi ma le Agaga Paia; ona mafai ai lea ona outou tautatala i le gagana a agelu, ma alalaga atu viiga i le Paia e Toatasi o Isaraelu."
                },
                {
                    "number": 14,
                    "text": "Ae, faauta, oʼu uso pele e, sa faapea ona oo mai o le siufofoga o le Alo ia te aʼu, ua fetalai mai: Pe a uma ona outou salamo ia outou agasala, ma molimau atu i le Tamā ua outou loto e tausi aʼu poloaiga, e ala i le papatisoga i le vai, ma outou maua le papatisoga i le afi ma le Agaga Paia, ma mafai ona outou tautatala i se gagana fou, ioe, le gagana lava lea a agelu, ma a mavae lea ae outou faafitia aʼu, sa sili ona lelei ia te outou pe a na outou lē iloaina aʼu."
                },
                {
                    "number": 15,
                    "text": "Ma sa ou faalogo i se siufofoga mai le Tamā, ua fetalai mai: Ioe, ua tonu ma faamaoni upu a laʼu Pele. O ia o lē e tumau e oo i le iuga, o ia lava lea o le a faaolaina."
                },
                {
                    "number": 16,
                    "text": "Ma o lenei, oʼu uso pele e, ua ou iloa i lenei mea vagana ai ua tumau le tagata sei oo i le iuga, i le mulimuli lea i le faataitaiga a le Alo o le Atua soifua, e lē mafai ona faaolaina o ia."
                },
                {
                    "number": 17,
                    "text": "O le mea lea, ia outou faia ai mea ua ou fai atu ia te outou na ou vaai o le a faia e lo outou Alii ma lo outou Togiola; aua, o le pogai lenei na faaali mai ai ia mea ia te aʼu, ina ia mafai ona outou iloa ai le faitotoa e tatau ona outou ulu atu ai. Aua o le faitotoa e tatau ona outou ulu atu ai o le salamo ma le papatisoga i le vai; ona oo mai ai lea o se faamagaloga o a outou agasala i le afi ma i le Agaga Paia."
                },
                {
                    "number": 18,
                    "text": "Ma, ona outou i ai lea i lenei ala lauitiiti ma le vaapiapi e tau atu i le ola e faavavau; ioe, ua outou ulu atu i le faitotoa; ua outou faia e tusa ma poloaiga a le Tamā ma le Alo; ma ua outou maua le Agaga Paia, o lē e molimau i le Tamā ma le Alo, i le faataunuuina o le folafolaga na ia faia, e faapea afai tou te ui atu i le ala o le a outou maua."
                },
                {
                    "number": 19,
                    "text": "Ma o lenei, oʼu uso pele e, pe a uma ona outou i ai i lenei ala lauitiiti ma le vaapiapi, ou te fesili atu pe ua uma ona faia o mea uma? Faauta, ou te fai atu ia te outou, E leai; ona tou te lē oo mai iinei pe a na lē seanoa le afioga a Keriso faatasi ma le faatuatua lē mafaagaeetia ia te ia, ma le faalagolago atoa i galuega a ia o lē ua malosi aoao e laveai."
                },
                {
                    "number": 20,
                    "text": "O le mea lea, e tatau ai ona outou fetaomi atu i luma ma le tumau ia Keriso, ma se susulu atoatoa o le faamoemoe, ma le alofa i le Atua ma tagata uma. O le mea lea, afai tou te fetaomi atu i luma, ma taumamafa fiafia i le afioga a Keriso, ma tumau e oo i le iuga, faauta, ua faapea ona fetalai mai o le Tamā: O le a outou maua le ola e faavavau."
                },
                {
                    "number": 21,
                    "text": "Ma o lenei, faauta, oʼu uso pele e, o le ala lenei; ma ua leai se isi lava ala po o se isi suafa ua tuuina mai i lalo ifo o le lagi e mafai ona faaolaina ai o le tagata i le malo o le Atua. Ma o lenei, faauta, o le mataupu faavae lenei a Keriso, ma o le mataupu faavae moni lenei e tasi a le Tamā, ma le Alo, ma le Agaga Paia, o ni Atua ua tasi, ua leai se gataaga. Amene."
                }
            ]
        },
        "/study/scriptures/bofm/2-ne/32": {
            "uri": "/study/scriptures/bofm/2-ne/32",
            "title": "2 Nifae 32",
            "data_type": "chapter",
            "chapter_name": "Mataupu 32",
            "chapter_summary": [
                "E tautatala agelu i le mana o le Agaga Paia—E tatau i tagata ona tatalo ma maua le malamalama mo i latou lava mai le Agaga Paia. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma o lenei, faauta, oʼu uso pele e, ou te manatu ua outou tau mafaufau ifo i o outou loto e uiga i mea e tatau ona outou faia pe a uma ona outou ulu atu i le ala. Ae, faauta, aisea ua outou tau mafaufau ifo ai i nei mea i o outou loto?"
                },
                {
                    "number": 2,
                    "text": "Tou te lē manatua ea na ou fai atu ia te outou a uma ona outou maua o le Agaga Paia o le a mafai ona outou tautatala i le gagana a agelu? Ma o lenei, e faapefea ona mafai ona outou tautatala i le gagana a agelu vagana ai ua ala mai i le Agaga Paia?"
                },
                {
                    "number": 3,
                    "text": "E tautatala agelu i le mana o le Agaga Paia; o le mea lea, latou te fetalai mai afioga a Keriso. O le mea lea, na ou fai atu ai ia te outou, ia taumamafa fiafia i afioga a Keriso; aua faauta, o afioga a Keriso o le a taʼu mai ai ia te outou mea uma e tatau ona outou faia."
                },
                {
                    "number": 4,
                    "text": "O le mea lea, o lenei, a uma ona ou tautala atu o nei upu, afai tou te lē malamalama i ai, e pogai ona tou te lē ole atu, pe tuʼituʼi atu; o le mea lea, ua lē aumaia ai outou i le malamalama, ae o le a outou fano i le pouliuli."
                },
                {
                    "number": 5,
                    "text": "Aua faauta, ou te toe fai atu i te outou afai tou te ulu atu i le ala, ma maua le Agaga Paia, o le a faaali mai e ia ia te outou mea uma e tatau ona outou faia."
                },
                {
                    "number": 6,
                    "text": "Faauta, o le mataupu faavae lenei a Keriso, ma e lē toe i ai se isi mataupu faavae e tuu mai seia mavae ona ia faaali mai o ia lava ia te outou i la le tino. Ma pe a ia faaali mai o ia lava ia te outou i la le tino, o mea uma o le a fetalai mai ai o ia ia te outou, ia outou faia."
                },
                {
                    "number": 7,
                    "text": "Ma o lenei, o aʼu o Nifae, e lē mafai ona ou fai atu ni isi upu; ua taofia e le Agaga loʼu tautala atu, ma tuua ai aʼu ou te faanoanoa ona o le lē talitonu, ma le amioleaga, ma le valelea, ma le ua maaa o tagata; ona latou te lē fia saili le poto, pe fia malamalama i le poto silisili, e ui ina tuu mai ia te i latou i le manino, e tusa ma le manino e mafai ona oo i ai se upu."
                },
                {
                    "number": 8,
                    "text": "Ma o lenei, oʼu uso pele e, ua ou vaai atu o loo outou tau mafaufau pea i o outou loto; ma ou te faanoanoa lava ona o le tatau ona ou tautala atu e uiga i lenei mea. Ona a na tou faalogologo i le Agaga ua ia aoaoina le tagata ia tatalo, po ua outou iloa e tatau ona outou tatalo; ona e lē aoaoina e le agaga leaga se tagata ia tatalo, ae na te aoao atu ia te ia e lē tatau ona tatalo o ia."
                },
                {
                    "number": 9,
                    "text": "Ae faauta, ou te fai atu ia te outou e ao ina outou tatalo e lē aunoa, ma ia lē faavaivai; ma ia outou lē faia se mea mo le Alii vagana ai ua outou tatalo muamua atu i le Tamā i le suafa o Keriso, ina ia faapaiaina e ia lau galuega mo oe, ina ia mafai ona avea lau galuega mo le manuia o lou agaga."
                }
            ]
        },
        "/study/scriptures/bofm/2-ne/33": {
            "uri": "/study/scriptures/bofm/2-ne/33",
            "title": "2 Nifae 33",
            "data_type": "chapter",
            "chapter_name": "Mataupu 33",
            "chapter_summary": [
                "Ua moni upu a Nifae—Ua latou molimau ia Keriso—O i latou o e e talitonu ia Keriso o le a talitonu i upu a Nifae, ia o le a tutu e avea ma molimau i luma o le pa faamasino. E tusa o le 559–545 T.L.M."
            ],
            "verses": [
                {
                    "number": 1,
                    "text": "Ma o lenei, o aʼu o Nifae, e lē mafai ona ou tusia mea uma sa aoaoina i totonu o loʼu nuu; pe ua ou malosi tele foi i le tusitusi, e pei o le tautala; ona pe a tautala se tagata e ala i le mana o le Agaga Paia, e molioo e le mana o le Agaga Paia i loto o le fanauga a tagata."
                },
                {
                    "number": 2,
                    "text": "Ae faauta, e toatele e ua faamaaa o latou loto e faasaga i le Agaga Paia, ua leai ai sona nofoaga i totonu o i latou; o le mea lea, ua latou lafoai ese ai le tele o mea ua tusia, ma manatu i ai o ni meanoa."
                },
                {
                    "number": 3,
                    "text": "Peitai o aʼu o Nifae, ua ou tusia mea ua ou tusia, ma ua ou manatu i ai o ni mea ua taua tele, aemaise lava mo oʼu tagata. Ona ou te tatalo e lē aunoa mo i latou i le ao, ma susū loʼu aluga i oʼu loimata i le po, ona o i latou; ma ou te tagi atu i loʼu Atua i le faatuatua, ma ua ou iloa o le a faafofoga mai o ia i laʼu tagi."
                },
                {
                    "number": 4,
                    "text": "Ma ua ou iloa o le a faapaiaina e le Alii le Atua aʼu tatalo mo le manuia o oʼu tagata. Ma o upu ua ou tusia i le vaivai, o le a faia ia malolosi ia te i latou; ona ua faatauanau atu ia te i latou ia latou faia mea lelei; ua faailoa atu ai ia te i latou e uiga i o latou tamā; ma ua tautatala mai e uiga ia Iesu, ma faatauanau atu ia te i latou ia talitonu ia te ia, ma tutumau e oo i le iuga, o le ola lea e faavavau."
                },
                {
                    "number": 5,
                    "text": "Ma ua tautatala malosi mai e faasaga i le agasala, e tusa ma le manino o le upumoni; o le mea lea, e leai se tagata e ita i upu ua ou tusia vagana ai ua ia te ia le agaga o le tiapolo."
                },
                {
                    "number": 6,
                    "text": "Ou te olioli i le manino; ou te olioli i le upumoni; ou te olioli i loʼu Iesu, ona ua togiola e ia loʼu agaga mai seoli."
                },
                {
                    "number": 7,
                    "text": "Ua ia te aʼu le alofa mama mo oʼu tagata, ma le faatuatua tele ia Keriso o le a ou fetaiaʼi ma agaga e toatele ma le lē pona i lona nofoa-faamasino."
                },
                {
                    "number": 8,
                    "text": "Ua ia te aʼu le alofa mama mo tagata Iutaia—ua ou fai atu o tagata Iutaia, ona e faatatau laʼu tala ia te i latou na ou sau ai."
                },
                {
                    "number": 9,
                    "text": "Ua ia te aʼu foi le alofa mama mo Nuuese. Ae faauta, e lē mafai ona ou faamoemoe mo se tasi o i latou vagana ai ua latou faalelei ma Keriso, ma ulu atu i le faitotoa vaapiapi, ma savavali i le ala lauitiiti e tau i le ola, ma o pea i le ala seia oo i le iuga o le aso o le vaavaaiga."
                },
                {
                    "number": 10,
                    "text": "Ma o lenei, oʼu uso pele e, ma tagata Iutaia foi, ma outou tuluiga uma o le lalolagi, ia outou faalogologo i nei upu ma talitonu ia Keriso; ma afai tou te lē talitonu i nei upu ia outou talitonu ia Keriso. Ma afai tou te talitonu ia Keriso o le a outou talitonu i nei upu, ona o afioga i latou a Keriso, ma sa tuu mai i latou e ia ia te aʼu; ma ua latou aoao mai i tagata uma ia latou faia mea lelei."
                },
                {
                    "number": 11,
                    "text": "Afai e lē o ni afioga i latou a Keriso, faamasino outou—ona o le a faaali atu e Keriso ia te outou, i le mana ma le mamalu tele, i le aso gataaga, o i latou o ana afioga; ma o oe ma aʼu o le a ta tutu faafesagaʼi i luma o lana pa faamasino; ma o le a outou iloa na poloaiina aʼu e ia ia tusia nei mea, e ui i loʼu vaivai."
                },
                {
                    "number": 12,
                    "text": "Ma ou te tatalo i le Tamā i le suafa o Keriso, ia faaolaina le toatele o i tatou, pe a lē o i tatou uma, i lona malo, i lena aso tele ma mulimuli."
                },
                {
                    "number": 13,
                    "text": "Ma o lenei, oʼu uso pele e, outou uma na o e o le aiga o Isaraelu, ma outou tuluiga uma o le lalolagi, ou te tautala atu ia te outou e pei o le leo o se tasi ua alaga mai le efuefu: Tofa ia seia oo ina oo mai lena aso tele."
                },
                {
                    "number": 14,
                    "text": "Ma o outou o e e lē fia taumamafa i le agalelei o le Atua, ma ava i upu a tagata Iutaia, faapea foi ma aʼu upu, ma afioga o le a tulei mai le fofoga o le Tamai Mamoe a le Atua, faauta, ou te faatofa atu ia te outou i se faatofa tumau-faavavau, ona o upu nei o le a taʼusala ai outou i le aso gataaga."
                },
                {
                    "number": 15,
                    "text": "Ona o mea ou te faamauina i le lalolagi, o le a aumai e faasaga ia te outou i le pa faamasino; aua ua faapea ona poloaiina ai o aʼu e le Alii, ma e ao ina ou usiusitai. Amene."
                }
            ]
        },
        "/study/scriptures/bofm/jacob/1": {
            "uri": "/study/scriptures/bofm/jacob/1",
            "title": "Iakopo (TM) 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua saili Iakopo ma Iosefa e faatauanau tagata ia talitonu ia Keriso ma tausi i ana poloaiga—Ua maliu Nifae—Ua tele le amioleaga i totonu o sa Nifaē. E tusa o le 544–421 T.L.M."
            ],
            "book_title": "O Le Tusi a Iakopo O Le Uso o Nifae",
            "book_intro": [
                "O upu o lana lauga i ona uso. Ua faafememeaʼiina e ia se alii na saili e lepeti le mataupu faavae a Keriso. O nai upu itiiti e uiga i le talafaasolopito o le nuu o Nifae."
            ],
            "verses": [
                {
                    "number": 1,
                    "text": "Aua faauta, sa oo ina mavae atu le lima sefulu ma le lima o tausaga talu ona tuua e Liae Ierusalema; o le mea lea, sa tuu mai ai e Nifae ia te aʼu, o Iakopo, se poloaiga e uiga i papatusi laiti, ua togitogia ai i luga nei mea."
                },
                {
                    "number": 2,
                    "text": "Ma sa tuuina mai e ia ia te aʼu, o Iakopo, se poloaiga e tatau ona ou tusia i nei papatusi ni mea itiiti ua ou manatu ua sili ona pele; ma ia lē tatau ona ou paʼi atu e uiga i le talafaasolopito o lenei nuu ua taʼua o le nuu o Nifae, vagana ai ni nai mea itiiti."
                },
                {
                    "number": 3,
                    "text": "Aua sa fai mai o ia o le talafaasolopito o lona nuu e tatau ona tusia i isi ana papatusi, ma e tatau ona ou faasaoina papatusi nei ma tuulima faasolo atu i lalo i aʼu fanau, mai lea tupulaga i lea tupulaga."
                },
                {
                    "number": 4,
                    "text": "Ma afai e i ai ni talaiga ua paia, po o se faaaliga sa taua tele, po o se valoaga, e tatau ona ou togitogia o latou autu i luga o papatusi nei, ma tusi tele e faatatau i ai i le tele e mafai ai, mo Keriso, ma mo le manuia o o matou tagata."
                },
                {
                    "number": 5,
                    "text": "Aua ona o le faatuatua ma le popole tele, o lea na faaali moni mai ai ia te i matou, e uiga i o matou tagata, mea o le a tutupu ia te i latou."
                },
                {
                    "number": 6,
                    "text": "Ma sa matou maua foi faaaliga e tele, ma le agaga o valoaga e tele; o le mea lea, na matou iloa ai e uiga ia Keriso ma lona malo, o le a oo mai."
                },
                {
                    "number": 7,
                    "text": "O le mea lea na matou galulue ai ma le filiga i totonu o o matou tagata, ina ia mafai ona matou faatauanauina i latou ia o mai ia Keriso, ma ia taumamafa i le agalelei o le Atua, ina ia mafai ona latou ulu atu i lona malologa, neʼi i ai se pogai e tatau ai ona tauto o ia i lona toasa e le tatau ona latou ulu atu i ai, e pei o le faaonoono i aso o le faaosoosoga aʼo i ai le fanauga a Isaraelu i le vao."
                },
                {
                    "number": 8,
                    "text": "O le mea lea, ma te talosia ai le Atua ia mafai ona ma faatauanauina tagata uma ia lē fouvale faasaga i le Atua, e faaoso ai o ia ia toatamai, ae ia talitonu tagata uma ia Keriso, ma manatunatu i lona maliu, ma mafatia i lona satauro ma amo tauemuga a le lalolagi; o le mea lea, o aʼu o Iakopo, ou te ave ai i oʼu luga e faataunuu le poloaiga a loʼu uso o Nifae."
                },
                {
                    "number": 9,
                    "text": "O lenei sa amata ona toeaina o Nifae, ma sa iloa e ia ua lata ona oti o ia; o le mea lea na faauu ai e ia se tagata e avea nei ma tupu ma pule i luga o lona nuu, e tusa ma nofoaiga a tupu."
                },
                {
                    "number": 10,
                    "text": "Ona o le alolofa tele o le nuu ia Nifae, ona sa avea o ia ma puipuiga tele mo i latou, i lona faaaoga o le pelu a Lapana i le puipuiga o i latou, ma i lona galue i ona aso uma mo lo latou manuia—"
                },
                {
                    "number": 11,
                    "text": "O le mea lea, na mananao ai le nuu ia taofi pea lona igoa ina ia manatua. Ma o ai lava se e nofotupu e sui i lona tulaga sa taʼua e le nuu, o Nifae lua, ma Nifae tolu, ma faapena lava, e tusa ma nofoaiga a tupu; ma sa faapea ona taʼua i latou e le nuu, e tusa po o ai lava igoa sa valaau ai i latou."
                },
                {
                    "number": 12,
                    "text": "Ma sa oo ina maliu Nifae."
                },
                {
                    "number": 13,
                    "text": "O lenei o tagata sa lē o ni sa Lamanā, o lo sa Nifaē; e ui i lea, sa taʼua i latou o sa Nifaē, o sa Iakopō, o sa Iosefā, o sa Soramā, o sa Lamanā, o sa Lemuelū, ma sa Isamaelī."
                },
                {
                    "number": 14,
                    "text": "Ae o aʼu, o Iakopo, ou te lē toe taʼueseeseina i latou i nei igoa, ae o le a ou taʼua o sa Lamanā i latou o e ua saili e faaumatia le nuu o Nifae; ma o i latou o e e alolofa ia Nifae o le a ou taʼua o sa Nifaē, po o le nuu o Nifae, e tusa ma nofoaiga a tupu."
                },
                {
                    "number": 15,
                    "text": "Ma o lenei o le nuu o Nifae, i lalo o le nofoaiga a le tupu lona lua, sa amata ona tutupu maaa i o latou loto, ma tuu atu i latou i le faia o amioga leaga, e pei o Tavita anamua na manao i avā ma palake e toatele, faapea foi ma Solomona, lona atalii."
                },
                {
                    "number": 16,
                    "text": "Ioe, ma sa amata foi ona latou saili i auro ma ario e tele, ma amata ona faafefeteina i latou i le faamaualuga."
                },
                {
                    "number": 17,
                    "text": "O le mea lea, o aʼu o Iakopo, na ou tuuina atu ai ia te i latou nei upu aʼo ou aoaoina i latou i le malumalu, ina ua mavae ona ou maua muamua mai o laʼu feau mai le Alii."
                },
                {
                    "number": 18,
                    "text": "Ona o aʼu, o Iakopo, ma loʼu uso o Iosefa sa faapaiaina o ni faitaulaga ma aoao i lenei nuu, i le lima o Nifae."
                },
                {
                    "number": 19,
                    "text": "Ma sa ma faalauteleina o maʼua tofiga i le Alii, ma ave i o maʼua luga le tiutetauave, e tali i luga o o maʼua lava ulu agasala a le nuu, pe afai ma te lē aoao atu ia te i latou le afioga a le Atua ma le filiga atoa; o le mea lea, o le galulue ma lo maʼua malosi atoa, o le a lē oo mai ai o latou toto i luga o o maʼua ofu; a lē o lea o le a oo mai o latou toto i luga o o maʼua ofu, ma o le a lē maua i maʼua i le lē pona i le aso gataaga."
                }
            ]
        },
        "/study/scriptures/bofm/jacob/2": {
            "uri": "/study/scriptures/bofm/jacob/2",
            "title": "Iakopo (TM) 2",
            "data_type": "chapter",
            "chapter_name": "Mataupu 2",
            "chapter_summary": [
                "Ua taʼuleaga e Iakopo le naunau i ʼoa, le faamaualuga, ma lē gaōiā—E mafai e tagata ona saili le ʼoa e fesoasoani ai i o latou uso-a-tagata—Ua taʼusalaina e Iakopo le fai avā tele e lē faatagaina—Ua fiafia le Alii i le lē gaōiā o fafine. E tusa o le 544–421 T.L.M."
            ],
            "verses": [
                {
                    "number": 1,
                    "text": "O upu na tautala atu e Iakopo, le uso o Nifae, i le nuu o Nifae, ina ua mavae le maliu o Nifae:"
                },
                {
                    "number": 2,
                    "text": "O lenei, oʼu uso pele e, o aʼu, o Iakopo, e tusa ma le tiutetauave ua ou i ai i lalo mai le Atua, e faalautele loʼu tofiga ma le mamalu, ma ina ia mamā oʼu ofu mai ia outou agasala, ua ou sau ai i le malumalu i le asō ina ia mafai ona ou taʼu atu ia te outou le afioga a le Atua."
                },
                {
                    "number": 3,
                    "text": "Ma ua outou iloa lava sa ou filiga lava e oo mai i le taimi nei i le tofi o loʼu valaaulia; ae o aʼu i le asō, ua sili atu ona mamafa ia te aʼu le naunau ma le popole tele mo le manuia o o outou agaga, nai lo loʼu naunau ma le popole tele i ai i taimi ua mavae."
                },
                {
                    "number": 4,
                    "text": "Aua faauta, e oo mai i le taimi nei, o outou usiusitai pea i le afioga a le Alii, na ou tuu atu ia te outou."
                },
                {
                    "number": 5,
                    "text": "Ae faauta, ia outou faalogo mai ia te aʼu, ma ia outou iloa o le fesoasoani mai a le Foafoa mamana-aoao o le lagi ma le lalolagi, e mafai ona ou taʼu atu ai ia te outou e uiga i o outou mafaufauga, le ala ua amata ai ona outou galulue i le agasala, o se agasala lea ua foliga mai ia te aʼu ua sili ona inosia, ioe, ma inosia i le Atua."
                },
                {
                    "number": 6,
                    "text": "Ioe, o se mea ua faanoanoa ai loʼu agaga ma ou maʼeʼe ai i le maasiasi i luma o loʼu Tufuga, i le tatau ona ou molimau atu ia te outou e uiga i le amioleaga o o outou loto."
                },
                {
                    "number": 7,
                    "text": "Ma ou te faanoanoa foi i le tatau ai ona ou faaaoga o le tautala tuusaʼo atu e uiga ia te outou, i luma o a outou avā ma a outou fanau, o le toatele o o latou lagona ua agavaivai lava ma mamā ma maaleale i luma o le Atua, o se mea ua fiafia i ai le Atua;"
                },
                {
                    "number": 8,
                    "text": "Ma ua ou manatu ua latou o mai i luga nei e faalogologo i le afioga malie a le Atua, ioe, le afioga lea e faamalolo ai le agaga ua manuʼalia."
                },
                {
                    "number": 9,
                    "text": "O le mea lea, ua mamafa ai i loʼu agaga le tatau ona uunaia o aʼu, ona o le poloaiga saʼolele na ou maua mai le Atua, ou te apoapoai atu ia te outou e uiga ia outou solitulafono, ma faatetele atili manuʼa o e ua manunuʼa, nai lo le faamafanafana atu ma le faamaloloina o o latou manuʼa; ma o i latou o e e lei faamanunuʼalia, nai lo le taumamafa fiafia i afioga fimalie a le Atua, ua i ai polo ua tuu e tuia ai o latou agaga ma faamanunuʼa ai o latou mafaufau maaleale."
                },
                {
                    "number": 10,
                    "text": "Peitai, e ui i le tele o le galuega, e ao ina ou faia e tusa ma le poloaiga saʼolele a le Atua, ma taʼu atu ia te outou e uiga i lo outou amioleaga ma a outou mea inosia, i luma o e ua loto mamā, ma e ua loto momomo, ma i lalo o le fofoga ati o le Atua Malosi Aoao."
                },
                {
                    "number": 11,
                    "text": "O le mea lea, e ao ai ina ou taʼu atu ia te outou le moni e tusa ma le manino o le afioga a le Atua. Aua faauta, aʼo ou ole atu i le Alii, sa faapea ona oo mai o le afioga ia te aʼu, ua fetalai mai: Iakopo, ia e alu aʼe i le malumalu a taeao, ma taʼu atu i lenei nuu le upu o le a Ou tuu atu ia te oe."
                },
                {
                    "number": 12,
                    "text": "Ma o lenei faauta, oʼu uso e, o le afioga lenei ou te taʼu atu ia te outou, o le toatele o outou ua amata ona saili mo le auro, ma le ario, ma ituaiga o ʼoa taugata eseese uma, ia ua matua tele naua i lenei laueleele, o se laueleele o le folafolaga ia te outou ma a outou fanau."
                },
                {
                    "number": 13,
                    "text": "Ma ua fiafia tele mai le aao o le Atua i luga o outou, ua outou maua ai oloa e tele; ma ona ua maua e ni isi o outou ni oloa e sili atu ona tele nai lo o outou uso o lea ua faafefeteina ai outou i le faamaualuluga o o outou loto, ma outou ofu i ua maaa ma ulu maualuluga ona o le taugata o o outou ofu, ma outou sauaina o outou uso ona o lo outou manatu ua outou sili atu nai lo i latou."
                },
                {
                    "number": 14,
                    "text": "Ma o lenei, oʼu uso e, tou te manatu ea ua taʼuamamāina outou e le Atua i lenei mea? Faauta, ou te fai atu ia te outou, E leai. Ae ua taʼusalaina outou e ia, ma afai tou te faia pea nei mea, o le a vave ona oo mai o ana faamasinoga ia te outou."
                },
                {
                    "number": 15,
                    "text": "E, maʼumau e pe a na faailoa mai e ia ia te outou e mafai ona ati lana silasila ia te outou, ma e mafai ona ia taia outou i le efuefu i le tepa tasi mai o lona fofoga."
                },
                {
                    "number": 16,
                    "text": "E, maʼumau e pe a na aveese e ia mai ia te outou lenei amioletonu ma mea inosia. Ma maʼumau e pe a na outou faalogo i upu o ana poloaiga, ma aua le tuua lenei faamaualuga o o outou loto e faaumatia ai o outou agaga!"
                },
                {
                    "number": 17,
                    "text": "Ia outou manatu i o outou uso e pei o outou lava, ma faamasani ma i latou uma ma lima matala atu ia te i latou ia outou mea, ina ia latou mauoa e pei o outou."
                },
                {
                    "number": 18,
                    "text": "Peitai ae tou te lei saili mo le ʼoa, ia outou saili mo le malo o le Atua."
                },
                {
                    "number": 19,
                    "text": "Ma pe a uma ona outou maua o se faamoemoe ia Keriso o le a outou maua ʼoa, pe afai tou te sailia; ma ia outou sailia e fai ai mea lelei—e faaoofu ai e ua le lavalavā, ma fafaga ai e ua fia aai, ma faasaoloto e ua faatagataotauaina, ma avatu ai le fesoasoani i e ua mamaʼi ma puapuagatia."
                },
                {
                    "number": 20,
                    "text": "Ma o lenei, oʼu uso e, ua ou tautala atu ia te outou e uiga i le faamaualuga; ma o outou na o e ua outou faatiga i lē lua te tuaoi, ma sauaina o ia ona o lo outou faamaualuluga i o outou loto, i mea na tuuina mai e le Atua ia te outou, o le a sa outou tali i ai?"
                },
                {
                    "number": 21,
                    "text": "Tou te le manatu ea ua inosia ia mea ia te ia o lē na foafoaina tagata uma? Ma ua tutusa le pele o le tasi tagata i lana silafaga e pei o le isi. Ma o tagata uma e mai le efuefu; ma e tasi le faamoemoe na foafoa ai i latou e ia, ia latou tausi i ana poloaiga ma faamamalu ia te ia e faavavau."
                },
                {
                    "number": 22,
                    "text": "Ma o lenei ou te faaiu le tautala atu ia te outou e uiga i lenei faamaualuga. Ma a na lē tatau ai ona ou tautala atu ia te outou e uiga i se solitulafono sili ona leaga, po ua matua olioli tele loʼu loto ia te outou."
                },
                {
                    "number": 23,
                    "text": "Peitai ua mamafa ia te aʼu le afioga a le Atua ona o a outou solitulafono leaga tele. Aua faauta, ua faapea ona fetalai mai o le Alii: Ua amata ona faasolo amioletonu lenei nuu; ua latou lē malamalama i tusitusiga paia, ona ua latou saili e taʼuamiotonu i latou lava i le faia o le faitaaga, ona o mea ua tusia e uiga ia Tavita, ma Solomona lona atalii."
                },
                {
                    "number": 24,
                    "text": "Faauta, e moni sa tele avā ma palake a Tavita ma Solomona, o se mea sa inosia i oʼu luma, ua fetalai mai ai le Alii."
                },
                {
                    "number": 25,
                    "text": "O le mea lea, ua faapea ona fetalai mai o le Alii, ua Ou taitaiina ese lenei nuu i fafo mai le laueleele o Ierusalema, i le mana o loʼu lava lima, ina ia mafai ona Ou faatu mai mo aʼu se lala amiotonu mai le fua o sulugatiti o Iosefa."
                },
                {
                    "number": 26,
                    "text": "O le mea lea, o Aʼu o le Alii le Atua, Ou te lē tuu atu ai i lenei nuu ia latou faia e pei ona faia e i latou o anamua."
                },
                {
                    "number": 27,
                    "text": "O le mea lea, oʼu uso e, faalogo mai ia te aʼu, ma faalogo i le afioga a le Alii: Ona ia lē i ai se tagata i totonu o outou na te faia, a ia na o le tasi le avā; ma ia lē i ai ni palake ia te ia."
                },
                {
                    "number": 28,
                    "text": "Ona o Aʼu, o le Alii le Atua, Ou te fiafia i le lē gaōiā o fafine. Ma o le faitaaga o ni mea inosia ia i oʼu luma; ua faapea ona fetalai mai ai o le Alii o Au."
                },
                {
                    "number": 29,
                    "text": "O le mea lea, ia tausi e lenei nuu aʼu poloaiga, ua fetalai mai ai le Alii o Au, po o le a fetuuina le laueleele ona o i latou."
                },
                {
                    "number": 30,
                    "text": "Ona afai Ou te manao, ua fetalai mai ai le Alii o Au, e faatutu mai ni fanau mo aʼu, o le a Ou poloaiina ai loʼu nuu; a lē o lea, ia latou faalogo i nei mea."
                },
                {
                    "number": 31,
                    "text": "Aua faauta, o Aʼu, o le Alii, ua Ou vaai i le faanoanoa, ma faalogoina tagi a afafine o loʼu nuu i le laueleele o Ierusalema, ioe, ma laueleele uma o oʼu tagata, ona o le amioleaga ma mea inosia a a latou tane."
                },
                {
                    "number": 32,
                    "text": "Ma Ou te lē tuua lava, ua fetalai mai ai le Alii o Au, tagi a afafine lalelei o lenei nuu, lea na Ou taitaia ese i fafo mai le laueleele o Ierusalema, ia oo mai ia te aʼu e faasaga i tane o loʼu nuu, ua fetalai mai ai le Alii o Au."
                },
                {
                    "number": 33,
                    "text": "Ona o le a latou lē taitai ese atu faatagataotaua afafine o loʼu nuu ona o lo latou agavaivai, e aunoa ma loʼu asiasi atu ia te i latou i se fetuu tiga, e oo lava i le faafanoga; ona o le a latou lē faia le faitaaga, e pei o i latou anamua, ua fetalai mai ai le Alii o Au."
                },
                {
                    "number": 34,
                    "text": "Ma o lenei faauta, oʼu uso e, ua outou iloa sa tuuina mai nei poloaiga i lo tatou tamā, o Liae; o le mea lea, sa outou iloaina muamua; ma ua oo mai ia te outou se taʼusalaga tele; ona ua outou faia nei mea sa lē tatau ona outou faia."
                },
                {
                    "number": 35,
                    "text": "Faauta, ua outou faia amioletonu tetele e sili atu nai lo sa Lamanā, o tatou uso. Ua outou tuʼimomomoina loto o a outou avā agavaivai, ma aveesea le faatuatuaina o outou e a outou fanau, ona o a outou faataitaiga leaga i o latou luma; ma ua alu aʼe masūsū o o latou loto i le Atua e faasaga ia te outou. Ma ona o le saʼolele o le afioga a le Atua, lea e sau i lalo e faasaga ia te outou, ua tele fatu ua pepē, ua tuia i manuʼa loloto."
                }
            ]
        },
        "/study/scriptures/bofm/jacob/3": {
            "uri": "/study/scriptures/bofm/jacob/3",
            "title": "Iakopo (TM) 3",
            "data_type": "chapter",
            "chapter_name": "Mataupu 3",
            "chapter_summary": [
                "E talia e e loto mamā le afioga malie a le Atua—Ua sili atu le amiotonu o sa Lamanā i lo sa Nifaē—Ua lapatai atu Iakopo e faasaga i le faitaaga, mataaitu, ma isi agasala uma. E tusa o le 544–421 T.L.M."
            ],
            "verses": [
                {
                    "number": 1,
                    "text": "Ae faauta, o aʼu, o Iakopo, ou te fia tautala atu ia te outou o e loto mamā. Ia outou tepa taulai atu i le Atua ma le mausali o le mafaufau, ma tatalo atu ia te ia ma le faatuatua tele, ma o le a ia faamafanafanaina outou i o outou puapuaga, ma o le a ia aioia a outou tagi, ma auina ifo faasalaga i luga o i latou o e latou te saili lo outou faafanoga."
                },
                {
                    "number": 2,
                    "text": "E, outou uma e o e loto mamā, ia ea ia o outou ulu ma tali le afioga malie a le Atua, ma taumamafa fiafia i lona alofa; aua tou te mafai, pe afai e mausali o outou mafaufau, e faavavau."
                },
                {
                    "number": 3,
                    "text": "Ae oi talofa, oi talofa, ia te outou o e ua le loto mamā, i latou ua eleelea pea i le aso nei i luma o le Atua; aua vagana ai ua outou salamo o le a fetuuina le laueleele ona o outou; ma o sa Lamanā o e ua lē eleelea e pei o outou, e ui ina fetuuina i latou i se fetuu tiga, o le a latou sasa ia te outou e oo lava ina seia faaumatiaina outou."
                },
                {
                    "number": 4,
                    "text": "Ma vagana ai ua outou salamo, ua vave ona oo mai o le taimi, o le a latou maua ai le laueleele o lo outou tofi, ma o le a taitai ese e le Alii le Atua e amiotonu mai totonu ia te outou."
                },
                {
                    "number": 5,
                    "text": "Faauta, o sa Lamanā o outou uso, o e ua outou inoino i ai ona o lo latou eleelea ma le fetuu ua oo mai i luga o o latou paʼu, ua sili atu ona amiotonu nai lo outou; ona ua latou lē faagaloina le poloaiga a le Alii, na tuu mai i lo tatou tamā—e faapea ia tatau ina nao le tasi le avā e i ai ia te i latou, ma e lē tatau ona i ai ni a latou palake, ma e lē tatau ona i ai ni faitaaga e faia e i latou."
                },
                {
                    "number": 6,
                    "text": "Ma o lenei, ua latou tausisi e tausi lenei poloaiga; o le mea lea, ona o lenei tausisi i le tausia o lenei poloaiga, o le a lē faaumatia ai i latou e le Alii le Atua, ae o le a alofa mutimutivale o ia ia te i latou, ma o le a avea i latou ma tagata faamanuiaina i se aso."
                },
                {
                    "number": 7,
                    "text": "Faauta, ua alolofa a latou tane ia latou avā, ma ua alolofa a latou avā ia latou tane; ma ua alolofa a latou tane ma a latou avā ia latou fanau; ma o lo latou lē talitonu ma lo latou inoino ia te outou e afua mai i le amioletonu o o latou tamā; o le mea lea, o le a se sili atu o lo outou lelei nai lo i latou, i le silafaga a lo outou Foafoa silisili?"
                },
                {
                    "number": 8,
                    "text": "E, oʼu uso e, ou te fefe ona vagana ai ua outou salamo ia outou agasala, o le a sili atu le papaʼe o o latou paʼu nai lo outou, pe a aumai outou faatasi ma i latou i luma o le nofoalii o le Atua."
                },
                {
                    "number": 9,
                    "text": "O le mea lea, ou te tuu atu ai ia te outou se poloaiga, o le afioga lea a le Atua, ia outou lē toe faifai faasaga ia te i latou ona o le uliuli o o latou paʼu; pe tou te faifai faasaga ia te i latou ona o lo latou eleelea; ae ia outou manatua lo outou lava eleelea, ma ia manatua o lo latou eleelea na ala mai ona o o latou tamā."
                },
                {
                    "number": 10,
                    "text": "O le mea lea, ia outou manatua a outou fanau, le ala ua outou faatiga ai o latou loto ona o le faataitaiga ua outou faatu i o latou luma; o lenei foi, ia outou manatua e mafai, ona o lo outou eleelea, ua outou aumai ai a outou fanau i le faafanoga, ma faafafa ai i luga o o outou ulu a latou agasala i le aso gataaga."
                },
                {
                    "number": 11,
                    "text": "E, oʼu uso e, faalogo mai ia i aʼu upu; fafagu mai mafaufau o o outou agaga; lulu outou lava ia ina ia outou feala mai le moe o le oti; ma tatala ese outou lava mai tiga o seoli ina ia lē mafai ona avea outou ma agelu a le tiapolo, e lafo i lena lepa afi ma le teiō o le oti faalua lea."
                },
                {
                    "number": 12,
                    "text": "Ma o lenei o aʼu, o Iakopo, e tele isi mea na ou tautala atu ai i le nuu o Nifae, na ou lapatai atu ai ia te i latou e faasaga i le faitaaga ma le mataaitu, ma ituaiga o agasala eseese uma, ma taʼu atu ia te i latou o latou iuga leaga matautia."
                },
                {
                    "number": 13,
                    "text": "Ma e le mafai ona tusia i luga o nei papatusi le tasi vaeselau o taualumaga a lenei nuu, ua amata nei ona faatoateleina; ae o le tele o a latou taualumaga ua tusia i luga o papatusi tetele, ma a latou taua, ma a latou finauga, ma nofoaiga a o latou tupu."
                },
                {
                    "number": 14,
                    "text": "O nei papatusi ua taʼua o papatusi a Iakopo, ma sa faia e le lima o Nifae. Ma ua ou faaiuina le tautala atu i nei upu."
                }
            ]
        },
        "/study/scriptures/bofm/jacob/4": {
            "uri": "/study/scriptures/bofm/jacob/4",
            "title": "Iakopo (TM) 4",
            "data_type": "chapter",
            "chapter_name": "Mataupu 4",
            "chapter_summary": [
                "Sa tapuai atu perofeta uma i le Tamā i le suafa o Keriso—O le tuuina atu o Isaako e Aperaamo o le faatusa lea o le Atua ma lona Alo e Toatasi na Fanaua—E tatau ona faaleleia e tagata i latou lava ma le Atua e ala i le Togiola—O le a teena e tagata Iutaia le maa faavae. E tusa o le 544–421 T.L.M."
            ],
            "verses": [
                {
                    "number": 1,
                    "text": "O lenei faauta, sa oo ina ua uma ona ʼou aoao atu aʼu, o Iakopo i loʼu nuu mea e tele i le upu, (ma e lē mafai ona ou tusia ae nao se vaega itiiti o aʼu upu, ona o le faigata o le togitogiga o a matou upu i luga o papatusi) ma ua matou iloa o mea ua matou tusia i luga o papatusi e ao ina tumau;"
                },
                {
                    "number": 2,
                    "text": "Ae o soo se mea matou te tusia i luga o soo se isi mea vagana ai luga o papatusi, o le a fano ma mavae atu; ae e mafai ona matou tusia ni nai upu itiiti i luga o papatusi, e tuu atu ai ia matou fanau, faapea foi ma o matou uso pele, se vaega itiiti o le malamalama e uiga ia te i matou, pe e uiga i o latou tamā—"
                },
                {
                    "number": 3,
                    "text": "O lenei ua matou olioli i lenei mea; ma ua matou galulue ma le filiga e togitogi nei upu i luga o papatusi, i le faamoemoe o le a maua e o matou uso pele ma a matou fanau ia upu ma loto faafetai, ma vaai i ai ina ia mafai ona latou aoao ma le olioli ae lē o le faanoanoa, po o le inoino, e uiga i o latou uluai matua."
                },
                {
                    "number": 4,
                    "text": "Aua, o le faamoemoe lenei ua matou tusia ai nei mea, ina ia mafai ona latou iloa sa matou iloa e uiga ia Keriso, ma sa i ai ia te i matou se faamoemoe i lona mamalu i le tele o selau o tausaga i luma mai o lona afio mai; ma sa lē nao i matou sa i ai se faamoemoe mo lona mamalu, ae sa faapea foi perofeta paia uma o e na i ai i luma atu o i matou."
                },
                {
                    "number": 5,
                    "text": "Faauta, sa latou talitonu ia Keriso ma tapuai i le Tamā i lona suafa, ma ua matou tapuai foi i le Tamā i lona suafa. Ma o le faamoemoe lenei sa matou tausia ai le tulafono a Mose, na faasino atu ai o matou agaga ia te ia; ma o le pogai lenei ua faapaiaina ai ia te i matou o se mea amiotonu, e pei lava ona tuuina atu ia Aperaamo i le vao ia usiusitai i poloaiga a le Atua i le tuuina atu o lona atalii o Isaako, o se faatusa o le Atua ma lona Alo e Toatasi na Fanaua."
                },
                {
                    "number": 6,
                    "text": "O le mea lea, ua matou suesue ai i perofeta, ma sa matou maua faaaliga e tele ma le agaga o valoaga; ma o le mauaina o nei molimau uma na matou maua ai se faamoemoe, ma lē maluelue ai lo matou faatuatua, ua oo ina mafai moni lava ona matou poloai atu i le suafa o Iesu ma usiusitai ai laau ia te i matou, po o mauga, po o galu o le sami."
                },
                {
                    "number": 7,
                    "text": "E ui i lea, ua faailoa mai ia te i matou e le Alii le Atua lo matou vaivai, ina ia mafai ai ona matou iloa, o lona alofa tunoa, ma lona faamaualalo tele i le fanauga a tagata, ua matou maua ai le mana e fai ai ia mea."
                },
                {
                    "number": 8,
                    "text": "Faauta, ua silisili ma ofoofogia galuega a le Alii. Ua lē masuesueina lava le loloto o ana mealilo; ma e le mafai e le tagata ona iloa ona ala uma. Ma e leai se tasi na te iloa ona ala vagana ai ua faaalia ia te ia; o le mea lea, uso e, aua le inoino i faaaliga a le Atua."
                },
                {
                    "number": 9,
                    "text": "Aua faauta, o le mana o lana fetalaiga na sau ai le tagata i luga o le lalolagi, le lalolagi lea na foafoaina i le mana o lana fetalaiga. O le mea lea, afai na mafai e le Atua ona fetalai atu ma faapea ona i ai o le lalolagi, ma fetalai atu ma faapea ona foafoaina ai o le tagata, O lea la, aisea e lē mafai ai ona poloai atu i le lalolagi, po o galuega a ona aao i luga o le lalolagi, e tusa ma lona loto ma lona finagalo?"
                },
                {
                    "number": 10,
                    "text": "O le mea lea, uso e, aua tou te saili e fautuaina le Alii, a ia outou talia fautuaga mai lona aao. Aua faauta, ua outou iloa lava ua fautua mai o ia i le poto, ma le faamasinotonu, ma le alofa mutimutivale tele, i luga o ana galuega uma."
                },
                {
                    "number": 11,
                    "text": "O le mea lea, uso pele e, ia outou faalelei ma ia e ala i le togiola a Keriso, lona Alo e Toatasi na Fanaua, ma ona mafai ai lea ona outou maua o se toetu, e tusa ma le mana o le toetu ua ia Keriso, ma tuu atu ai outou i le Atua o ni faapolopolo a Keriso, ua faatuatua, ma ua maua se faamoemoe lelei o le mamalu ia te ia ae lei faaali mai e ia o ia lava i le tino."
                },
                {
                    "number": 12,
                    "text": "Ma o lenei, le au pele e, aua tou te ofo i loʼu taʼu atu o nei mea ia te outou; aua aisea tatou te lē tautatala ai e uiga i le togiola a Keriso, ma saili ia maua se malamalama atoatoa e uiga ia te ia, e pei ona tatau ona tatou saili ia maua se malamalama e uiga i le toetutu ma le lalolagi a sau?"
                },
                {
                    "number": 13,
                    "text": "Faauta, oʼu uso e, o ia o lē ua vavalo, ia tuu atu ia te ia e vavalo mo le malamalama o tagata; aua e tautala mai le Agaga i le upumoni ma e le pepelo. O le mea lea, e fetalai mai o ia e uiga i mea e pei ona i ai moni lava, ma e uiga i mea e pei o le a i ai moni lava; o le mea lea, ua faaali manino mai nei mea ia te i tatou, mo le olataga o o tatou agaga. Ae faauta, ua lē nao i tatou molimau i nei mea; ona sa fetalai atu foi i latou e le Atua i perofeta anamua."
                },
                {
                    "number": 14,
                    "text": "Ae faauta, sa ua maaa tagata Iutaia; ma sa latou inoino i upu manino, ma latou fasioti perofeta, ma saili mo mea sa lē mafai ona latou malamalama i ai. O le mea lea, ona o lo latou tauaso, o se tauaso na oo mai i le latou vaai i tala atu o le faailoga, o lea o le a latou pauu ai; ona ua aveese e le Atua lana manino mai ia te i latou, ma tuu atu ia te i latou le tele o mea e lē mafai ona latou malamalama i ai, ona sa latou mananao i ai. Ma talu ai ona sa latou mananao i ai, o lea na faia ai e le Atua ia latou tautevateva."
                },
                {
                    "number": 15,
                    "text": "Ma o lenei, o aʼu, o Iakopo, ua taitaiina aʼu e le Agaga ia ou vavalo atu; ona ua ou iloa e ala i galuega a le Agaga ua ia te aʼu, o le tautevateva o tagata Iutaia o le a latou teena ai le papa e mafai ona latou atiaʼe ai i luga ma maua ai se faavae saogalemu."
                },
                {
                    "number": 16,
                    "text": "Ae faauta, e tusa ma tusitusiga paia, o lenei papa o le a avea ma faavae tele, ma mulimuli, ma mautinoa moni e tasi, e mafai ona atiaʼe ai i luga tagata Iutaia."
                },
                {
                    "number": 17,
                    "text": "Ma o lenei, aʼu pele e, e mafai faapefea e i latou nei, ina ua uma ona latou teena o le faavae mautinoa, ona mafai ona atiaʼe ai i ona luga, ina ia mafai ona avea ma ao o lo latou tulimanu?"
                },
                {
                    "number": 18,
                    "text": "Faauta, oʼu uso pele e, o le a ou fofola atu lenei mealilo ia te outou; pe afai e lē luluina ai aʼu, i se ala, mai loʼu mausali i le Agaga, ma ou tautevateva ai ona o loʼu soona popole mo outou."
                }
            ]
        },
        "/study/scriptures/bofm/jacob/5": {
            "uri": "/study/scriptures/bofm/jacob/5",
            "title": "Iakopo (TM) 5",
            "data_type": "chapter",
            "chapter_name": "Mataupu 5",
            "chapter_summary": [
                "Ua sii mai e Iakopo upu a Senosa e uiga i le talafaatusa i le olive fanua ma le olive vao—Ua faatusa ia laau ia Isaraelu ma Nuuese—Ua faaataata mai le faataapeapeina ma le faapotopotoga o Isaraelu—Ua faia ni talafaatatau e uiga i sa Nifaē ma sa Lamanā ma le aiga uma o Isaraelu—O le a sulu Nuuese ia Isaraelu—E oo lava ina susunuina le togaolive. E tusa o le 544–421 T.L.M."
            ],
            "verses": [
                {
                    "number": 1,
                    "text": "Faauta, oʼu uso e, tou te lē manatua lo outou faitauina o upu a le perofeta o Senosa, na ia fetalai atu i le aiga o Isaraelu, e faapea:"
                },
                {
                    "number": 2,
                    "text": "Faalogo mai ia, E, outou e le aiga o Isaraelu, ma faalogo mai i aʼu upu, o se perofeta a le Alii."
                },
                {
                    "number": 3,
                    "text": "Aua faauta, ua faapea ona fetalai mai o le Alii, o le a Ou faatusaina oe, E, le aiga e o Isaraelu, i se laau olive fanua, na ave e se tagata ma tausi i lona togaolive; ma ua tupu aʼe, ma faasolo ina matua, ma amata ona pala."
                },
                {
                    "number": 4,
                    "text": "Ma sa oo ina alu atu le matai o le togaolive, ma sa vaai atu o ia ua amata ona pala o lana laau olive; ma sa fai ifo o ia: O le a ou teuina, ma eli faataamilo ai, ma tausi i ai, atonu o le a mafai ona fotu mai ai ni lala laiti ma muʼamuʼa, ma lē mate ai."
                },
                {
                    "number": 5,
                    "text": "Ma sa oo ina teu e ia le laau, ma eli faataamilo ai, ma tausi e tusa ma lana upu."
                },
                {
                    "number": 6,
                    "text": "Ma sa oo ina ua mavae ni aso e tele, sa amata ona totogo aʼe ai, ni nai lala laiti ma muʼamuʼa; ae faauta, sa amata ona mate lona tauluulu."
                },
                {
                    "number": 7,
                    "text": "Ma sa oo ina vaai atu i ai le matai o le togaolive, ona fai atu lea o ia i lana auauna: Ou te faanoanoa nei maʼumau atu lenei laau mai ia te aʼu; o le mea lea, alu atu ia ma faʼi mai ni lala mai se laau olive vao, ma aumai iinei ia te aʼu; ma o le a ta faʼi ese lala autu na ua amata ona mamae, ma ta lafoina i le afi ina ia susunuina i latou."
                },
                {
                    "number": 8,
                    "text": "Ma faauta, ua fetalai mai ai le Alii o le togaolive, Ou te ave le tele o lala laiti ma muʼamuʼa nei, ma o le a ou suluina i latou i soo se mea ou te loto i ai; ma o le a lē afaina ai pe afai e mate le aʼa o le laau lenei, ina ia mafai ona ou faasaoina lona fua mo aʼu. O le mea lea, o le a ou ave nei lala laiti ma muʼamuʼa, ma o le a ou suluina i latou i soo se mea ou te loto i ai."
                },
                {
                    "number": 9,
                    "text": "Ia e ave lala o le laau olive vao, ma sulu i totonu, e sui ai; ma o lala nei ua ou aveesea o le a ou lafoina i le afi ma susunu i latou, ina ia lē faaotaotā ai le fanua o loʼu togaolive."
                },
                {
                    "number": 10,
                    "text": "Ma sa oo ina faia e le auauna a le Alii o le togaolive e tusa ma le afioga a le Alii o le togaolive, ma ia sulu i totonu lala o le laau olive vao."
                },
                {
                    "number": 11,
                    "text": "Ma sa faatonu e le Alii o le togaolive ia eli faataamilo ai, ma teu, ma tausi, ma fai atu i lana auauna: Ou te faanoanoa neʼi maʼumau atu lenei laau mai ia te aʼu; o le mea lea, atonu ina ia mafai ona ou faasaoina ona aʼa ina ia lē mamate, ina ia mafai ona ou faasaoina i latou mo aʼu lava, o lea ua ou faia ai lenei mea."
                },
                {
                    "number": 12,
                    "text": "O le mea lea, alu ia i lou ala; vaavaai le laau, ma tausi i ai, e tusa ma aʼu upu."
                },
                {
                    "number": 13,
                    "text": "Ma o lala nei, o le a ou tuu i se vaega aupito mamao o loʼu togaolive, i soo se mea ou te loto i ai, e te lē popole i ai; ma ou te faia lenei mea ina ia mafai ona ou faasaoina mo aʼu lava lala moni o le laau; o lenei foi, ina ia mafai ona ou teuina o latou fua auā le tau, mo aʼu lava; ona ou te faanoanoa neʼi maʼumau atu mai ia te aʼu lenei laau ma ona fua."
                },
                {
                    "number": 14,
                    "text": "Ma sa oo ina maliu ese atu le Alii o le togaolive i lona ala, ma natia lala moni o le laau olive fanua i vaega sili ona mamao o le togaolive, o ni isi i se tasi mea, ma ni isi i se isi mea, e tusa ma lona loto ma lona finagalo."
                },
                {
                    "number": 15,
                    "text": "Ma sa oo ina mavae atu se taimi umi lava, ona fetalai atu lea o le Alii o le togaolive i lana auauna: Sau ia, ta o ifo i lalo i le togaolive, ina ia ta galulue i le togaolive."
                },
                {
                    "number": 16,
                    "text": "Ma sa oo ina maliu ifo le Alii o le togaolive, ma le auauna foi, i lalo i le togaolive e galulue ai. Ma sa oo ina fai mai le auauna i lona matai: Faauta, tagai ia; faauta i le laau."
                },
                {
                    "number": 17,
                    "text": "Ma sa oo ina silasila ma tagai atu le Alii o le togaolive i le laau na sulu i ai lala o le olive vao; ma ua ola talaulau ma ua amata ona fua mai. Ma sa silasila atu o ia ua lelei; ma o lona fua ua pei lava o le fua moni."
                },
                {
                    "number": 18,
                    "text": "Ma sa fetalai atu o ia i le auauna: Faauta, ua maua e lala o le olive vao le suavai mai aʼa o le olive fanua, ma ua maua e ona aʼa le malosi tele; ma ona o le malolosi tele o ona aʼa ua fua mai ai e lala olive vao fua fanua. O lenei, a na ta lē suluina i totonu nei lala, po ua mate le laau. Ma o lenei, faauta, o le a ou teuina fua e tele, ua fua mai e lenei laau; ma o ona fua o le a ou teuina mo aʼu lava, auā le tau."
                },
                {
                    "number": 19,
                    "text": "Ma sa oo ina fetalai atu le Alii o le togaolive i le auauna: Sau ia, ta o i le vaega aupito mamao o le togaolive, ma vaai pe lei fua mai foi e lala moni o le laau ni fua e tele, ina ia mafai ona ou teuina ni o latou fua mo aʼu lava, auā le tau."
                },
                {
                    "number": 20,
                    "text": "Ma sa oo ina la o atu i le mea na natia ai e le matai lala moni o le laau, ma sa fai atu o ia i le auauna: Tagai ia; ma sa vaai atu o ia i le lala muamua, ua fua mai ai ni fua e tele; ma sa vaai atu foi o ia ua lelei. Ma sa fai atu o ia i le auauna: Ave ni ona fua, ma teu auā le tau, ina ia mafai ona ou faasaoina mo aʼu lava; aua faauta, ua fai mai o ia, sa ou tausia i lenei taimi umi, ma ua fua mai ai fua e tele."
                },
                {
                    "number": 21,
                    "text": "Ma sa oo ina fai mai le auauna i lona matai: Aisea na e afio mai ai iinei e toto ai le laau lenei, po o le lala lenei o le laau? Aua faauta, o le fasi eleele lenei sa sili ona leaga i le fanua atoa o lou togaolive."
                },
                {
                    "number": 22,
                    "text": "Ma sa fetalai atu le Alii o le togaolive ia te ia: Aua e te faatonu mai ia te aʼu; sa ou iloa lava o se vaega leaga lenei o le eleele; o le mea lea, na ou fai atu ai ia te oe, na ou tausia ai i lenei taimi umi lava, ma ua e vaai ua fua mai ai ni fua e tele."
                },
                {
                    "number": 23,
                    "text": "Ma sa oo ina fetalai atu le Alii o le togaolive i lana auauna: Tagai iinei; faauta, sa ou totoina ai foi se isi lala o le laau; ma ua e iloa ua sili atu ona leaga o lenei fasi eleele nai lo le muamua. Ae, tagai i le laau. Sa ou tausia i lenei taimi umi, ma ua fua mai ai ni fua e tele; o lea, ia tau mai, ma teu auā le tau, ina ia mafai ona ou faasaoina mo aʼu lava."
                },
                {
                    "number": 24,
                    "text": "Ma sa oo ina toe fetalai atu le Alii o le togaolive i lana auauna: Tagai mai iinei, ma silasila i le isi foi lala, na ou totoina; faauta sa ou tausia foi, ma ua fua mai ai ni fua."
                },
                {
                    "number": 25,
                    "text": "Ma sa fetalai atu o ia i le auauna: Tagai mai iinei ma silasila i le lala mulimuli. Faauta, sa ou totoina lenei lala i se fasi eleele lelei; ma sa ou tausia i lenei taimi umi, ae ua nao se vaega o le laau ua fua mai i fua olive fanua, ae o le isi vaega o le laau ua fua mai i fua olive vao; faauta, sa ou tausia lenei laau e pei lava o isi laau."
                },
                {
                    "number": 26,
                    "text": "Ma sa oo ina fetalai atu le Alii o le togaolive i le auauna: Ia faʼi ese lala ua lē fua mai ai ni fua lelei, ma lafo i latou i le afi."
                },
                {
                    "number": 27,
                    "text": "Ae faauta, ua fai mai le auauna ia te ia: Ia ta teuina, ma eli faataamilo ai, ma tausi mo sina taimi umi laitiiti atu, ina atonu e mafai ona fua mai ai ni fua lelei mo oe, e mafai ona e teuina auā le tau."
                },
                {
                    "number": 28,
                    "text": "Ma sa oo ina tausi e le Alii o le togaolive ma le auauna a le Alii o le togaolive fua uma o le togaolive."
                },
                {
                    "number": 29,
                    "text": "Ma sa oo ina mavae atu se taimi umi lava, ona fetalai atu lea o le Alii o le togaolive i lana auauna: Sau ia, ta o i lalō i le togaolive, ina ia mafai ona ta toe galulue i le togaolive. Aua faauta, ua lata mai le taimi, ma ua lata ona oo mai o le iuga; o le mea lea, e ao ina ou teuina ai ni fua mo aʼu lava, auā le tau."
                },
                {
                    "number": 30,
                    "text": "Ma sa oo ina o ifo le Alii o le togaolive ma le auauna i lalo i le togaolive; ma la o atu i le laau sa faʼi ese ona lala moni, ae sulu i ai i totonu lala o le olive vao; ma faauta, ua fetiitii le laau i fua eseese uma."
                },
                {
                    "number": 31,
                    "text": "Ma sa oo ina tofo e le Alii o le togaolive ia fua, o fua eseese taitasi e tusa ma lona tele. Ma sa fetalai le Alii o le togaolive: Faauta, sa ta tausia lenei laau i lenei taimi umi, ma ua ou teuina mo aʼu lava fua e tele auā le tau."
                },
                {
                    "number": 32,
                    "text": "Ae faauta, o le taimi nei ua fua mai ai fua e tele, ae ua leai se fua e tasi ua lelei. Ma faauta, ua i ai ituaiga uma o fua leaga eseese; ma ua leai se aoga ia te aʼu, e ui ia ta galuega uma; ma o lenei ua ou faanoanoa neʼi maʼumau atu lenei laau mai ia te aʼu."
                },
                {
                    "number": 33,
                    "text": "Ma sa fetalai atu le Alii o le togaolive i le auauna: O se a se mea ta te faia i le laau, ina ia mafai ona ou toe faasao ni ona fua lelei mo aʼu lava?"
                },
                {
                    "number": 34,
                    "text": "Ma sa fai mai le auauna i lona matai: Faauta, ona sa e sulu i ai i totonu lala o le laau olive vao, ua latou fafagaina aʼa, ua ola ai i latou ma ua lē mamate ai; o le mea lea ua e silasila atu ai ua lelei pea i latou."
                },
                {
                    "number": 35,
                    "text": "Ma sa oo ina fetalai atu le Alii o le togaolive i lana auauna: Ua leai se aoga o le laau ia te aʼu, ma ua leai foi se aoga o ona aʼa ia te aʼu pe afai o le a fua mai ai pea fua leaga."
                },
                {
                    "number": 36,
                    "text": "E ui i lea, ua ou iloa o loo lelei pea aʼa, ma ua ou faasaoina i latou mo loʼu lava faamoemoe; ma ona o lo latou malolosi tele sa latou fua mai ai muamua ni fua lelei, mai lala o le olive vao."
                },
                {
                    "number": 37,
                    "text": "Ae faauta, ua tutupu tetele lala olive vao ma ua malolosi tele atu nai lo ona aʼa; ma ona ua manumalo lala olive vao i ona aʼa o lea ua fua mai ai i fua leaga e tele; ma ona ua fua mai ai fua leaga e tele naua ua e vaai atu ua amata ona mate; ma o le a vave ona matua, ma lafo ai i le afi, vagana ua ta faia se mea i le laau e faasao ai."
                },
                {
                    "number": 38,
                    "text": "Ma sa oo ina fetalai atu le Alii o le togaolive i lana auauna: Ta o i lalo i vaega aupito mamao o le togaolive, ma vaai pe ua fua mai foi e lala moni fua leaga."
                },
                {
                    "number": 39,
                    "text": "Ma sa oo ina la o ifo i lalo i vaega aupito mamao o le togaolive. Ma sa oo ina la silasila atu ua leaga foi fua o lala moni; ioe, le lala muamua ma le lona lua faapea foi ma le mulimuli; ma ua leaga uma i latou."
                },
                {
                    "number": 40,
                    "text": "Ma o fua olive vao o le lala mulimuli ua manumalo i le vaega lena o le laau sa fua mai ai fua lelei, ua oo lava ina mamae ai le lala ma pe."
                },
                {
                    "number": 41,
                    "text": "Ma sa oo ina tutulu le Alii o le togaolive, ma fetalai atu i le auauna: O le a se isi mea sa tatau ona ou faia mo loʼu togaolive?"
                },
                {
                    "number": 42,
                    "text": "Faauta, ua ou iloa ua leaga fua uma o le togaolive, vagana ai nei. Ae o lenei, o lala nei sa fua muamua mai ai fua lelei, ua leaga foi; ma o lenei ua le aoga uma laau o loʼu togaolive vagana ai le ta i lalo ma lafo i le afi."
                },
                {
                    "number": 43,
                    "text": "Ma faauta i le laau mulimuli lenei, lea ua mamae lona lala, sa ou totoina i se fasi eleele lelei; ioe, o se fasi eleele sa sili atu ona lelei ia te aʼu nai lo isi vaega uma o le fanua o loʼu togaolive."
                },
                {
                    "number": 44,
                    "text": "Ma sa e tagai foi sa ou tatuuina i lalo laau sa tumu ai lenei fasi eleele, ina ia mafai ona ou totoina ai o lenei laau i le mea sa i ai."
                },
                {
                    "number": 45,
                    "text": "Ma ua e tagai o se tasi o lona vaega ua fua mai i fua lelei, ae o se tasi o lona vaega ua fua mai i fua olive vao; ma ona sa ou le faʼiesea ona lala leaga ma lafo i latou i le afi, faauta, ua manumalo i latou i le lala lelei ua mamae ai."
                },
                {
                    "number": 46,
                    "text": "Ma o lenei, faauta, e ui i tausiga uma sa ta faia i loʼu togaolive, ua leaga ona laau, ua latou le fua mai i ni fua lelei; ma o laau nei sa ou faamoemoe e faasaoina, ina ia teu ni o latou fua mo aʼu lava, auā le tau. Ae faauta, ua avea i latou e pei o le laau o le olive vao, ma ua leai so latou aoga ae nao le tatuu i lalo ma lafo i le afi; ma ou te faanoanoa ona o le a maʼumau atu i latou mai ia te aʼu."
                },
                {
                    "number": 47,
                    "text": "Ae o le a ea se isi mea sili atu sa tatau ona ou faia i loʼu togaolive? Sa ou tuumāmā atu ea i ai loʼu lima, sa ou lē tausia ai? E leai, sa ou tausia, ma sa ou eli faataamilo ai, ma ou teuina, ma ou tuu i ai maniua; ma sa ou faaloaloa atu i ai loʼu lima e toetoe o le aso atoa, ma ua latalata mai le iuga. Ma ua ou faanoanoa o le a tatau ona ou tatuu i lalo laau uma o loʼu togaolive, ma lafo i latou i le afi ina ia susunuina i latou. O ai ea na faaleagaina loʼu togaolive?"
                },
                {
                    "number": 48,
                    "text": "Ma sa oo ina fai mai le auauna i lona matai: Pe lē o le maualuluga ea o lou togaolive—pe ona ua lē manumalo ea o latou lala i aʼa ua lelei? Ma ona ua manumalo lala i o latou aʼa, faauta ua vave tele atu lo latou tutupu nai lo le malolosi o aʼa, ua latou ave ai le malosi ia i latou lava. Faauta, ou te fai atu, pe lē o le pogai ea lenei ua faaleagaina ai laau o lou togaolive?"
                },
                {
                    "number": 49,
                    "text": "Ma sa oo ina fetalai atu le Alii o le togaolive i le auauna: Ta o atu ma tatuu i lalo laau o le togaolive ma lafo i latou i le afi, ina ia latou lē faatumutumuina le fanua o loʼu togaolive, ona ua uma ona ou faia o mea uma. O le a se isi mea sili atu sa tatau ona ou faia mo loʼu togaolive?"
                },
                {
                    "number": 50,
                    "text": "Ae faauta, sa fai mai le auauna a le Alii o le togaolive: Ia faasaosao pea mo sina taimi umiumi atu."
                },
                {
                    "number": 51,
                    "text": "Ona fetalai mai lea o le Alii: Ioe, o le a ou faasaosaoina mo sina taimi umiumi atu, ona ou te faanoanoa neʼi maʼumau atu mai ia te aʼu laau o loʼu togaolive."
                },
                {
                    "number": 52,
                    "text": "O le mea lea, ia ta ave ni lala mai lala o laau nei sa ou totoina i vaega aupito mamao o loʼu togaolive, ma ia ta suluina i latou i totonu o le laau na aumai ai i latou; ma ia ta faʼi ese mai le laau lala na ua sili atu ona oona o latou fua, ae sulu i totonu lala moni o le laau i le mea sa i ai."
                },
                {
                    "number": 53,
                    "text": "Ma o le a ou faia lenei mea ina ia lē mate le laau, ina atonu e mafai ai ona ou faasaoina mo aʼu lava ona aʼa mo loʼu lava faamoemoe."
                },
                {
                    "number": 54,
                    "text": "Ma, faauta, o aʼa o lala moni o le laau sa ou totoina i soo se mea na ou loto i ai, o loo ola pea; o le mea lea, ina ia mafai ona ou faasaoina i latou mo loʼu lava faamoemoe, o le a ou ave ai ni isi o lala o le laau lenei, ma o le a ou suluina i latou i totonu o i latou. Ioe, o le a ou suluina i totonu o i latou lala o lo latou laau tinā, ina ia mafai ona ou faasaoina foi o aʼa mo aʼu lava, a oo ai ina lava lo latou malolosi, atonu o le a latou fua mai ni fua lelei mo aʼu, ma oo ina mafai ona ou maua ai o le olioli i fua o loʼu togaolive."
                },
                {
                    "number": 55,
                    "text": "Ma sa oo ina la ave ni lala mai le laau moni ua liu laau vao, ma sulu i totonu o laau moni, ia ua liu laau vao foi."
                },
                {
                    "number": 56,
                    "text": "Ma sa la ave foi ni lala o laau moni ua liu laau vao, ma sulu i totonu o lo latou laau tinā."
                },
                {
                    "number": 57,
                    "text": "Ma sa fetalai atu le Alii o le togaolive i le auauna: Aua le faʼiesea lala vao mai laau, tau o latou ua sili ona oona; ma ia e sulu i ai i totonu o i latou e tusa ma le mea na ou fai atu ai."
                },
                {
                    "number": 58,
                    "text": "Ma o le a ta toe tausia laau o le togaolive, ma o le a ta teuina o latou lala; ma o le a ta faʼi ese mai laau lala ua matutua, ia o le a mamate, ma lafo i latou i le afi."
                },
                {
                    "number": 59,
                    "text": "Ma ou te faia lenei mea, atonu e maua ai e o latou aʼa le malosi ona o lo latou lelei; ma ona o le suiga o lala, ia mafai ona manumalo ai o le lelei i le leaga."
                },
                {
                    "number": 60,
                    "text": "Ma ona sa ou faasaoina lala moni ma o latou aʼa, ma ua ou toe suluina i totonu lala moni i lo latou laau tinā, ma ou faasaoina aʼa o lo latou laau tinā, ina atonu o le a mafai ona toe fua mai ai e laau o loʼu togaolive fua lelei; ma ina ia mafai ona ou toe maua ai o le olioli i fua o loʼu togaolive, ma, atonu e mafai ai ona ou olioli tele i loʼu faasaoina o aʼa ma lala o le fua muamua—"
                },
                {
                    "number": 61,
                    "text": "O le mea lea, ia e alu, ma valaaulia ni auauna, ina ia mafai ona tatou galulue i le togaolive ma le filiga ma lo tatou malosi, ina ia mafai ona tatou saunia le ala, ina ia mafai ona ou toe aumai ai le fua moni, le fua moni lea ua lelei ma silisili atu ona pele i lo isi fua uma."
                },
                {
                    "number": 62,
                    "text": "O le mea lea, ia tatou o atu ma galulue ma lo tatou malosi i le taimi mulimuli lenei, aua faauta, ua lata mai le iuga, ma o le taimi mulimuli lenei o le a ou teuina ai loʼu togaolive."
                },
                {
                    "number": 63,
                    "text": "Ia sulu lala i totonu; amata i lala mulimuli ina ia mafai ona muamua i latou, ma ina ia mafai ona mulimuli le muamua, ma eli faataamilomilo i laau, o laau matutua ma laau laiti, o le muamua ma le mulimuli; ma le mulimuli ma le muamua, ina ia mafai ona toe tausia uma i latou mo le taimi mulimuli."
                },
                {
                    "number": 64,
                    "text": "O le mea lea, ia eli faataamilo ia te i latou, ma teu i latou, ma toe maniua tasi i latou, mo le taimi mulimuli, ona ua lata mai le iuga. Ma afai e tutupu mai nei suluga mulimuli, ma fua mai ai le fua moni, ona outou saunia ai lea o le ala mo i latou, ina ia latou tutupu."
                },
                {
                    "number": 65,
                    "text": "Ma aʼo amata ona latou tutupu aʼe ia outou aveese lala e fua mai ai fua oona, e tusa ma le malolosi o lala lelei ma lo latou tetele; ma ia outou lē aveeseina uma o latou lala leaga i le taimi e tasi, neʼi malolosi tele atu o latou aʼa i lala ua sulu, ma mamate ai lala ua sulu, ma maʼumau atu ai laau o loʼu togaolive mai ia te aʼu."
                },
                {
                    "number": 66,
                    "text": "Ona ou te faanoanoa neʼi maʼumau atu laau o loʼu togaolive mai ia te aʼu; o le mea lea ia outou aveese ai lala leaga e tusa ma le tutupu aʼe o lala lelei, ina ia tutusa le malolosi o aʼa ma le tauluulu, sei oo ina manumalo le lelei i le leaga, ma tatuu i lalo lala leaga ma lafo i le afi, ina ia latou lē faaotaotaina le fanua o loʼu togaolive; ma o le a faapea ona ou tafi ese ai o le leaga mai loʼu togaolive."
                },
                {
                    "number": 67,
                    "text": "Ma o le a ou toe sulu lala o le laau moni i totonu o le laau moni;"
                },
                {
                    "number": 68,
                    "text": "Ma o lala o le laau moni o le a ou suluina i totonu o lala moni o le laau; ma o le a faapea ona ou toe tuufaatasia o i latou, ina ia latou fua mai fua moni, ma o le a tasi i latou."
                },
                {
                    "number": 69,
                    "text": "Ma o lala leaga o le a lafo ese, ioe, i fafo lava o le fanua atoa o loʼu togaolive; aua faauta, o le toe taimi lenei e tasi o le a ou teuina ai loʼu togaolive."
                },
                {
                    "number": 70,
                    "text": "Ma sa oo ina auina atu e le Alii o le togaolive lana auauna; ma sa alu atu le auauna ma faia e pei ona poloaiina ai o ia e le Alii, ma aumai e ia isi auauna; ma sa toaitiiti i latou."
                },
                {
                    "number": 71,
                    "text": "Ma sa fetalai atu le Alii o le togaolive ia te i latou: O atu ia, ma galulue i le togaolive, ma lo outou malosi. Aua faauta, o le taimi mulimuli lenei o le a ou tausia ai loʼu togaolive; ona ua latalata mai le iuga, ma ua vave ona oo mai o le tau; ma afai tou te galulue ma lo outou malosi faatasi ma aʼu o le a outou maua le olioli i le fua o le a ou teuina mo aʼu lava auā ua vave ona oo mai le taimi."
                },
                {
                    "number": 72,
                    "text": "Ma sa oo ina o atu auauna ma galulue ma lo latou malosi; ma sa galue foi le Alii o le togaolive faatasi ma i latou; ma sa latou usiusitai i poloaiga a le Alii o le togaolive i mea uma."
                },
                {
                    "number": 73,
                    "text": "Ma sa amata ona toe i ai o fua moni i le togaolive; ma sa amata ona tutupu o lala moni ma lauolaola tele; ma sa amata ona fati ese o lala vao ma lafo ese; ma sa latou tausia aʼa ma o latou tauluulu ia tutusa, e tusa ma lo latou malolosi."
                },
                {
                    "number": 74,
                    "text": "Ma sa faapea ona latou galulue, ma le filiga atoa, e tusa ma poloaiga a le Alii o le togaolive, seia oo lava ina uma ona lafo ese o lala leaga i fafo mai le togaolive, ma ua faasaoina e le Alii mo ia lava, ua toe avea ai le laau ma fua moni; ma sa avea i latou e peiseai o se tino e tasi; ma sa tutusa ia fua; ma ua faasaoina e le Alii o le togaolive mo ia lava le fua moni, sa sili ona pele ia te ia mai le amataga."
                },
                {
                    "number": 75,
                    "text": "Ma sa oo ina ua silasila atu le Alii o le togaolive ua lelei lona fua, ma ua lē toe leaga lona togaolive, sa valaau atu o ia i ana auauna, ma fetalai atu ia te i latou: Faauta, sa tatou tausia mo le taimi mulimuli lenei loʼu togaolive; ma sa outou tagai sa ou faia e tusa ma loʼu loto; ma ua ou faasaoina le fua moni, ua lelei, e pei lava ona sa i ai i le amataga. Ma amuia outou ona talu ai sa outou filiga e galulue faatasi ma aʼu i loʼu togaolive, ma tausi aʼu poloaiga, ma toe aumai ia te aʼu le fua moni, ma ua lē toe leaga loʼu togaolive, ma ua lafo ese le leaga, faauta, o le a outou maua le olioli faatasi ma aʼu ona o le fua o loʼu togaolive."
                },
                {
                    "number": 76,
                    "text": "Aua faauta, o le a ou teuina mo se taimi umi le fua o loʼu togaolive mo aʼu lava auā le tau, lea ua vave ona oo mai; ma o le taimi mulimuli lenei ua ou tausia ai loʼu togaolive, ma teuina, ma eli faataamilo ai, ma maniuaina; o le mea lea o le a ou teuina ai mo aʼu lava ni ona fua, mo se taimi umi lava, e tusa ma le mea na ou tautala atu ai."
                },
                {
                    "number": 77,
                    "text": "Ma a oo mai le taimi e toe oo mai ai lena fua leaga i loʼu togaolive, o le taimi lena o le a ou faia ai ia faaputuputu fua lelei ma fua leaga; ma o le fua lelei o le a ou faasaoina mo aʼu lava, aʼo le fua leaga o le a ou lafo ese i lona lava nofoaga. Ma ona oo mai ai lea o le tau ma le iuga; ma o loʼu togaolive o le a ou faia ia susunuina i le afi."
                }
            ]
        },
        "/study/scriptures/bofm/jacob/6": {
            "uri": "/study/scriptures/bofm/jacob/6",
            "title": "Iakopo (TM) 6",
            "data_type": "chapter",
            "chapter_name": "Mataupu 6",
            "chapter_summary": [
                "O le a toe faapotopoto e le Alii ia Isaraelu i aso e gata ai—O le a susunuina le lalolagi i le afi—E ao i tagata ona mulimuli ia Keriso e aloese ai mai le lepa afi ma le teio. E tusa o le 544–421 T.L.M."
            ],
            "verses": [
                {
                    "number": 1,
                    "text": "Ma o lenei, faauta, oʼu uso e, e pei ona ou fai atu ia te outou o le a ou vavalo atu, faauta, o laʼu valoaga lenei—o mea na fetalai mai ai lenei perofeta o Senosa, e uiga i le aiga o Isaraelu, lea na ia faatusaina ai i latou i se laau olive fanua, o le a faataunuuina moni lava."
                },
                {
                    "number": 2,
                    "text": "Ma o le aso o le a toe faatuina ai e ia lona aao i le taimi lona lua e toe aumai ona tagata, o le aso lea, ioe, o le toe taimi lava lea, o le a o atu ai auauna a le Alii i lona mana, e tausi ma teu lona togaolive; ma a mavae lena ona lata lea ona oo mai o le iuga."
                },
                {
                    "number": 3,
                    "text": "Ma amuia lava i latou o e sa galulue ma le filiga i lona togaolive; ma e fetuuina lava i latou o e o le a tutuli ese i fafo i lo latou lava nofoaga! Ma o le a susunu le lalolagi i le afi."
                },
                {
                    "number": 4,
                    "text": "Ma ua alofa mutimutivale lava lo tatou Atua ia te i tatou, ona e manatua e ia le aiga o Isaraelu, o aʼa atoa ma lala; ma ua faaloaloa mai ona aao ia te i latou i le aso atoa; ma o i latou o ni tagata ua maaa ma faatautee; ae o le toatele o i latou o e e lē faamaaaina o latou loto o le a faaolaina i le malo o le Atua."
                },
                {
                    "number": 5,
                    "text": "O le mea lea, oʼu uso pele e, ou te aioi atu ia te outou i upu mamalu ia outou salamo, ma o mai ma le faamoemoe atoa o le loto, ma pipii atu i le Atua e pei ona ia pipii mai ia te outou. Ma aʼo faaloaloa mai lona aao o le alofa tunoa ia te outou i le malamalama o le ao, aua le faamaaaina o outou loto."
                },
                {
                    "number": 6,
                    "text": "Ioe, i le asō, afai tou te lagona mai lona siufofoga, aua le faamaaaina o outou loto; ona aisea tou te fia oti ai?"
                },
                {
                    "number": 7,
                    "text": "Aua faauta, ina ua uma ona fafagaina o outou i le aso atoa i le afioga lelei a le Atua, pe tou te fua mai ea i fua leaga, o le a tatau ai ona tatuu o outou i lalo ma lafo i le afi?"
                },
                {
                    "number": 8,
                    "text": "Faauta, tou te teena ea nei upu? Tou te teena ea upu a perofeta; ma tou te teena ea upu uma ua tautala mai e uiga ia Keriso, ina ua mavae lea ona tautatala mai o le toatele e uiga ia te ia; ma tetee le afioga lelei a Keriso, ma le mana o le Atua, ma le meaalofa a le Agaga Paia, ma tinei le Agaga Paia, ma fai ma tauemuga le fuafuaga tele o le togiolaina, ua uma ona faataoto mo outou?"
                },
                {
                    "number": 9,
                    "text": "Tou te lē iloa ea afai tou te faia nei mea, o le a aumai outou e le mana o le togiola ma le toetu, o ia Keriso, ia outou tutu i le maasiasi ma le lagona o au sese matautia i luma o le pa faamasino o le Atua?"
                },
                {
                    "number": 10,
                    "text": "Ma e tusa ma le mana o le faamasinotonu, ona e lē mafai ona faafitia o le faamasinotonu, o le a outou o ese atu ai i lena lepa afi ma le teiō, lea e lē matineia ona apeafi, ma o lona asu e alu aʼe pea i luga e faavavau faavavau lava, o le lepa afi ma le teiō lea o le mafatia e lē gata."
                },
                {
                    "number": 11,
                    "text": "E, o lea la, oʼu uso pele e, ia outou salamo, ma ia outou ulu atu i le faitotoa vaapiapi, ma tutumau pea i le ala ua lauitiiti, seia oo ina outou maua le ola e faavavau."
                },
                {
                    "number": 12,
                    "text": "E, ia outou atamamai! O le a se isi mea e mafai ona ou fai atu?"
                },
                {
                    "number": 13,
                    "text": "Mulimuli lava, ou te faatofa atu ia te outou, seia ou toe feiloai ma outou i luma o le pa faamasino fimalie a le Atua, o le pa faamasino lea e taia ai lē ua amioleaga i le mataʼu ma le fefe matautia. Amene."
                }
            ]
        },
        "/study/scriptures/bofm/jacob/7": {
            "uri": "/study/scriptures/bofm/jacob/7",
            "title": "Iakopo (TM) 7",
            "data_type": "chapter",
            "chapter_name": "Mataupu 7",
            "chapter_summary": [
                "Ua faafitia e Serema le Keriso, ma finau ma Iakopo, ma manao i se faailoga, ma ua taia e le Atua—Ua fetalai mai perofeta uma lava e uiga ia Keriso ma lana togiola—Ua ola tagata sa Nifaē i o latou aso uma e pei o ni tagata maumausolo, na fananau mai i puapuaga ma itagia e sa Lamanā. E tusa o le 544–421 T.L.M."
            ],
            "verses": [
                {
                    "number": 1,
                    "text": "Ma o lenei ina ua mavae atu ni tausaga, sa oo ina sau se tagata i totonu o le nuu o Nifae, o lona igoa o Serema."
                },
                {
                    "number": 2,
                    "text": "Ma sa oo ina amata ona ia talai atu i totonu o le nuu, ma fai atu ia te i latou, e lē tatau ona i ai o se Keriso. Ma sa talai atu e ia mea e tele sa taufaasee i tagata; ma sa faia e ia lenei mea ina ia mafai ona ia faatoilalo ai le mataupu faavae a Keriso."
                },
                {
                    "number": 3,
                    "text": "Ma sa galue o ia ma le filiga ina ia mafai ona ia taitai ese loto o tagata, sa oo ina taitai ese e ia loto o tagata e toatele; ma o ia i lona iloa, o aʼu, o Iakopo, sa ou faatuatua ia Keriso o lē o le a afio mai, o lea na saili ai e ia se avanoa tele e mafai ona sau ai o ia ia te aʼu."
                },
                {
                    "number": 4,
                    "text": "Ma o ia o se tagata aoaoina, ma sa ia te ia se malamalama atoatoa o le gagana a le nuu; o le mea lea sa mafai ai ona ia faaaoga o le taufaasee tele, ma le mana tele o le tautala, e tusa ma le mana o le tiapolo."
                },
                {
                    "number": 5,
                    "text": "Ma sa faamoemoe o ia e lulu ese aʼu mai le faatuatuaga, e ui i le tele o faaaliga ma le tele o mea na ou vaai i ai e uiga i nei mea; ona sa ou vaai moni lava i agelu, ma sa latou auauna mai ia te aʼu. O lenei foi, sa ou faalogo i le siufofoga o le Alii o fetalai mai ia te aʼu i le upumoni lava, mai lea taimi i lea taimi; o le mea lea, sa lē mafai ai ona luluina o aʼu."
                },
                {
                    "number": 6,
                    "text": "Ma sa oo ina sau o ia ia te aʼu, ma sa faapenei ona fai mai o ia ia te aʼu, e faapea: Le uso e Iakopo, sa ou saili lava se avanoa tele e mafai ona ou tautala atu ai ia te oe; ona ua ou faalogo ma ua ou iloa foi ua tele ona e femaliuaʼi solo, e talai atu le mea ua e taʼua o le talalelei, po o le mataupu faavae a Keriso."
                },
                {
                    "number": 7,
                    "text": "Ma ua e taitai ese le toatele o lenei nuu ua latou faapiʼopiʼo ai le ala saʼo o le Atua, ma lē tausia ai le tulafono a Mose o le ala saʼo lea; ma liliu le tulafono a Mose i le tapuai atu i se tagata ua e fai mai o le a afio mai i le tele o selau o tausaga mai le taimi nei. Ma o lenei faauta, o aʼu, o Serema, ou te taʼu atu ia te oe o le faifai i le Atua lena mea; ona e leai se tagata na te iloaina ni mea faapena; ona e lē mafai ona iloa e ia e uiga i mea e oo mai. Ma sa faapea le ala sa finau mai ai Serema faasaga mai ia te aʼu."
                },
                {
                    "number": 8,
                    "text": "Ae faauta, sa sasaa mai e le Alii le Atua lona Agaga i totonu o loʼu agaga, sa oo ina ou faafememeaʼiina o ia i ana upu uma."
                },
                {
                    "number": 9,
                    "text": "Ma sa ou fai atu ia te ia: E te faafitia ea le Keriso o lē o le a afio mai? Ma sa fai mai o ia: A na fai e i ai se Keriso, ou te lē faafitia o ia; ae ua ou mautinoa e leai se Keriso, pe sa i ai, pe o le a i ai."
                },
                {
                    "number": 10,
                    "text": "Ma sa ou fai atu ia te ia: E te talitonu i tusitusiga paia? Ma sa fai mai o ia: Ioe."
                },
                {
                    "number": 11,
                    "text": "Ma sa ou fai atu ia te ia: O lona uiga la ua e lē malamalama i ai; ona ua latou molimau moni mai e uiga ia Keriso. Faauta, ou te fai atu ia te oe e leai se tasi o perofeta na tusitusi, pe na vavalo, vagana ai sa latou fetalai mai e uiga i lenei Keriso."
                },
                {
                    "number": 12,
                    "text": "Ma ua lē ona pau lea—sa faaali mai ia te aʼu, ona sa ou faalogoina ma vaaia; ma sa faaali mai foi ia te aʼu e le mana o le Agaga Paia; o le mea lea, ua ou iloa ai afai e lē faia se togiola o le a leiloloa tagata uma."
                },
                {
                    "number": 13,
                    "text": "Ma sa oo ina fai mai o ia ia te aʼu: Faaali mai ia te aʼu se faailoga i lenei mana o le Agaga Paia, lea ua e iloa ai nei mea e tele."
                },
                {
                    "number": 14,
                    "text": "Ma sa ou fai atu ia te ia: O ai aʼu ou te tofotofo ai i le Atua ia faailoa mai ia te oe se faailoga i mea ua e iloa ua moni? Peitai o le a e faafitia, ona o oe o se o le tiapolo. E ui i lea, e lē faia loʼu loto; ae afai e taia oe e le Atua, ia avea lena ma faailoga ia te oe e te iloa ai ua ia te ia le mana, i le lagi atoa ma le lalolagi; o lenei foi, o le a afio mai Keriso. Ma le Alii e, ia faia lou finagalo, ae lē o loʼu loto."
                },
                {
                    "number": 15,
                    "text": "Ma sa oo ina ua uma ona fai atu e aʼu, o Iakopo, nei upu, sa oo ifo i ona luga le mana o le Alii, sa oo ina paʼū o ia i le eleele. Ma sa oo ina tausia o ia mo le va o aso e tele."
                },
                {
                    "number": 16,
                    "text": "Ma sa oo ina fai atu o ia i le nuu: Ia faapotopoto mai i le aso a taeao, ona o le a ou oti; o le mea lea, ou te fia tautala atu ai i tagata ae ou te lei oti."
                },
                {
                    "number": 17,
                    "text": "Ma sa oo ina faapotopoto faatasi le motu o tagata i le aso na sosoo ai; ma sa tautala manino atu o ia ia te i latou ma faafitia mea sa ia aoao atu ia te i latou, ma tautino moni mai le Keriso, ma le mana o le Agaga Paia, ma auaunaga a agelu."
                },
                {
                    "number": 18,
                    "text": "Ma sa taʼu manino atu e ia ia te i latou, sa faaseseina o ia e le mana o le tiapolo. Ma sa tautala atu o ia e uiga ia seoli, ma e uiga i le faavavau, ma e uiga i le faasalaga e faavavau."
                },
                {
                    "number": 19,
                    "text": "Ma sa fai mai o ia: Ua ou fefe neʼi oʼu faia le agasala e lē mafaamagaloina, ona ua ou pepelo i le Atua; ona na ou faafitia le Keriso, ma ou fai atu ua ou talitonu i tusitusiga paia; ma ua latou molimau moni mai lava e uiga ia te ia. Ma ona sa faapea ona ou pepelo i le Atua ua ou mataʼu tele lava neʼi mataʼutia le leaga o loʼu tulaga; ae ou te taʼutino atu i le Atua."
                },
                {
                    "number": 20,
                    "text": "Ma sa oo ina ua uma ona fai mai e ia o nei upu sa lē mafai ona toe tautala mai o ia, ma ua to atu e ia le agaga."
                },
                {
                    "number": 21,
                    "text": "Ma ina ua molimauina e le motu o tagata sa tautala atu o ia i nei mea ina o le a to atu e ia le agaga, sa latou ofo tele; sa oo ina oo ifo le mana o le Atua i luga o i latou, ma sa lofituina i latou sa oo ina latou pauu i le eleele."
                },
                {
                    "number": 22,
                    "text": "O lenei, sa lelei lenei mea ia te aʼu, o Iakopo, ona sa ou talosagaina mai loʼu Tamā o lē o i le lagi; ona sa faafofoga mai o ia i laʼu tagi ma tali mai i laʼu tatalo."
                },
                {
                    "number": 23,
                    "text": "Ma sa oo ina toefuatai mai le filemu ma le alofa o le Atua i totonu o le nuu; ma ua latou suesue i tusitusiga paia, ma lē toe faologo i upu a lenei tagata amioleaga."
                },
                {
                    "number": 24,
                    "text": "Ma sa oo ina faia ni ala e tele e toe aumai ma toefuatai mai ai sa Lamanā i le malamalama o le upumoni; peitai sa le aoga uma, ona sa latou fiafia i taua ma le faamasaatoto, ma sa ia te i latou se ita e faavavau ia te i matou, o o latou uso. Ma sa latou saili pea i le malosi o a latou auupega o taua e faaumatia i matou."
                },
                {
                    "number": 25,
                    "text": "O le mea lea, na tuʼiʼolo malosi ai le nuu o Nifae e faasaga ia te i latou faatasi ma a latou auupega o taua, ma lo latou malosi atoa, ma le faalagolago i le Atua ma le papa o lo latou olataga; o le mea lea, na manumalo ai pea i latou i o latou fili e oo mai i le taimi nei."
                },
                {
                    "number": 26,
                    "text": "Ma sa oo ina amata ona toeaina o aʼu, o Iakopo; ma ona o le talafaamaumau o lenei nuu ua tausia i isi papatusi a Nifae, o le mea lea, ou te faaiu ai lenei talafaamaumau, ma taʼu atu ua ʼou tusia e tusa ma loʼu iloa lelei, i le faapea atu, sa solo mavae atu le taimi mai ia te i matou, ma sa solo mavae atu foi o matou olaga e pei o se miti, o i matou o ni tagata faaaunuua ma lē gaoiā, o ni tagata maumausolo, na tutuli ese i fafo mai Ierusalema, na fananau i puapuaga, i se vao, ma ua itagia e o matou uso, na mafua ai taua ma finauga; o le mea lea, na matou ola ai o matou aso ma le faanoanoa."
                },
                {
                    "number": 27,
                    "text": "Ma o aʼu, o Iakopo, sa ou iloa ua lata ona ou alu ifo i lalo i loʼu tuugamau; o le mea lea, sa ou fai atu ai i loʼu atalii o Enosa: Ia e ave nei papatusi. Ma sa ou taʼu atu ia te ia mea na poloaiina ai aʼu e loʼu uso o Nifae, ma sa folafola mai e ia le usiusitai i poloaiga. Ma ou te faaiuina aʼu tusitusiga i luga o nei papatusi, o ni tusitusiga ua itiiti lava; ma i lē e faitau i ai, ou te faatofa atu, ma le faamoemoe ia mafai e le toatele o oʼu uso ona faitau i aʼu upu. Uso e, tofa."
                }
            ]
        },
        "/study/scriptures/bofm/enos/1": {
            "uri": "/study/scriptures/bofm/enos/1",
            "title": "Enosa 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua tatalo malosi Enosa ma ua maua e ia se faamagaloga o ana agasala—Ua oo mai le siufofoga o le Alii i lona mafaufau, ua folafola mai ai le olataga mo sa Lamanā i se aso lumanai—Ua saili sa Nifaē e toe aumai sa Lamanā—Ua olioli Enosa i lona Togiola. E tusa o le 420 T.L.M."
            ],
            "book_title": "O Le Tusi a Enosa",
            "verses": [
                {
                    "number": 1,
                    "text": "Faauta, sa oo ina ua iloa e aʼu, o Enosa, o loʼu tamā o se tagata amiotonu o ia—ona sa ia aoaoina aʼu i lana gagana, ma i le aoaoga ma le apoapoaiga foi a le Alii—ma ia faamanūina lava le suafa o loʼu Atua mo lena mea—"
                },
                {
                    "number": 2,
                    "text": "Ma o le a ou faamatala atu ia te outou le fagatuaga na ou faia i luma o le Atua, ae ou te lei maua se faamagaloga o aʼu agasala."
                },
                {
                    "number": 3,
                    "text": "Faauta, sa ou alu e tuli manu i le vao; ma o upu sa ou faalogo soo o tautala i ai loʼu tamā e uiga i le ola e faavavau, ma le olioli o le au paia, sa gotouga ifo i loʼu loto."
                },
                {
                    "number": 4,
                    "text": "Ma sa matelaina loʼu agaga; ma sa ou tootuli i lalo i luma o loʼu Tufuga, ma ou tagi atu ia te ia i le tatalo malosi ma le faatauanau mo loʼu lava agaga; ma sa ou tagi atu ia te ia i le aso atoa; ioe, ma ina ua oo mai le po sa ou sii maualuga aʼe pea loʼu leo sa oo ina oo atu i le lagi."
                },
                {
                    "number": 5,
                    "text": "Ma sa oo mai se siufofoga ia te aʼu, ua fetalai mai: Enosa e, ua faamagaloina au agasala, ma o le a faamanuiaina oe."
                },
                {
                    "number": 6,
                    "text": "Ma o aʼu, o Enosa, sa ou iloa e le mafai ona pepelo le Atua; o le mea lea, sa tafi ese ai loʼu lagona o aʼu sese."
                },
                {
                    "number": 7,
                    "text": "Ma sa ou fai atu: Le Alii e, ua faapefea ea ona faia lenei mea?"
                },
                {
                    "number": 8,
                    "text": "Ma sa fetalai mai o ia ia te aʼu: Ona o lou faatuatua ia Keriso, o lē e te lei faalogo lava pe na e vaai muamua i ai. Ma e tele tausaga e mavae atu ae lei faaali mai e ia o ia lava i le tino; o le mea lea, inā alu ia, ua faamamāina oe i lou faatuatua."
                },
                {
                    "number": 9,
                    "text": "O lenei, sa oo ina ua ou faalogo atu i nei upu sa amata ona ou lagona se naunauga mo le manuia o oʼu uso, o sa Nifaē; o le mea lea, sa ou sasaa atu ai loʼu agaga atoa i le Atua mo i latou."
                },
                {
                    "number": 10,
                    "text": "Ma aʼo faapea ona ou fagatua i le agaga, faauta, sa toe tulei mai le siufofoga o le Alii i loʼu mafaufau, ua fetalai mai: O le a Ou asiasi atu i ou uso e tusa ma lo latou filiga i le tausiga o aʼu poloaiga. Ua Ou tuu atu ia te i latou lenei laueleele, ma o se laueleele ua paia; ma Ou te lē fetuuina lava, vagana ai ona o le amioletonu; o le mea lea, o le a Ou asiasi atu ai i ou uso e pei ona Ou fai atu ai; ma o a latou solitulafono o le a Ou ave ifo i lalo ma le faanoanoa i luga o o latou lava ulu."
                },
                {
                    "number": 11,
                    "text": "Ma ina ua uma ona faalogo atu o aʼu, o Enosa i nei upu, sa amata ona lē maluelue o loʼu faatuatua i le Alii; ma sa ou tatalo atu ia te ia i ni fagatuaga uumi e tele mo oʼu uso, o sa Lamanā."
                },
                {
                    "number": 12,
                    "text": "Ma sa oo ina ua uma ona ou tatalo atu ma galue ma le filiga atoa, sa fetalai mai le Alii ia te aʼu: O le a Ou tuu atu ia te oe e tusa ma ou naunauga, ona o lou faatuatua."
                },
                {
                    "number": 13,
                    "text": "Ma o lenei faauta, o le naunauga lenei sa ou manao i ai mai ia te ia—e faapea afai e oo ina pauu loʼu nuu o sa Nifaē i le solitulafono, ma iʼu ina faaumatia ai, ma o le a lē faaumatiaina sa Lamanā, ia faasaoina e le Alii le Atua se talafaamaumau o loʼu nuu, o sa Nifaē; e tusa pe tatau ai ona faasaoina e ala i le mana o lona aao paia, ina ia mafai ona aumai i se aso o lumanai i sa Lamanā, ina atonu e mafai ona aumai ai i latou i le olataga—"
                },
                {
                    "number": 14,
                    "text": "Ona o le taimi nei ua lē aoga a matou tauiviga e toefuatai mai i latou i le faatuatuaga moni. Ma ua latou tauto i lo latou ita e faapea, afai e mafai, o le a latou faaumatia a matou talafaamaumau ma i matou, ma uputuu uma foi a o matou tamā."
                },
                {
                    "number": 15,
                    "text": "O le mea lea, i loʼu iloa e mafai e le Alii le Atua ona faasaoina a matou talafaamaumau, o lea na ou tagi atu ai ia te ia e lē aunoa, aua sa fetalai mai o ia ia te aʼu: Soo se mea e te ole mai ai i le faatuatua, ma talitonu o le a e maua e ala i le suafa o Keriso, o le a e mauaina."
                },
                {
                    "number": 16,
                    "text": "Ma sa ia te aʼu le faatuatua, ma sa ou tagi atu i le Atua ia faasaoina e ia talafaamaumau; ma sa osifeagaiga o ia ma aʼu o le a ia aumai i latou ia sa Lamanā i lona lava taimi e tatau ai."
                },
                {
                    "number": 17,
                    "text": "Ma o aʼu, o Enosa, sa ou iloa o le a faia lava e tusa ma le feagaiga ua faia e ia; o le mea lea na mapu ai loʼu agaga."
                },
                {
                    "number": 18,
                    "text": "Ma sa fetalai mai le Alii ia te aʼu: Sa mananao foi ou tamā i lenei mea mai ia te aʼu; ma o le a faia ia te i latou e tusa ma lo latou faatuatua; ona o lo latou faatuatua sa pei o lou."
                },
                {
                    "number": 19,
                    "text": "Ma o lenei sa oo ina alu atu aʼu, o Enosa, i totonu o le nuu o Nifae, ma ou vavalo atu e uiga i mea o le a oo mai, ma molimau atu e uiga i mea sa ou faalogo ma vaai i ai."
                },
                {
                    "number": 20,
                    "text": "Ma ou te molimau atu sa saili ma le filiga le nuu o Nifae e toefuatai mai sa Lamanā i le faatuatuaga moni i le Atua. Peitai sa lē aoga a matou galuega; sa mausali lo latou ita, ma sa taitaiina i latou i o latou natura leaga, sa avea i latou ma tagata aivao ma feai, ma inutoto, ua tumu i le ifo i tupua ma mea eleelea; ua aai i manu ʼai manu; ua nonofo i faleie, ma feoai solo i le vao ma se paʼu manu pupuu e fusi i o latou sulugatiti ma o latou ulu ua tafi; ma sa popoto i latou i le ʼaufana, ma le simetea, ma le toʼi. Ma o le toatele o i latou sa leai se mea sa latou ʼaia sa na o aano mata o manu; ma sa latou saili e lē aunoa e faaumatia i matou."
                },
                {
                    "number": 21,
                    "text": "Ma sa oo ina galueaiina e le nuu o Nifae le laueleele, ma toto ituaiga eseese o kuranuma, ma laau e ʼaina fua, ma fai lafu ma fagaga, ma lafu manu faatoaga o ituaiga eseese uma, ma ʼoti, ma ʼoti aivao, ma solofanua foi e tele."
                },
                {
                    "number": 22,
                    "text": "Ma sa matua toatele lava perofeta sa i ai i totonu o i matou. Ma o le nuu, o ni tagata sa ua maaa, sa faigata ona malamalama i ai."
                },
                {
                    "number": 23,
                    "text": "Ma sa leai se mea vagana ai upu malolosi, ma le talai ma le vavalo atu e uiga i taua, ma finauga, ma faafanoga, ma le faamanatu atu pea lava pea ia te i latou e uiga i le oti, ma le umi o le faavavau, ma faamasinoga ma le mana o le Atua, ma nei mea uma, sa mafai ona faia—e uunai ai pea lava pea i latou, e taofi ai i latou i le matataʼu i le Alii. Ou te fai atu, sa leai se mea sa itiiti mai nei mea, ma le tautala atu ma le manino tele lava, sa mafai ona taofia ai i latou mai le o ifo vave i lalo i le faafanoga. Ma ua faapea le ala ua ou tusia ai e uiga ia te i latou."
                },
                {
                    "number": 24,
                    "text": "Ma sa ou vaaia taua i le va o sa Nifaē ma sa Lamanā i le gasologa o oʼu aso."
                },
                {
                    "number": 25,
                    "text": "Ma sa oo ina amata ona ou toeaina, ma ua selau fitu sefulu ma le iva nei tausaga ua mavae atu mai le taimi na tuua ai Ierusalema e lo matou tamā o Liae."
                },
                {
                    "number": 26,
                    "text": "Ma sa ou vaai ua lata ona ou alu ifo i lalo i loʼu tuugamau, ina ua uma ona galue o le mana o le Atua i oʼu luga ia ou talai ma vavalo atu i lenei nuu, ma folafola atu le afioga e tusa ma le upumoni ua ia Keriso. Ma sa ou folafolaina atu i oʼu aso uma, ma sa sili ona ou fiafia i ai i lo o mea o le lalolagi."
                },
                {
                    "number": 27,
                    "text": "Ma ua lata ona ou alu i le nofoaga o loʼu malologa, lea ou te faatasi ai ma loʼu Togiola; ona ua ou mautinoa o ia ou te malolo ai. Ma ou te olioli i le aso o le a faaofuina ai loʼu tino faaletino i le tino ola pea, ma ou tu ai i ona luma; ona ou vaai ai lea i ona fofoga ma le fiafia, ma o le a fetalai mai o ia ia te aʼu: Sau ia ia te aʼu, oe ua faamanuiaina, ua i ai se nofoaga ua saunia mo oe i maota o loʼu Tamā. Amene."
                }
            ]
        },
        "/study/scriptures/bofm/jarom/1": {
            "uri": "/study/scriptures/bofm/jarom/1",
            "title": "Iaroma 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua tausia e sa Nifaē le tulafono a Mose, ua latou tulimatai atu i le afio mai o Keriso, ma ua manuia i le laueleele—E toatele perofeta ua galulue e taofi le nuu i le ala o le upumoni. E tusa o le 399–361 T.L.M."
            ],
            "book_title": "O Le Tusi a Iaroma",
            "verses": [
                {
                    "number": 1,
                    "text": "O Lenei faauta, o aʼu o Iaroma, ou te tusia ni nai upu itiiti e tusa ma le poloaiga a loʼu tamā, o Enosa, ina ia mafai ona tausia lo matou gafa."
                },
                {
                    "number": 2,
                    "text": "Ma ona ua laiti nei papatusi, ma ona o nei mea ua tusia mo le faamoemoe mo le manuia o o matou uso o sa Lamanā, o le mea lea e tatau ai ona ou tusia nao ni nai mea itiiti; peitai o le a ou lē tusia mea e uiga i aʼu valoaga, po o aʼu faaaliga. Ona o se a se isi mea e sili atu e mafai ona ou tusia nai lo mea ua tusia e oʼu tamā? Aua pe latou te lei faaali mai ea le fuafuaga o le faaolataga? Ou te fai atu ia te outou, Ioe; ma ua lava lea ia te aʼu."
                },
                {
                    "number": 3,
                    "text": "Faauta, e tele mea e tatau ona faia i totonu o lenei nuu, ona o le maaa o o latou loto, ma le tutuli o o latou taliga, ma le tauaso o o latou mafaufau, ma le malolo o o latou ūa; e ui i lea, o loo alofa mutimutivale tele mai pea le Atua ia te i latou, ma e lei tafieseina lava i latou mai luga o le laueleele."
                },
                {
                    "number": 4,
                    "text": "Ma e toatele o i ai i totonu o i matou o e ua maua faaaliga e tele, ona ua latou lē ua maaa uma. Ma o le toatele o e sa lē ua maaa ma faatuatua, sa mafuta ma le Agaga Paia, o lē na te faaali mai mea i le fanauga a tagata, e tusa ma lo latou faatuatua."
                },
                {
                    "number": 5,
                    "text": "Ma o lenei, faauta, ua lua selau tausaga ua mavae atu, ma ua faasolo malolosi le nuu o Nifae i le laueleele. Sa latou tausisi e tausi le tulafono a Mose ma le aso Sapati ua paia i le Alii. Ma sa latou lē upuvale; pe sa latou faifai. Ma sa matua saʼolele lava tulafono o le laueleele."
                },
                {
                    "number": 6,
                    "text": "Ma sa latou salalau i luga o le tele o le laueleele, ma sa Lamanā foi. Ma sa sili atu lo latou toatele nai lo i latou o sa Nifaē; ma sa latou fiafia i le fasioti tagata ma inu le toto o manu."
                },
                {
                    "number": 7,
                    "text": "Ma sa oo ina latou o mai i le tele o taimi e faasaga mai ia te i matou, o sa Nifaē, e tau. Peitai o o matou tupu ma o matou taitai o ni tagata malolosi i le faatuatua i le Alii; ma sa latou aoaoina le nuu i ala o le Alii; o le mea lea na matou tutetee atu ai ia sa Lamanā ma tafi ese i latou i fafo mai o matou laueleele, ma amata ona matou tuʼiʼolo faamalolosi o matou aai, po o soo se nofoaga lava o lo matou tofi."
                },
                {
                    "number": 8,
                    "text": "Ma sa matou matua uluola tele lava, ma salalau atu i luga o le laueleele, ma matua mauʼoa tele i le auro, ma le ario, atoa ma mea taua, ma mea matagofie e faia i laau, i fale, ma i mea faamasini, ma i uʼamea ma le kopa foi, ma le apamemea ma le sila, ma fai ai ituaiga o mea faigaluega eseese uma e galueaiina ai le eleele, ma auupega o taua—ioe, o le ufanafana mata maʼai, ma le utu, ma le mataotao, ma le tao, ma sauniuniga uma mo taua."
                },
                {
                    "number": 9,
                    "text": "Ma ona sa faapea ona matou saunia e faafetaiaʼi sa Lamanā, o lea sa latou lē manumalo ai ia te i matou. Ae sa faamaonia le afioga a le Alii, na fetalai mai e ia i o matou tamā, fai mai, e faapea: O le tulaga e oo i ai la outou tausiga o aʼu poloaiga, o le a outou manuia i le laueleele."
                },
                {
                    "number": 10,
                    "text": "Ma sa oo ina faamataʼu e perofeta a le Alii le nuu o Nifae, e tusa ma le afioga a le Atua, e faapea afai latou te lē tausia poloaiga, ae pauu atu i le solitulafono, o le a faaumatia ese i latou mai luga o le laueleele."
                },
                {
                    "number": 11,
                    "text": "O le mea lea, sa galulue ai ma le filiga perofeta, ma faitaulaga, ma aoao, e apoapoai atu i tagata ma le tali-tiga atoa ia filiga; ma latou aoao atu le tulafono a Mose, ma le faamoemoe na tuuina mai ai; ma faatauanau atu ia te i latou ia latou tepa taulai i luma i le Mesia, ma talitonu o le a afio mai o ia e peiseai ua uma ona afio mai o ia. Ma sa faapea le ala sa latou aoaoina ai i latou."
                },
                {
                    "number": 12,
                    "text": "Ma sa oo o le faia faapea sa latou taofi ai i latou mai le faaumatiaina i luga o le laueleele, ona sa latou tuia o latou loto i le afioga, ma uunai pea i latou ia salamo."
                },
                {
                    "number": 13,
                    "text": "Ma sa oo ina mavae atu le lua selau tolu sefulu ma le valu o tausaga—e ala i taua, ma finauga, ma fevaevaeaiga, mo le va tele o le taimi."
                },
                {
                    "number": 14,
                    "text": "Ma o aʼu, o Iaroma, ou te lē toe tusia ni isi mea, ona ua laiti papatusi. Ae faauta, oʼu uso e, e mafai ona outou o atu i isi papatusi a Nifae; aua faauta, ua togitogia i luga o i latou talafaamaumau o a matou taua, e tusa ma tusitusiga a tupu, po o tala sa latou faatonuina ia tusia."
                },
                {
                    "number": 15,
                    "text": "Ma ou te tuu atu nei papatusi i lima o loʼu atalii, o Ominae, ina ia tausia i latou e tusa ma poloaiga a oʼu tamā."
                }
            ]
        },
        "/study/scriptures/bofm/omni/1": {
            "uri": "/study/scriptures/bofm/omni/1",
            "title": "Ominae 1",
            "data_type": "chapter",
            "chapter_name": "Mataupu 1",
            "chapter_summary": [
                "O Ominae, Emarona, Kemiso, Apinatome, ma Amaleki, na tausia e i latou uma taitoatasi talafaamaumau—Ua maua e Mosaea le nuu o Saraʼemila, o e na o mai mai Ierusalema i ona po o Setekaia—Ua avea Mosaea ma tupu ia te i latou—Ua maua e e na tupuga mai ia Moleka sa i Saraʼemila, Korianetuma, le toe tagata o sa Iaretō—Ua suitulaga le Tupu o Peniamina ia Mosaea—E tatau i tagata ona tuu atu o latou agaga e fai ma taulaga ia Keriso. E tusa o le 323–130 T.L.M."
            ],
            "book_title": "O Le Tusi a Ominae",
            "verses": [
                {
                    "number": 1,
                    "text": "Faauta, sa oo ina poloaiina aʼu, o Ominae, e loʼu tamā, o Iaroma, e tatau ona ou tusi teisi i luga o nei papatusi, e faasaoina ai lo matou gaf—"
                },
                {
                    "number": 2,
                    "text": "O le mea lea, i oʼu aso, ou te manao ia outou iloa sa tele ona ou tau ma le pelu e faasao ai loʼu nuu, o sa Nifaē, mai le pauu atu i lima o o latou fili, o sa Lamanā. Ae faauta, o aʼu lava ia o se tagata amioleaga, ma sa ou lē tausia tulafono ma poloaiga a le Alii e pei ona sa tatau ai ia te aʼu ona faia."
                },
                {
                    "number": 3,
                    "text": "Ma sa oo ina mavae atu le lua selau fitu sefulu ma le ono o tausaga, ma sa tele vaitau o le filemu sa matou maua; ma sa tele foi vaitau o taua tetele ma le faamasaatoto sa oo mai ia te i matou. Ioe, ma i se aotelega, ua mavae atu le lua selau valu sefulu ma le lua o tausaga, ma sa ʼou tausia nei papatusi e tusa ma poloaiga a oʼu tamā; ma ua ou tuu atu i latou i loʼu atalii o Emarona. Ma ua ou faaiʼu aʼu tusitusiga."
                },
                {
                    "number": 4,
                    "text": "Ma o lenei, o aʼu, o Emarona, ou te tusia mea ua ou tusia, ua itiiti lava, i le tusi a loʼu tamā."
                },
                {
                    "number": 5,
                    "text": "Faauta, sa oo ina mavae atu le tolu selau ma le lua sefulu o tausaga, ma ua faaumatia le vaega aupito sili ona amioleaga o sa Nifaē."
                },
                {
                    "number": 6,
                    "text": "Ona e lē tuua e le Alii, ina ua uma ona ia taitai ese o i latou mai le laueleele o Ierusalema ma tausi ma faasaoina i latou mai le pauu atu i lima o o latou fili, ioe, na te lē tuua ia lē faamaonia upu na fetalai mai e ia i o matou tamā, e faapea: O le tulaga e oo i ai la outou lē tausia aʼu poloaiga tou te lē manuia i le laueleele."
                },
                {
                    "number": 7,
                    "text": "O le mea lea, na asiasi mai ai le Alii ia te i latou i se faamasinoga tele; e ui i lea, sa faasaoina e ia e amiotonu ina ia lē fano i latou, ae sa laveai e ia i latou i fafo mai lima o o latou fili."
                },
                {
                    "number": 8,
                    "text": "Ma sa oo ina ou tuu atu papatusi i loʼu uso o Kemiso."
                },
                {
                    "number": 9,
                    "text": "O lenei, o aʼu o Kemiso, ou te tusia mea itiiti ua ou tusia, i le tusi e tasi faatasi ma loʼu uso; aua faauta, sa ou vaai i mea mulimuli na tusia e ia, ma sa tusia e ia i lona lava lima; ma sa tusia e ia i le aso lava na tuu mai ai e ia papatusi ia te aʼu. Ma o le ala lenei ua matou tausia ai talafaamaumau, ona ua tusa lea ala ma poloaiga a o matou tamā. Ma ua ou faaiu laʼu tusitusi."
                },
                {
                    "number": 10,
                    "text": "Faauta, o aʼu, o Apinatome, o le atalii o Kemiso. Faauta, sa oo ina ou vaai i taua ma finauga e tele i le va o loʼu nuu, o sa Nifaē, ma sa Lamanā; ma o aʼu, sa ou aveeseina i laʼu lava pelu, ola o sa Lamanā e toatele i le puipuiga o oʼu uso."
                },
                {
                    "number": 11,
                    "text": "Ma faauta, o le talafaamaumau o lenei nuu ua togitogia i luga o papatusi ua tausia e tupu, e tusa ma faasologa o tupu; ma ou te lē iloa se faaaliga vagana ai ua tusia, po o se valoaga; o le mea lea, o mea ua tusia ua lava. Ma ou te faaiu laʼu tusitusi."
                },
                {
                    "number": 12,
                    "text": "Faauta, o aʼu o Amaleki, le atalii o Apinatome. Faauta, ou te tautala teisi atu ia te outou e uiga ia Mosaea, o lē sa avea ma tupu i luga o le laueleele o Saraʼemila; aua faauta, ina ua lapataia o ia e le Alii e tatau ona sola ese o ia i fafo mai le laueleele o Nifae, ma e tatau foi i le toatele o e e fia faalogo i le siufofoga o le Alii ona o ese atu i fafo mai le laueleele faatasi ma ia, i le vao—"
                },
                {
                    "number": 13,
                    "text": "Ma sa oo ina faia e ia e pei ona poloaiina ai o ia e le Alii. Ma sa latou o ese atu i fafo mai le laueleele i le vao, le toatele lea o i latou o e sa fia faalogo i le siufofoga o le Alii; ma sa taitaiina i latou i talaiga ma valoaga e tele. Ma sa timaʼia i latou e lē aunoa i le afioga a le Atua; ma sa taitaiina i latou i le vao i le mana o lona aao, seia oo ina latou o ifo i lalo i le laueleele ua taʼua o le laueleele o Saraʼemila."
                },
                {
                    "number": 14,
                    "text": "Ma sa latou mauaina ni tagata, o e sa taʼua o le nuu o Saraʼemila. O lenei, sa olioli tele le nuu o Saraʼemila; ma sa olioli tele foi Saraʼemila, ona ua auina mai e le Alii le nuu o Mosaea ma papatusi apamemea sa i ai le talafaamaumau o tagata Iutaia."
                },
                {
                    "number": 15,
                    "text": "Faauta, sa oo ina iloa e Mosaea o tagata o Saraʼemila na o mai mai Ierusalema i le taimi na ave faatagataotaua ai Setekaia, le tupu o Iuta, i Papelonia."
                },
                {
                    "number": 16,
                    "text": "Ma sa latou malaga i le vao, ma aumai e le aao o le Alii i luga o vai e tele, i le laueleele na maua i ai i latou e Mosaea; ma o iina sa latou nonofo ai mai le taimi lena."
                },
                {
                    "number": 17,
                    "text": "Ma i le taimi na maua ai i latou e Mosaea, sa matua toatele lava i latou. E ui i lea, e tele taua ma finauga tetele sa oo ia te i latou, ma sa latou pauu i le pelu mai lea taimi i lea taimi; ma sa lē toe manino la latou gagana; ma sa latou lē aumaia faatasi ma i latou ni talafaamaumau; ma sa latou teena le i ai o lo latou Foafoa; ma sa lē mafai ona malamalama Mosaea, po o le nuu o Mosaea, ia te i latou."
                },
                {
                    "number": 18,
                    "text": "Ae sa oo ina faatonu e Mosaea ia aoaoina i latou i lana gagana. Ma sa oo ina ua uma ona aoaoina o i latou i le gagana a Mosaea, sa faamatala mai e Saraʼemila le gafa o ona tamā, e tusa ma lona manatua; ma sa tusia, ae lē o i papatusi nei."
                },
                {
                    "number": 19,
                    "text": "Ma sa oo ina nonofo faatasi le nuu o Saraʼemila ma le nuu o Mosaea; ma sa tofia Mosaea e avea mo o latou tupu."
                },
                {
                    "number": 20,
                    "text": "Ma sa oo i aso o Mosaea, na aumai ai ia te ia se maʼa tele sa i ai ni togitogiga i ona luga; ma sa faaliliu e ia togitogiga i le meaalofa ma le mana o le Atua."
                },
                {
                    "number": 21,
                    "text": "Ma sa taʼu mai i togitogiga se tala o se tagata e igoa ia Korianetuma, ma tagata o lona nuu ua fasiotia. Ma sa maua Korianetuma e le nuu o Saraʼemila; ma sa mau o ia faatasi ma i latou mo le va o le iva masina."
                },
                {
                    "number": 22,
                    "text": "Sa taʼu mai ai foi ni upu itiiti e uiga i ona tamā. Ma o ona uluaʼi matua sa o mai mai le ʼolo, i le taimi na faaeseese ai e le Alii le gagana a tagata; ma sa oo ina paʼū ifo i o latou luga le sauā mamafa o le Alii e tusa ma ana faamasinoga, ua tonu; ma o o latou ivi ua fola salalau solo i le laueleele i mātū."
                },
                {
                    "number": 23,
                    "text": "Faauta, o aʼu, o Amaleki, na ou fanau i aso o Mosaea; ma sa ou ola e vaai i lona maliu; ma o Peniamina, lona atalii, ua nofotupu e suitulaga ia te ia."
                },
                {
                    "number": 24,
                    "text": "Ma faauta, sa ou vaaia, i aso o le tupu o Peniamina, se taua tele ma le faamasaatoto tele i le va o sa Nifaē ma sa Lamanā. Ae faauta, sa malolosi tele atu sa Nifaē ia te i latou; ioe, sa oo ina tutuli ese i latou e le tupu o Peniamina mai le laueleele o Saraʼemila."
                },
                {
                    "number": 25,
                    "text": "Ma sa oo ina amata ona ʼou toeaina; ma, ona sa leai saʼu fanau, ma ona ua ou iloa o le tupu o Peniamina o se tagata amiotonu i luma o le Alii, o le mea lea, o le a ou avatu ai nei papatusi i luga ia te ia, ma apoapoai atu i tagata uma ia o mai i le Atua, le Paia e Toatasi o Isaraelu, ma talitonu i valoaga, ma faaaliga, ma auaunaga a agelu, ma le meaalofa o le tautala i gagana, ma le meaalofa o le faaliliuina o gagana, ma mea uma lava ua lelei; ona ua leai se mea lelei vagana ai ua sau mai le Alii: ma o le mea e leaga ua sau mai i le tiapolo."
                },
                {
                    "number": 26,
                    "text": "Ma o lenei, oʼu uso pele e, ou te manao ia outou o mai ia Keriso, o lē o le Paia e Toatasi o Isaraelu, ma taumamafa i lana olataga, ma le mana o lana togiola. Ioe, o mai ia te ia, ma tuu atu o outou agaga atoa e fai ma taulaga ia te ia, ma anapopogi ma tatalo pea e lē aunoa, ma tutumau e oo i le gataaga; ma e pei ona soifua le Alii, o le a faaolaina outou."
                },
                {
                    "number": 27,
                    "text": "Ma o lenei, ou te fia tautala atu teisi e uiga i se vaega faapitoa o tagata o e na o aʼe i le vao e foi atu i le laueleele o Nifae; ona sa i ai se vaega toatele o tagata o e sa mananao e fia maua le laueleele o lo latou tofi."
                },
                {
                    "number": 28,
                    "text": "O le mea lea, sa latou o aʼe ai i le vao. Ma ona o lo latou taitai o se tagata malosi ma aumalosi tele, ma o se tagata ua maaa, o le mea lea na faatupu ai e ia se finauga i totonu o i latou; ma sa fasiotia uma i latou i le vao, vagana ai le toalimagafulu, ma sa latou toe foi mai i le laueleele o Saraʼemila."
                },
                {
                    "number": 29,
                    "text": "Ma sa oo ina latou ave foi ni isi sa matua toatele atu, ma toe alu la latou malaga i le vao."
                },
                {
                    "number": 30,
                    "text": "Ma o aʼu, o Amaleki, sa i ai soʼu uso sa malaga atu faatasi ma i latou; ma talu mai lena taimi ua ou lē iloa se mea e uiga ia te i latou. Ma ua lata ona ou taoto i lalo i loʼu tuugamau; ma ua tutumu nei papatusi. Ma ua ou faaiu loʼu tautala atu."
                }
            ]
        },
        "/study/scriptures/bofm/w-of-m/1": {
            "uri": "/study/scriptures/bofm/w-of-m/1",
            "title": "Upu a Mamona 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua otooto e Mamona papatusi tetele a Nifae—Ua tuu e ia papatusi laiti faatasi ma isi papatusi—Ua faatu e le Tupu o Peniamina le filemu i le laueleele. E tusa o le 385 T.A."
            ],
            "book_title": "Upu a Mamona",
            "verses": [
                {
                    "number": 1,
                    "text": "Ma o lenei, o aʼu o Mamona, ona ua toeitiiti ou tuu atu le talafaamaumau ua ou faia i lima o loʼu atalii o Moronae, faauta, ua ou molimauina le toe a faaumatiaina atoa o loʼu nuu, o sa Nifaē."
                },
                {
                    "number": 2,
                    "text": "Ma o le tele o selau o tausaga talu ona mavae le afio mai o Keriso ua ou tuu atu ai nei talafaamaumau i lima o loʼu atalii; ma ou te manatu o le a molimauina e ia le faafanoga atoa o oʼu tagata. Ae talosia ia tuuina mai e le Atua ia faaolatia o ia mai ia te i latou, ina ia mafai ona ia tusi teisi atu e uiga ia te i latou, ma teisi atu e uiga ia Keriso, ona atonu e aoga ia te i latou i se aso."
                },
                {
                    "number": 3,
                    "text": "Ma o lenei, ou te tautala teisi atu e uiga i mea ua ou tusia; aua ina ua uma ona ou faia o se otootoga mai papatusi a Nifae, e oo mai i lalo i le nofoaiga a lenei tupu o Peniamina, o lē na tautala atu ai Amaleki, sa ou suesueina talafaamaumau na tuu mai i oʼu lima, ma ou maua ai papatusi nei, ia ua i ai se tala laitiiti e uiga i perofeta, mai ia Iakopo sei oo mai i lalo i le nofoaiga a lenei tupu o Peniamina, ma le tele foi o upu a Nifae."
                },
                {
                    "number": 4,
                    "text": "Ma o mea ua tusia i nei papatusi ua ou fiafia i ai, ona o valoaga ua i ai e uiga i le afio mai o Keriso; ma le iloa e oʼu tamā ua faataunuuina le tele o i latou; ioe, ma ua ou iloa foi o le tele o mea na valoia e uiga ia te i matou e oo mai i lalo i le aso nei, ua uma ona faataunuuina, ma o le tele e i luma atu o le aso nei, o le a faataunuuina moni lava—"
                },
                {
                    "number": 5,
                    "text": "O le mea lea, ua ou filifilia ai nei mea, e faaiu ai i o latou luga laʼu talafaamaumau, le vaega lea o totoe o laʼu talafaamaumau o le a ou sii mai papatusi a Nifae; ma e lē mafai ona ou tusia le tasivaeselau o mea o loʼu nuu."
                },
                {
                    "number": 6,
                    "text": "Ae faauta, o le a ou ave nei papatusi, ua i ai nei valoaga ma faaaliga, ma tuufaatasi ma le vaega o totoe o laʼu talafaamaumau, ona ua sili ona lelei i latou ia te aʼu; ma ua ou iloa o le a sili foi ona lelei i oʼu uso."
                },
                {
                    "number": 7,
                    "text": "Ma ua ou faia lenei mea mo se faamoemoega poto, ona ua faapea ona musuia ai o aʼu, e tusa ma galuega a le Agaga o le Alii ua ia te aʼu. Ma o lenei, ou te le iloa mea uma; ae ua silafia e le Alii mea uma e oo mai; o le mea lea, ua galue ai o ia ia te aʼu ia ou faia e tusa ai ma lona finagalo."
                },
                {
                    "number": 8,
                    "text": "Ma o laʼu tatalo i le Atua e faatatau i oʼu uso, ia mafai ona latou toe o mai i le malamalama o le Atua, ioe, le togiola a Keriso, ina ia mafai ona toe avea i latou ma tagata moomia."
                },
                {
                    "number": 9,
                    "text": "Ma o lenei, o aʼu, o Mamona, ou te faia faauma laʼu talafaamaumau, lea ou te siʼi mai papatusi a Nifae; ma ua ou faia e tusa ai ma le poto ma le malamalama ua tuu mai e le Atua ia te aʼu."
                },
                {
                    "number": 10,
                    "text": "O le mea lea, sa oo ina ua uma ona tuu atu e Amaleki nei papatusi i lima o le tupu o Peniamina, sa ave e ia i latou ma tuufaatasi ma isi papatusi, ia sa i ai talafaamaumau sa tuulima faasolo mai e tupu, mai lea tupulaga i lea tupulaga, seia oo mai i aso o le tupu o Peniamina."
                },
                {
                    "number": 11,
                    "text": "Ma sa tuulima faasolo mai i latou mai le tupu o Peniamina, mai lea tupulaga i lea tupulaga seia oo ina pauu mai i latou i oʼu lima. Ma o aʼu, o Mamona, ou te tatalo i le Atua ia mafai ona faasaoina i latou mai le taimi nei e oo atu i luma. Ma ua ou mautinoa o le a faasaoina i latou; ona e i ai mea tetele ua tusia i luga o i latou, o le a faamasino ai oʼu tagata ma o latou uso i le aso tele ma le mulimuli, e tusa ma le afioga a le Atua ua tusia."
                },
                {
                    "number": 12,
                    "text": "Ma o lenei, e faatatau i lenei tupu o Peniamina—sa i ai ia te ia ni finauga i totonu o lona lava nuu."
                },
                {
                    "number": 13,
                    "text": "Ma sa oo ina o ifo i lalo i fafo mai le laueleele o Nifae autau a sa Lamanā, e tau faasaga mai i lona nuu. Ae faauta, sa faapotopoto faatasi e le tupu o Peniamina ana autau, ma tu o ia e faasaga atu ia te i latou; ma sa tau o ia ma le malosi o lona lava lima, i le pelu a Lapana."
                },
                {
                    "number": 14,
                    "text": "Ma sa latou tau faasaga atu i o latou fili ma le malosi o le Alii, seia oo ina latou fasia le tele o afe o sa Lamanā. Ma sa oo ina latou tau faasaga atu ia sa Lamanā seia oo ina latou tutuli ese i latou mai laueleele uma o lo latou tofi."
                },
                {
                    "number": 15,
                    "text": "Ma sa oo ina ua mavae atu ona i ai o Keriso pepelo, ma tapunia o latou gutu, ma faasalaina i latou e tusa ma a latou solitulafono;"
                },
                {
                    "number": 16,
                    "text": "Ma ina ua mavae atu foi ona i ai o perofeta pepelo, ma faifeau pepelo ma aoao pepelo i totonu o le nuu, ma uma ona faasalaina o i latou uma nei e tusa ma a latou solitulafono; ma ina ua mavae atu finauga e tele ma o ese atu i sa Lamanā le toatele o tagata faatuʼiʼese, faauta, sa oo ina toe faatuina e le tupu o Peniamina, faatasi ma le fesoasoani a perofeta paia o e sa i ai i totonu o lona nuu—"
                },
                {
                    "number": 17,
                    "text": "Aua faauta, o le tupu o Peniamina, o se tagata paia, ma sa nofotupu o ia i lona nuu i le amiotonu; ma sa toatele tagata paia sa i ai i le laueleele, ma sa latou fetalai atu le afioga a le Atua ma le mana ma le pule; ma sa latou faaaoga upu malolosi ona o le ua maaa o tagata—"
                },
                {
                    "number": 18,
                    "text": "O le mea lea, faatasi ma le fesoasoani a i latou nei, sa oo ina toe faatuina e le tupu o Peniamina, i le galue ma le malosi atoa o lona tino ma le manatu atoa o lona agaga, faapea foi ma perofeta, le filemu i le laueleele."
                }
            ]
        },
        "/study/scriptures/bofm/mosiah/1": {
            "uri": "/study/scriptures/bofm/mosiah/1",
            "title": "Mosaea 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua aoao e le Tupu o Peniamina ona atalii i le gagana ma valoaga a o latou tamā—Ua faasaoina la latou tapuaiga ma a latou tumalamalama ona o talafaamaumau sa tusia i papatusi eseese—Ua filifilia Mosaea e avea ma tupu ma ua tuu atu i ai le tausiga o talafaamaumau ma isi mea. E tusa o le 130–124 T.L.M."
            ],
            "book_title": "O Le Tusi a Mosaea",
            "verses": [
                {
                    "number": 1,
                    "text": "Ma o lenei sa lē toe i ai se finauga i le nuu atoa o Saraʼemila, i totonu o tagata uma sa o le tupu o Peniamina, o lea na maua ai e le tupu o Peniamina le filemu e lē aunoa i ona aso uma na totoe."
                },
                {
                    "number": 2,
                    "text": "Ma sa ia te ia ni atalii se toatolu; ma sa ia faaigoa ia te i latou o Mosaea, ma Heloruma, ma Helamana. Ma sa ia faatonuina ia aoaoina i latou i le gagana atoa a ona tamā, ina ia mafai ona avea i latou ma tagata malamalama; ma ia latou iloa e uiga i valoaga na tautalaina e fofoga o o latou tamā, ia na tuuina mai ia te i latou e le aao o le Alii."
                },
                {
                    "number": 3,
                    "text": "Ma sa ia aoaoina foi i latou e uiga i talafaamaumau sa togitogia i luga o papatusi apamemea, ua fai atu: Oʼu atalii e, ou te manao ia outou manatua a na leai nei papatusi, ia ua i ai nei talafaamaumau ma nei poloaiga, po ua tatou mafatia i le valelea, i le taimi nei lava, i le lē iloaina o mealilo a le Atua."
                },
                {
                    "number": 4,
                    "text": "Aua e lē mafai e lo tatou tamā, o Liae, ona manatua nei mea uma, ma aoao atu i ana fanau, vagana ai le fesoasoani a nei papatusi; auā ona sa aoaoina o ia i le gagana a tagata Aikupito, o lea na mafai ai ona ia faitauina o nei togitogiga, ma aoao atu i ana fanau, ina ia mafai ona latou aoao atu ia latou fanau, ma faapea ona faataunuu ai o poloaiga a le Atua, e oo mai lava i lalo i le taimi nei."
                },
                {
                    "number": 5,
                    "text": "Ou te fai atu ia te outou, oʼu atalii e, a na leai nei mea, ia sa tausia ma faasaoina e le aao o le Atua, ina ia mafai ona tatou faitau ma malamalama ai i ana mealilo, ma ina ia i ai pea ana poloaiga i luma o o tatou mata, e oo i o tatou tamā po ua faaitiitia i le lē talitonu, ma po ua pei i tatou o o tatou uso, o sa Lamanā, o e ua latou lē iloaina se mea e uiga i nei mea, pe ua lē talitonu foi i ai pe a aoao atu ia te i latou, ona o uputuu a o latou tamā, ia ua lē saʼo."
                },
                {
                    "number": 6,
                    "text": "E, oʼu atalii e, ou te manao ia outou manatua ua moni nei upu, ma ua moni foi nei talafaamaumau. Ma faauta, o papatusi foi a Nifae, ia ua i ai talafaamaumau ma upu a o tatou tamā mai le taimi na latou tuua ai Ierusalema seia oo mai i le taimi nei, ua moni i latou; ma e mafai ona tatou iloa lo latou moni ona ua i ai i luma o o tatou mata."
                },
                {
                    "number": 7,
                    "text": "Ma o lenei, oʼu atalii e, ou te manao ia outou manatua ia suesue i ai ma le filiga, ina ia mafai ona outou manuia ai; ma ou te manao ia outou tausi i poloaiga a le Atua, ina ia mafai ona outou manuia i le laueleele e tusa ma folafolaga na faia e le Alii i o tatou tamā."
                },
                {
                    "number": 8,
                    "text": "Ma e tele isi mea sa aoao atu e le tupu o Peniamina i ona atalii, ua lē tusia i lenei tusi."
                },
                {
                    "number": 9,
                    "text": "Ma sa oo ina ua uma ona faaiu e le tupu o Peniamina le aoaoga o ona atalii, sa faasolo ina toeaina o ia, ma sa vaai o ia ua lata ona alu o ia i le ala o le lalolagi uma; o lea, sa manatu ai o ia ua tatau ona ia faaee atu le malo i luga o se tasi o ona atalii."
                },
                {
                    "number": 10,
                    "text": "O lea, na faia ai e ia ia aumai Mosaea i ona luma; ma o upu nei sa tautala atu ia ia te ia, ua fai atu: Loʼu atalii e, ou te manao ia e faia se folafolaga i lenei laueleele atoa i totonu o nei tagata uma, po o le nuu o Saraʼemila, ma le nuu o Mosaea o e o nonofo i le laueleele, ina ia mafai ona latou faapotopoto mai faatasi; ona o le aso a taeao o le a ou faasilasila atu ai ia te i latou nei o loʼu nuu mai loʼu lava gutu, o oe o le tupu ma le pule i luga o lenei nuu, o e ua tuuina mai e le Alii lo tatou Atua ia te i tatou."
                },
                {
                    "number": 11,
                    "text": "Ma e lē gata i lea, o le a ou tuu atu i lenei nuu se igoa, e mafai ona faailoga ese ai i latou i luga o tagata uma na aumai i fafo e le Alii le Atua mai le laueleele o Ierusalema; ma ou te faia lenei mea ona sa avea i latou ma tagata filiga i le tausiga o poloaiga a le Alii."
                },
                {
                    "number": 12,
                    "text": "Ma ou te tuu atu ia te i latou se igoa o le a lē soloia ese lava, vagana ai i le solitulafono."
                },
                {
                    "number": 13,
                    "text": "Ioe, o lenei foi ou te fai atu ia te oe, afai e pauu atu i le solitulafono nei tagata faapitoa tele o le Alii, ma avea ma tagata amioleaga ma mulilulua, o le a tuuina atu i latou e le Alii, ia latou vaivai e pei o o latou uso; ma o le a lē toe faasaoina i latou e ia i lona mana lē mafaatusalia ma ofoofogia, e pei ona sa ia faasaoina o tatou tamā e oo mai i le taimi nei."
                },
                {
                    "number": 14,
                    "text": "Aua ou te fai atu ia te oe, ana ia lē faaloaloa mai lona aao i le faasaoga o o tatou tamā po ua latou pauu atu i lima o sa Lamanā, ma avea ma iuga o lo latou ita."
                },
                {
                    "number": 15,
                    "text": "Ma sa oo ina ua uma ona faaiu e le tupu o Peniamina nei upu i lona atalii, sa ia tuu atu ia te ia le matafaioi e faatatau i mea uma o le malo."
                },
                {
                    "number": 16,
                    "text": "Ma e lē gata i lea, sa ia tuu atu foi ia te ia le matafaioi e faatatau i talafaamaumau sa togitogia i luga o papatusi apamemea; ma papatusi foi a Nifae; ma le pelu foi a Lapana, ma le polo, po o le faasinoala, lea sa taitaia ai o matou tamā i le vao, lea sa saunia e le aao o le Alii ina ia mafai ona taitaia ai i latou, i latou uma taitoatasi e tusa ma le gauai ma le filiga sa latou tuu atu ia te ia."
                },
                {
                    "number": 17,
                    "text": "O lea, ina ua latou lē faamaoni sa latou lē manuia pe alualu i luma i la latou malaga, ae sa toe tafefea i tua, ma oo mai ai le toasa o le Atua i o latou luga; ma o lea na taia ai i latou i le oge ma puapuaga tiga, e faaosoina ai i latou i le manatuaina o lo latou tiute."
                },
                {
                    "number": 18,
                    "text": "Ma o lenei, sa oo ina alu atu Mosaea ma faia e pei ona poloaiina ai o ia e lona tamā, ma folafola atu i tagata uma o e sa i le laueleele o Saraʼemila ina ia mafai ona latou faapotopoto faatasi i latou lava, e o aʼe i le malumalu e faalogo i upu o le a tautala mai ai lona tamā ia te i latou."
                }
            ]
        },
        "/study/scriptures/bofm/mosiah/2": {
            "uri": "/study/scriptures/bofm/mosiah/2",
            "title": "Mosaea 2",
            "data_type": "chapter",
            "chapter_name": "Mataupu 2",
            "chapter_summary": [
                "Ua lauga atu le Tupu o Peniamina i lona nuu—Ua toe faamatala mai e ia le tutusa, le saʼo, ma le faaleagaga o lana nofoaiga—Ua fautuaina e ia i latou ia auauna atu i lo latou Tupu Faalelagi—O i latou o e e fouvale faatautee i le Atua o le a mafatia i le mafatia e pei o le afi e lē matineia. E tusa o le 124 T.L.M."
            ],
            "verses": [
                {
                    "number": 1,
                    "text": "Ma sa oo ina ua uma ona faia e Mosaea e pei ona poloaiina ai o ia e lona tamā, ma ia faia se folafolaga i le nuu atoa, sa oo ina faapotopoto faatasi e le nuu i latou lava i le laueleele atoa, ina ia mafai ona latou o aʼe i le malumalu e faalogo i upu o le a tautala mai ai le tupu o Peniamina ia te i latou."
                },
                {
                    "number": 2,
                    "text": "Ma sa toatele lava le aofai, sa matua toatele lava sa latou lē faitauina i latou; ona ua latou matua uluola lava ma faasolo toatele i le laueleele."
                },
                {
                    "number": 3,
                    "text": "Ma sa latou ave foi manu mai uluai manu o a latou lafu, ina ia mafai ona latou osi atu o taulaga ma taulaga mu e tusa ma le tulafono a Mose."
                },
                {
                    "number": 4,
                    "text": "Ma ina ia mafai ai foi ona latou avatu o le faafetai i le Alii lo latou Atua, o lē na ia aumaia i latou i fafo mai le laueleele o Ierusalema, ma o lē na laveaiina i latou i fafo mai lima o o latou fili, ma tofia tagata amiotonu e avea ma o latou aoao, ma se tagata amiotonu foi e avea ma o latou tupu, o lē na faatuina le filemu i le laueleele o Saraʼemila, ma o lē na aoaoina i latou ia tausi i poloaiga a le Atua, ina ia mafai ona latou olioli ma faatumuina i le alofa i le Atua ma tagata uma."
                },
                {
                    "number": 5,
                    "text": "Ma sa oo ina ua latou o aʼe i le malumalu, sa latou faatutu o latou faleie faataamilo ai, o tagata taitoatasi e tusa ma lona aiga, ua i ai lana avā, ma ona atalii, ma ona afafine, ma o latou atalii, ma o latou afafine, mai le ulumatua e oo ifo i lalo i le uii; o aiga taitasi ua nonofo eseese mai le tasi."
                },
                {
                    "number": 6,
                    "text": "Ma sa latou faatutu o latou faleie faataamilo i le malumalu, sa taitoatasi le tagata ma faatu lona faleie ma lona faitotoa faasaga i le malumalu, ina ia mafai ona latou nonofo i o latou faleie ma faalogologo atu i upu o le a saunoa mai ai le tupu o Peniamina ia te i latou."
                },
                {
                    "number": 7,
                    "text": "Ona sa matua toatele lava le motu o tagata sa lē mafai e le tupu o Peniamina ona aoao atu ia te i latou uma i totonu o puipui o le malumalu, o lea na faia ai e ia ia faatuina se fatafatāmanu, ina ia mafai e ona tagata ona lagona mai upu o le a tautala atu ai o ia ia te i latou."
                },
                {
                    "number": 8,
                    "text": "Ma sa oo ina amata ona tautala atu o ia i lona nuu mai le fatafatāmanu; ma sa lē mafai e i latou uma ona lagona mai ana upu ona o le toatele naua o le motu o tagata; o lea na faia ai e ia ia tusia upu na ia tautala atu ai ma auina atu i a i latou o e sa latou lē lagona mai lona leo, ina ia mafai foi ona latou maua o ana upu."
                },
                {
                    "number": 9,
                    "text": "Ma o upu nei sa tautalaina e ia ma faia ia tusia, ua fai atu: Oʼu uso e, outou uma ua outou faapotopoto faatasi mai outou lava, outou na ua mafai ona outou lagona mai aʼu upu o le a ou tautala atu ai ia te outou i le asō; ona ou te lei poloai atu ia te outou ia outou o mai iinei ina ia outou faatauvaaina upu o le a ou tautala atu ai, ae ia outou faalogo mai ia te aʼu, ma tatala mai o outou taliga ina ia mafai ona outou lagona mai, ma o outou loto ina ia mafai ona outou malamalama, ma o outou mafaufau ina ia mafai ona tatalaina o mealilo a le Atua i la outou vaai."
                },
                {
                    "number": 10,
                    "text": "Ou te lei poloai atu ia te outou ia outou o mai iinei ina ia outou matataʼu mai ia te aʼu, pe ina ia outou manatu ai ua sili atu aʼu lava ia i lo se tagata soifua."
                },
                {
                    "number": 11,
                    "text": "Ae ua pei lava aʼu o outou, e oo i ai vaivaiga eseese uma o le tino ma le mafaufau; peitai ua filifilia aʼu e lenei nuu, ma faapaiaina e loʼu tamā, ma tuu mai e le aao o le Alii ia avea aʼu o se pule ma se tupu i luga o lenei nuu; ma sa tausia ma faasaoina e lona mana lē mafaatusalia, e auauna atu ia te outou ma le manatu atoa, mafaufau, ma le malosi atoa ua tuu mai e le Alii ia te aʼu."
                },
                {
                    "number": 12,
                    "text": "Ou te fai atu ia te outou e pei ona sa tuu mai ia te aʼu ia faaaoga oʼu aso e auauna atu ai ia te outou, e oo mai lava i le taimi nei, ou te lei sailia lava se auro po o se ario po o soo se ituaiga o oloa mai ia te outou;"
                },
                {
                    "number": 13,
                    "text": "Pe na ou tuuina foi ia tuu outou i falepuipui, pe ia outou faapologa le tasi i le isi, pe ia outou fasioti tagata, pe fai le vete, pe gaoi, pe mulilulua; pe sa ou tuu foi ia outou faia soo se ituaiga o amioleaga, ae sa ou aoao atu ia te outou ia outou tausi i poloaiga a le Alii, i mea uma ua poloaiina ai outou e ia—"
                },
                {
                    "number": 14,
                    "text": "Ma e oo ia te aʼu lava ia, sa ou galue i oʼu lava lima ina ia mafai ona ou auauna atu ia te outou, ma ina ia lē faafafaina ia te outou lafoga, ma ina ia leai se mea e oo mai i o outou luga e faigata ona tauaveina—ma o nei mea uma ua ou tautala atu ai, o outou lava ua molimau i ai i le asō."
                },
                {
                    "number": 15,
                    "text": "Peitai oʼu uso e, ou te lei faia nei mea ina ia ou mitamitavale ai, pe ou te taʼu atu ia mea ina ia ou tuuaʼia ai outou; ae ua ou taʼu atu nei mea ia te outou ina ia mafai ona outou iloa ai e mafai ona ou tali atu ma le mafaufau mamā i luma o le Atua i le aso nei."
                },
                {
                    "number": 16,
                    "text": "Faauta, ou te fai atu ia te outou, ona ua ou fai atu ia te outou sa ou faaaoga oʼu aso e auauna atu ai ia te outou, ou te lē fia mitamitavale, ona sa nao loʼu auauna atu lava lea i le Atua."
                },
                {
                    "number": 17,
                    "text": "Ma faauta, ua ou taʼu atu nei mea ia te outou ina ia mafai ona outou aoaoina le poto; ina ia mafai ona outou aoaoina, pe a outou auauna atu i o outou uso-a-tagata, ua nao lo outou auauna atu lava lea i lo outou Atua."
                },
                {
                    "number": 18,
                    "text": "Faauta, ua outou taʼua aʼu o lo outou tupu; ma afai o aʼu, o lē ua outou taʼua o lo outou tupu, ua galue e auauna atu ia te outou, ona lē tatau ʼea lea ona outou galulue e auauna o le tasi i le isi?"
                },
                {
                    "number": 19,
                    "text": "Ma faauta foi, afai o aʼu, o lē ua outou taʼua o lo outou tupu, o lē na faaaoga ona aso e auauna atu ai ia te outou, ae sa nao lona auauna atu lava lea i le Atua, ua agavaa mo se faafetai mai ia te outou, E, ua matua tatau lava la ona outou faafetai atu i lo outou Tupu faalelagi!"
                },
                {
                    "number": 20,
                    "text": "Ou te fai atu ia te outou, oʼu uso e, afai tou te avatu le faafetai ma le viiga atoa ua i ai i o outou agaga atoa le mana e maua ai, i lena Atua o lē na foafoaina outou, ma sa tausia ma faasaoina outou, ma faia ia outou olioli, ma tuu mai ia outou ola i le filemu ma le tasi—"
                },
                {
                    "number": 21,
                    "text": "Ou te fai atu ia te outou afai tou te auauna atu ia te ia o lē na foafoaina outou mai le amataga, ma o loo faasaoina outou mai lea aso i lea aso, i le tuuina mai ia te outou o le mānava, ina ia mafai ona outou ola ma gaoioi ma outou faia e tusa ai ma o outou lava loto, ma lagolagoina foi outou mai lea minute i lea minute—ou te fai atu, afai tou te auauna atu ia te ia ma o outou agaga atoa, e avea pea outou o ni auauna lē aoga."
                },
                {
                    "number": 22,
                    "text": "Ma faauta, ona pau o le mea ua ia manaomia mai ia te outou o le tausi lea o ana poloaiga; ma ua folafola mai e ia ia te outou afai tou te tausi i ana poloaiga o le a outou manuia i le laueleele; ma e lē ese lava o ia mai le mea ua ia fetalai mai ai; o lea, afai tou te tausi i ana poloaiga e faamanuia mai o ia ia te outou ma faatamaoaigaina outou."
                },
                {
                    "number": 23,
                    "text": "Ma o lenei, o le mea muamua, na ia foafoaina outou, ma tuu mai ia te outou o outou ola, o se mea ua outou nonofo aitalafu ai ia te ia."
                },
                {
                    "number": 24,
                    "text": "Ma lona lua, ua ia manaomia ia outou faia e pei ona ia poloaiina ai outou; o se mea a outou faia, e faamanuia vave mai lava o ia ia te outou; ma o lea ua ia totogi ai outou. Ma outou nonofo aitalafu ai pea ia te ia, ma outou faapea lava, ma o le a outou faapea lava, e faavavau faavavau lava; o lea, o se a se mea tou te mitamita ai?"
                },
                {
                    "number": 25,
                    "text": "Ma o lenei ou te fesili atu, e mafai ea ona outou fai mai o se mea e uiga ia te outou lava? Ou te tali atu ia te outou, E leai. E lē mafai ona outou fai mai ua tusa outou ma le efuefu o le eleele; peitai na foafoaina outou mai le efuefu o le eleele; ae faauta, o le efuefu ua ā ia foi o lē na foafoaina outou."
                },
                {
                    "number": 26,
                    "text": "Ma o aʼu, e oo lava ia te aʼu, o lē ua outou taʼua o lo outou tupu, ua lē sili atu aʼu ia te outou; ona o aʼu foi o le efuefu. Ma ua outou vaai mai ua ou toeaina, ma ua lata ona ou tuu atu lenei tino faaletino i lona tinā o le eleele."
                },
                {
                    "number": 27,
                    "text": "O lea, e pei ona ou fai atu ia te outou sa ou auauna atu ia te outou, ma ou savali ma le mafaufau mamā i luma o le Atua, ua faapea lava ona ou faia i le taimi nei ia outou faapotopoto faatasi mai outou lava, ina ia mafai ona maua aʼu i le lē ponā, ma ina ia lē oo mai o outou toto i oʼu luga, pe a ou tu e faamasinoina aʼu e le Atua e uiga i mea na ia poloaiina ai aʼu e uiga ia te outou."
                },
                {
                    "number": 28,
                    "text": "Ou te fai atu ia te outou sa ou faia ia outou faapotopoto mai faatasi ina ia mafai ona ou tafi oʼu ofu mai lo outou toto, i le vaitaimi lenei o le taimi ua lata ai ona ou alu ifo i lalo i loʼu tuugamau, ina ia mafai ona ou alu ifo i lalo i le filemu, ma ina ia mafai e loʼu agaga ola pea ona auai i aufaipese i lugā i le lagiina o viiga o se Atua amiotonu."
                },
                {
                    "number": 29,
                    "text": "Ma e lē gata i lea, ou te fai atu ia te outou sa ou faia ia outou faapotopoto mai faatasi outou lava, ina ia mafai ona ou taʼu atu ia te outou ua lē mafai ona toe avea o aʼu mo o outou aoao, po o so outou tupu;"
                },
                {
                    "number": 30,
                    "text": "Ona e oo lava i lenei taimi, ua gatete tele lava lou tino atoa aʼo ou taumafai e tautala atu ia te outou; peitai ua lagolagoina aʼu e le Alii le Atua, ma ua ia tuu mai aʼu ou te tautala atu ia te outou, ma ua ia poloaia aʼu ia ou taʼu atu ia te outou i le asō, o loʼu atalii o Mosaea o se tupu ma se pule lea i luga o outou."
                },
                {
                    "number": 31,
                    "text": "Ma o lenei, oʼu uso e, ou te manao ia outou faia e pei ona outou faia e oo mai i le taimi nei. E pei ona outou tausi i aʼu poloaiga, ma poloaiga foi a loʼu tamā, ma outou manuia ai, ma taofia ai outou mai le pauu atu i lima o o outou fili, e faapea lava ona outou manuia i le laueleele, pe afai tou tausi i poloaiga a loʼu atalii, po o poloaiga a le Atua o le a tuu atu e ia ia te outou, ma o le a leai se mana o o outou fili i o outou luga."
                },
                {
                    "number": 32,
                    "text": "Peitai, loʼu nuu e, ia faaeteete nei tutupu aʼe ni finauga i totonu o outou, ma outou filifili ai e usiusitai i le agaga leaga, lea sa tautala i ai loʼu tamā o Mosaea."
                },
                {
                    "number": 33,
                    "text": "Aua faauta, e i ai se mala ua folafola i luga o ia o lē e filifili e usiusitai i lena agaga; ona afai e filifili o ia e usiusitai ia te ia, ma tumau ai ma oti i ana agasala, o ia lava lea e inu i le malaia o lona lava agaga ona e maua e ia mo ona taui se faasalaga e faavavau, ona sa soli e ia le tulafono a le Atua e lē tusa ai ma lona lava malamalama."
                },
                {
                    "number": 34,
                    "text": "Ou te fai atu ia te outou, ua leai se tasi o i totonu ia te outou, vagana ai a outou fanau laiti e lei aoaoina e uiga i nei mea, ua ia lē iloa ua outou nonofo aitalafu e faavavau i lo outou Tama faalelagi, e tuu atu ia te ia mea uma ua outou maua ma outou i ai; ma ua aoaoina foi e uiga i talafaamaumau o loo i ai valoaga na fetalaia e perofeta paia, e oo mai lava i lalo i le taimi na tuua ai e lo tatou tamā, o Liae, Ierusalema."
                },
                {
                    "number": 35,
                    "text": "O lenei foi, o mea uma na tautalagia e o tatou tamā e oo mai i le taimi nei. Ma faauta, foi, sa latou tautalagia mea sa poloaiina ai i latou e le Alii; o lea, ua tonu ma moni i latou."
                },
                {
                    "number": 36,
                    "text": "Ma o lenei, ou te fai atu ia te outou, oʼu uso e, ona ua uma ona outou iloa ma aoao atu ia te outou nei mea uma, afai tou te solia ma ō lē tusa ai ma mea ua fetalaia, ma outou aveese outou lava mai le Agaga o le Alii, ina ia leai sona nofoaga i totonu ia te outou e taitai ai outou i ala o le poto ina ia mafai ona outou manuia ai, ma uluola, ma faasaoina—"
                },
                {
                    "number": 37,
                    "text": "Ou te fai atu ia te outou, o le tagata na te faia lenei mea, o ia lava lea e sau le fouvale aliali faasaga i le Atua; o lea ua filifili o ia e usiusitai i le agaga leaga, ma avea ma fili i le amiotonu uma; o lea, ua leai se afioaga o le Alii i totonu ia te ia, ona e lē afio o ia i malumalu ua lē paia."
                },
                {
                    "number": 38,
                    "text": "O lea afai e lē salamo lena tagata, ae tumau ma oti o se fili i le Atua, o le a fagua e manaoga o le faamasinotonu paia lona agaga ola pea i se lagona olaola o lona lava sala, lea o le a maʼeʼe ai o ia mai luma o le Alii, ma tumu ai lona fatafata i le lagona o ana sese, ma le tiga, ma le mafatia, lea ua pei o se afi lē matineia, o lona apeafi mumū e alu aʼe pea i luga e faavavau ma faavavau lava."
                },
                {
                    "number": 39,
                    "text": "Ma o lenei ou te fai atu ia te outou, ua leai se aiā a le alofa mutimutivale i lena tagata; o lea o lona malaia mulimuli o le tumau lea i le mafatia e lē gata."
                },
                {
                    "number": 40,
                    "text": "E, outou e toeaina matutua uma, ma outou foi alii talavou, ma outou fanau laiti o e ua mafai ona malamalama i aʼu upu, ona ua ou tautala manino atu ia te outou ina ia mafai ona outou malamalama, ou te tatalo ia outou ala mai i le manatuaina o le tulaga leaga tele o i latou o e e pauu atu i le solitulafono."
                },
                {
                    "number": 41,
                    "text": "Ma e lē gata i lea, ou te manao ia outou manatunatu i le tulaga manuia ma le fiafia o i latou o e e tausi i poloaiga a le Atua. Aua faauta, e faamanuiaina i latou i mea uma, i mea uma faaletino ma faaleagaga; ma afai latou te tutumau i le faamaoni e oo i le iuga, e talia i latou i le lagi, ina ia mafai ona latou mau faatasi ma le Atua i se tulaga o le fiafia e lē gata. E, ia manatua, ia manatua lava ua moni nei mea; ona ua fetalai mai ai le Alii le Atua."
                }
            ]
        },
        "/study/scriptures/bofm/mosiah/3": {
            "uri": "/study/scriptures/bofm/mosiah/3",
            "title": "Mosaea 3",
            "data_type": "chapter",
            "chapter_name": "Mataupu 3",
            "chapter_summary": [
                "Ua faaauau pea e le Tupu o Peniamina lana lauga—O le a auauna atu le Alii Mamana Aoao i totonu o tagata i se fale apitaga omea—O le a sau le toto mai pu afu uma aʼo togiola o ia mo agasala a le lalolagi—Ua nao lona suafa lava e oo mai ai le olataga—E mafai e tagata ona tuu ese le tagata natura ma avea ma Tagata Paia e ala i le Togiola—O le mafatia o e amioleaga o le a pei o se lepa afi ma le teiō. E tusa o le 124 T.L.M."
            ],
            "verses": [
                {
                    "number": 1,
                    "text": "O lenei foi oʼu uso e, ou te manao ia outou uaʼi mai, ona e tele teisi atu ni isi mea ou te fia tautala atu ai ia te outou; aua faauta, ua ia te aʼu ni mea e faamatala atu ia te outou e uiga i mea o le a oo mai."
                },
                {
                    "number": 2,
                    "text": "Ma o mea o le a ou tau atu ia te outou sa faailoa mai ia te aʼu e se agelu mai le Atua. Ma sa fetalai mai o ia ia te aʼu: Ala mai ia; ma sa ou ala, ma faauta sa tu mai o ia i oʼu luma."
                },
                {
                    "number": 3,
                    "text": "Ma sa fetalai mai o ia ia te aʼu: Ala mai ia, ma faalogo mai i upu o le a ou taʼu atu ia te oe; aua faauta, ua ou sau e taʼu atu ia te oe tala fiafia o le olioli tele."
                },
                {
                    "number": 4,
                    "text": "Ona ua faafofoga le Alii i au talosaga, ma ua faamasino e ia lou amiotonu, ma ua ia auina mai aʼu e taʼu atu ia te oe ina ia e olioli; ma ina ia mafai ona e taʼu atu i ou tagata ina ia mafai foi ona faatumuina i latou i le olioli."
                },
                {
                    "number": 5,
                    "text": "Aua faauta, e oo mai le taimi, ma ua lē o toe mamao atu, o le a afio mai ai i lalo mai le lagi i totonu o le fanauga a tagata, ma le mana, le Alii Mamana Aoao o lē o nofotupu, o lē sa i ai, ma o loo i ai mai le faavavau atoa e oo i le faavavau atoa, ma o le a mau o ia i se fale apitaga omea, ma o le a afio atu i totonu o tagata, ma fai vavega tetele, e pei o le faamalologa o e mamaʼi, faatutuina mai o e ua oti, faasavavaliina o e ua pipili, ma faapupula e ua tauaso, ma faia ia faalologo e ua tutuli, ma faamalolo ituaiga uma o maʼi eseese."
                },
                {
                    "number": 6,
                    "text": "Ma o le a tutuli ese e ia tiapolo, po o agaga leaga ua mau i loto o le fanauga a tagata."
                },
                {
                    "number": 7,
                    "text": "Ma faauta, o le a mafatia o ia i faaosoosoga, ma tiga o le tino, ma le fia ʼai ma le fia inu, ma le lailoa, e sili atu i lo le mea e mafai e le tagata ona onosaia, vagana ai ua oti; aua faauta, e sau le toto mai ona pu afu uma, ona o le a tele naua o lona mafatia mo le amioleaga ma mea inosia a ona tagata."
                },
                {
                    "number": 8,
                    "text": "Ma o le a taʼua o ia o Iesu Keriso, o le Alo o le Atua, o le Tamā o le lagi ma le lalolagi, o le Foafoa o mea uma mai le amataga; ma o lona tinā o le a taʼua o Maria."
                },
                {
                    "number": 9,
                    "text": "Ma faauta, e afio mai o ia i ona lava tagata, ina ia mafai ona oo mai o le olataga i le fanauga a tagata e ala lava i le faatuatua i lona suafa; ma e ui lava i nei mea uma o le a latou manatu ia te ia o ia o se tagata, ma fai mai ua ia te ia se tiapolo, ma o le a latou sasa ia te ia, ma o le a latou faasatauroina o ia."
                },
                {
                    "number": 10,
                    "text": "Ma o le a toetu mai o ia i le aso lona tolu mai e ua oti; ma faauta, ua tu o ia e faamasino le lalolagi; ma faauta, ua faia nei mea uma ina ia oo mai ai se faamasinoga amiotonu i luga o le fanauga a tagata."
                },
                {
                    "number": 11,
                    "text": "Aua faauta, e togiola foi lona toto mo agasala a i latou o e na pauu i le solitulafono a Atamu, o e na maliliu e aunoa ma le iloa o le finagalo o le Atua e uiga ia te i latou, po o e na agasala i le lē iloa."
                },
                {
                    "number": 12,
                    "text": "Ae talofa, talofa i lē e iloa ua fouvale o ia faasaga i le Atua! Ona e lē oo mai le olataga i se tasi faapena vagana ai e ala i le salamo ma le faatuatua i le Alii o Iesu Keriso."
                },
                {
                    "number": 13,
                    "text": "Ma ua auina mai e le Alii le Atua ana perofeta paia i totonu o le fanauga uma a tagata, e taʼu atu nei mea i ituaiga uma, malo, ma gagana, ina ia mafai e soo se tasi o i latou lava ia o e e talitonu o le a afio mai Keriso, ona maua le faamagaloina o a latou agasala, ma olioli i le olioli tele, e pei lava ua uma ona afio mai o ia i totonu o i latou."
                },
                {
                    "number": 14,
                    "text": "Peitai sa silasila le Alii le Atua o ona tagata o ni tagata ua ua maaa, ma sa tofia e ia mo i latou se tulafono, o le tulafono lava lea a Mose."
                },
                {
                    "number": 15,
                    "text": "Ma e tele faailoga, ma mea ofoofogia, ma faatusa, ma faaataataga sa faaali mai e ia ia te i latou e uiga i lona afio mai; ma sa fetalai atu foi perofeta paia ia te i latou e uiga i lona afio mai; ma peitai sa latou faamaaa o latou loto, ma latou lē malamalama ua leai se aoga o le tulafono a Mose vagana ai ua ala mai i le togiola a lona toto."
                },
                {
                    "number": 16,
                    "text": "Ma e tusa pe a na mafai ona agasala fanau laiti e lē mafai ona faaolaina i latou; ae ou te fai atu ia te outou ua faamanuiaina i latou; aua faauta, e pei o Atamu, po o i le natura, e pauu i latou, ae faapea lava ona togiola o le toto o Keriso mo a latou agasala."
                },
                {
                    "number": 17,
                    "text": "Ma e lē gata i lea, ou te fai atu ia te outou, o le a lē i ai se isi igoa e tuuina mai po o se isi lava ala po o ni auala e mafai ona oo mai ai le olataga i le fanauga a tagata, ua nao i le suafa lava ma ala i le suafa lava o Keriso, le Alii Mamana Aoao."
                },
                {
                    "number": 18,
                    "text": "Aua faauta e faamasino mai o ia, ma ua tonu lana faamasinoga; ma e lē fano le tamaitiitimeamea e oti i lona tamameamea; ae e inu e tagata matutua le malaia i o latou lava agaga vagana ai ua latou faalotomaualaloina i latou lava ma avea e pei o fanau laiti, ma talitonu sa oo mai, ma ua oo mai, ma o le a oo mai le olataga i le toto togiola ma ala mai i le toto togiola o Keriso, le Alii Mamana Aoao."
                },
                {
                    "number": 19,
                    "text": "Ona o le tagata natura o se fili i le Atua, ma sa faapea lava mai le paʼū o Atamu, ma o le a faapea lava, e faavavau faavavau lava, vagana ai ua gauaʼi atu o ia i uunaiga a le Agaga Paia, ma tuu ese le tagata natura ma avea ma tagata paia e ala i le togiola a Keriso le Alii, ma avea e pei o se tamaitiiti, e usiusitai, agamalu, lotomaualalo, onosai, ma tumu i le alofa, loto ina usitai uma ua silafia e le Alii e tatau ona faaoo mai i ona luga, e pei ona usitai atu se tamaitiiti i lona tamā."
                },
                {
                    "number": 20,
                    "text": "Ma e lē gata i lea, ou te fai atu ia te outou, o le a oo mai le taimi e salalau atu ai le malamalama o se Faaola i atunuu uma, ituaiga, gagana, ma tagata."
                },
                {
                    "number": 21,
                    "text": "Ma faauta, a oo mai lena taimi, o le a leai se tasi e maua i le lē pona i luma o le Atua, vagana ai fanau laiti, na o i le salamo ma le faatuatua i le suafa o le Alii le Atua Mamana Aoao."
                },
                {
                    "number": 22,
                    "text": "Ma e oo i le taimi nei, a uma ona e aoao atu i lou nuu mea ua poloaiina ai oe e le Alii lou Atua, o lena lava taimi e lē toe maua ai i latou i le lē pona i le silafaga a le Atua, nao i le tusa ai ma upu na ou tautala atu ai ia te oe."
                },
                {
                    "number": 23,
                    "text": "Ma o lenei ua ou tautala atu i upu na poloaiina ai aʼu e le Alii le Atua."
                },
                {
                    "number": 24,
                    "text": "Ma ua faapea ona fetalai mai o le Alii: O le a tutu ia upu o se molimau susulu e faasaga i lenei nuu, i le aso faamasino; o le mea lea o le a faamasino ai i latou, o tagata taitoatasi e tusa ma ana galuega, pe lelei, pe leaga."
                },
                {
                    "number": 25,
                    "text": "Ma afai ua leaga a latou galuega e tuu i latou i se vaaiga leaga matautia o lo latou lava sala ma a latou mea inosia, ia o le a latou maʼeʼe ai mai luma o le Alii i se tulaga o le pagatia ma le mafatia e lē gata, e lē mafai ona latou toe foi mai ai; o lea ua latou inu ai le malaia i o latou lava agaga."
                },
                {
                    "number": 26,
                    "text": "O lea, ua latou inu ai mai le ipu o le toasa o le Atua, o se faamasinotonu e lē mafai ona faafitia mai ia te i latou e pei ona lē mafai ona faafitia e ia le tatau ai o le paʼū o Atamu ona o lona ʼai o le fua faasaina; o lea, e lē toe mafai ai ona maua e le alofa mutimutivale se aiā ia te i latou e faavavau."
                },
                {
                    "number": 27,
                    "text": "Ma o lo latou mafatia e pei o se lepa afi ma le teiō, o ona apeafi mumū e lē matineia, ma o lona asu e alu aʼe pea i luga e faavavau ma faavavau lava. Sa faapea ona poloaiina o aʼu e le Alii. Amene."
                }
            ]
        },
        "/study/scriptures/bofm/mosiah/4": {
            "uri": "/study/scriptures/bofm/mosiah/4",
            "title": "Mosaea 4",
            "data_type": "chapter",
            "chapter_name": "Mataupu 4",
            "chapter_summary": [
                "Ua faaauau pea e le Tupu o Peniamina lana lauga—E oo mai le olataga ona o le Togiola—Ia talitonu i le Atua ina ia faaolaina ai—Ia taofi le faamagaloina o au agasala e ala i le faamaoni—Faasoa atu au mea i e matitiva—Ia fai mea uma i le poto ma le faatulagaga tatau. E tusa o le 124 T.L.M."
            ],
            "verses": [
                {
                    "number": 1,
                    "text": "Ma o lenei, sa oo ina ua uma ona fai atu e le tupu o Peniamina o upu na tuu mai e le agelu a le Alii ia te ia, sa tepa atu ona fofoga faataamilo i le motu o tagata, ma faauta ua pauu i latou uma i le eleele, ona ua oo mai i o latou luga le mataʼu i le Alii."
                },
                {
                    "number": 2,
                    "text": "Ma ua latou vaaia i latou lava i lo latou lava tulaga faaletino, ua maualalo lava nai lo le efuefu o le eleele. Ma sa latou alalaga uma leotele i le leo e tasi, fai mai: E, ia alofa mutimutivale mai ia, ma faaaoga le toto togiola o Keriso ina ia mafai ai ona matou maua le faamagaloga o a matou agasala, ma mafai ona faamamāina o matou loto; ona ua matou talitonu ia Iesu Keriso, le Alo o le Atua, o lē na foafoaina le lagi ma le fogeleele, ma mea uma lava; o lē o le a afio mai i lalo i totonu o le fanauga a tagata."
                },
                {
                    "number": 3,
                    "text": "Ma sa oo ina ua uma ona latou tautatalaina o nei upu sa afio ifo i o latou luga le Agaga o le Alii, ma faatumuina i latou i le olioli, ina ua latou mauaina se faamagaloga o a latou agasala, ma ina ua latou maua le filemu o le mafaufau, ona o le faatuatua tele ia Iesu Keriso sa ia te i latou, o lē o le a afio mai, e tusa ma upu na tautala mai e le tupu o Peniamina ia te i latou."
                },
                {
                    "number": 4,
                    "text": "Ma sa toe tatala e le tupu o Peniamina lona fofoga ma amata ona tautala mai ia te i latou, ua fai mai: Aʼu uo e ma oʼu uso, loʼu aiga e ma loʼu nuu, ou te manao ia outou toe uaʼi mai, ina ia mafai ona outou faalogo mai ma malamalama i le toega o aʼu upu o le a ou tautala atu ai ia te outou."
                },
                {
                    "number": 5,
                    "text": "Aua faauta, afai ua fagua outou i le taimi nei e le malamalama i le agalelei o le Atua i se lagona o lo outou noa, ma lo outou tulaga lē aoga ma paʼū—"
                },
                {
                    "number": 6,
                    "text": "Ou te fai atu ia te outou, afai ua outou oo mai i se malamalama o le agalelei o le Atua, ma lona mana lē faatusalia, ma lona poto, ma lona onosai, ma lona tali-tiga i le fanauga a tagata; ma, le togiola foi na saunia mai le faavaega o le lalolagi, ina ia mafai ona oo mai o le olataga ia te ia o lē e tuu atu lona faalagolago i le Alii, ma filiga i le tausiga o ana poloaiga, ma faatuatua pea e oo lava i le iuga o lona ola, o le uiga o laʼu tala o le ola lea o le tino faaletino—"
                },
                {
                    "number": 7,
                    "text": "Ou te fai atu, o le tagata lena o lē e mauaina le olataga, e ala i le togiola na saunia mai le faavaega o le lalolagi mo le fanauga uma a tagata, o e sa i ai talu mai le paʼū o Atamu, po o e o i ai, po o soo se tasi o le a i ai, e oo lava i le iuga o le lalolagi."
                },
                {
                    "number": 8,
                    "text": "Ma o le ala lenei e oo mai ai le olataga. Ma ua leai se isi olataga vagana ai lenei ua fetalaia; pe ua i ai foi ni isi tulaga e mafai ona faaolaina ai o le tagata vagana ai tulaga ua ou taʼu atu ia te outou."
                },
                {
                    "number": 9,
                    "text": "Ia talitonu i le Atua; ia talitonu o loo soifua o ia, ma o ia na foafoaina mea uma, i le lagi ma le lalolagi; ia talitonu ua ia te ia le poto uma, ma le mana uma, i le lagi ma le lalolagi; ia talitonu e lē mafai e le tagata ona malamalama i mea uma e mafai ona malamalama i ai le Alii."
                },
                {
                    "number": 10,
                    "text": "Ma ou te toe fai atu, ia talitonu e ao ina outou salamo ia outou agasala ma lafoai i ai, ma outou faamaualalo outou lava i luma o le Atua; ma ole atu ma le faamaoni o le loto ia faamagaloina e ia outou; ma o lenei, afai tou te talitonu i nei mea uma, vaai ia outou faia."
                },
                {
                    "number": 11,
                    "text": "Ma ou te toe fai atu ia te outou e pei ona ou fai atu muamua, ona ua outou o mai i le malamalama o le mamalu o le Atua, pe afai ua outou iloa e uiga i lona agalelei ma ua outou tofo i lona alofa, ma ua outou maua se faamagaloga o a outou agasala, lea ua tupu ai le olioli matua tele faapea i o outou agaga, e faapea lava ona ou manao ia outou manatua, ma manatua pea lava pea, le silisiliese o le Atua, ma lo outou lava noa, ma lona agalelei ma lona tali-tiga ia te outou, o tagata lē aoga, ma faamaualaloina outou lava e oo ifo i loloto o le lotomaualalo, ma valaau atu i le suafa o le Alii i aso taitasi, ma tutu mausali i le faatuatua i le mea o le a oo mai, lea na fetalai mai e le fofoga o le agelu."
                },
                {
                    "number": 12,
                    "text": "Ma faauta, ou te fai atu ia te outou afai tou te faia lenei mea o le a outou olioli pea, ma faatumuina i le alofa o le Atua, ma taofi pea le faamagaloina o a outou agasala; ma o le a outou tutupu aʼe i le malamalama o le mamalu o ia na foafoaina outou, po o i le malamalama o le mea ua tonu ma moni."
                },
                {
                    "number": 13,
                    "text": "Ma o le a lē i ai ia te outou se manatu e faamanuʼa i le tasi, ae outou nonofo i le filemu, ma faia i tagata taitoatasi e tusa ma le mea e tatau ai mo ia."
                },
                {
                    "number": 14,
                    "text": "Ma o le a outou lē tuu a outou fanau ia latou o fia aai, pe lē lavalava; pe tou te tuu foi ia latou soli tulafono a le Atua, ma misa ma fefinauaʼi ma le tasi, ma auauna i le tiapolo, o lē o le matai o le agasala, po o lē o le agaga leaga lea na tautatala i ai o tatou tamā, o ia o se fili i le amiotonu uma."
                },
                {
                    "number": 15,
                    "text": "Ae tou te aoao i latou ia savavali i ala o le upumoni ma le faamamalu; tou te aoao i latou ia alofa le tasi i le isi, ma auauna le tasi i le isi."
                },
                {
                    "number": 16,
                    "text": "O lenei foi, o outou lava o le a outou fesoasoani atu i e manaomia la outou fesoasoani; o le a outou avatu ni isi o a outou mea ia te ia o lē ua lē tagolima; ma o le a outou lē tuuina le tagata ʼaisi ia lē aoga lana aioi mai ia te outou, ma auina ese atu o ia i fafo ia fano."
                },
                {
                    "number": 17,
                    "text": "Atonu e te faapea ane: Ua aumai e lea tagata i ona lava luga lona pagatia; o lea o le a ou taofi ai loʼu lima, ma lē avatua ia te ia ni aʼu meaai, pe faasoa atu ia te ia aʼu mea ina ia lē mafatia o ia, ona ua tonu ona faasalaga—"
                },
                {
                    "number": 18,
                    "text": "Peitai ou te fai atu ia te oe, le tagata e, soo se tasi na te faia lenei mea, o ia lava lea ua i ai se pogai tele e tatau ona salamo ai; ma vagana ai ua salamo o ia i lena mea ua ia faia, e fano o ia e faavavau, ma ua leai sona sao i le malo o le Atua."
                },
                {
                    "number": 19,
                    "text": "Aua faauta, pe lē o i tatou uma ea o ni tagata aisi? Pe ua tatou lē faalagolago uma ea i le Tagata e tasi, o le Atua lava lea, mo mea uma ua tatou maua, mo meaai ma lavalava, ma mo auro, ma mo ario, ma mo ituaiga uma o oloa eseese ua tatou maua?"
                },
                {
                    "number": 20,
                    "text": "Ma faauta, e oo i le taimi nei, o loo outou valaau atu i lona suafa, ma aioi atu mo se faamagaloga o a outou agasala. Ma ua tuu ea e ia la outou aioi atu ia lē aoga? E leai; ua sasaa mai e ia lona Agaga i o outou luga, ma ua faia e ia ia tumu o outou loto i le olioli, ma faia e ia ʼia taofia o outou gutu ia lē mafafai ona outou tautatala, ona o le matua tele o lo outou olioli."
                },
                {
                    "number": 21,
                    "text": "Ma o lenei, afai e tuu mai e le Atua, o lē na foafoaina outou, o lē ua outou faalagolago i ai mo o outou ola ma mea uma ua outou maua ma i ai, soo se mea ua saʼo tou te ole atu ai ia te ia, i le faatuatua, ma le talitonu o le a outou maua, E, ua matua tatau lava la ona outou fefaasoaaʼi o a outou mea ua maua o le tasi i le isi."
                },
                {
                    "number": 22,
                    "text": "Ma afai e te faamasino i le tagata e tuu mai lana talosaga ia te oe mo au mea ina ia lē fano o ia, ma e taʼusalaina o ia, pe o le a lē matua sili atu ea la ona tonu o lou taʼusalaga mo le taofi o au mea, e lē o ni au ae o ā le Atua, o lē foi e ana le ola ua ia te oe; peitai e te lei tuuina atu ai se talosaga, pe salamo i le mea ua e faia."
                },
                {
                    "number": 23,
                    "text": "Ou te fai atu ia te outou, oi talofa i lena tagata, ona o le a fano ana mea faatasi ma ia; ma o lenei, ua ou fai atu nei mea ia te i latou o e ua mauoa i mea o lenei lalolagi."
                },
                {
                    "number": 24,
                    "text": "O lenei foi, ou te fai atu i e matitiva, outou na ua lē tagolima ae ua lava mea ua outou maua, ua outou ola ai mai lea aso i lea aso; o le uiga o laʼu tala o outou uma o e e teena le tagata ʼaisi, ona ua outou lē tagolima; ou te manao ia outou fai ifo i o outou loto e faapea: Ua ou lē avatu se mea ona ua ou lē tagolima, ae a na ou tagolima ou te avatu lava."
                },
                {
                    "number": 25,
                    "text": "Ma o lenei, afai tou te fai ifo lenei mea i o outou loto tou te tumau pea i le lē sala, a lē o lea e taʼusalaina outou; ma ua tonu lo outou taʼusalaga ona ua outou manumanu i mea tou te lei mauaina."
                },
                {
                    "number": 26,
                    "text": "Ma o lenei, ona o nei mea ua ou tautala atu ai ia te outou—o lona uiga, mo le taofia pea o le faamagaloina o a outou agasala mai lea aso i lea aso, ina ia outou savavali ma le lē sala i luma o le Atua—ou te manao ia outou faasoa atu a outou mea i e matitiva, ia taitasi le tagata ma faia e tusa ma mea ua ia te ia, e pei o le fafagaina o e ua fia aai, faaoofuina o e ua lē lavalava, asiasi atu i e mamaʼi ma auauna atu mo lo latou mapusaga, faaleagaga ma faaletino, e tusa ma o latou manaoga."
                },
                {
                    "number": 27,
                    "text": "Ma ia vaai ia faia nei mea uma i le poto ma le faatulagaga lelei; ona e lē tatau i se tagata ona momoʼe televave atu nai lo le malosi ua ia te ia. O lenei foi, e tatau ia te ia ona filiga, ina ia mafai ona manumalo o ia i le taui; o lea, e tatau ona faia mea uma i le faatulagaga tatau ai."
                },
                {
                    "number": 28,
                    "text": "Ma ou te manao ia outou manatua, soo se tasi o outou na te nonō se mea mai lē la te tuaoi e tatau ia te ia ona toe faafoi atu le mea na nonō mai e ia, e tusa ma lana ioega, a lē o lea ua e faia le agasala; ma atonu o le a e faia ai ia fai ai foi e lē lua te tuaoi le agasala."
                },
                {
                    "number": 29,
                    "text": "Ma mulimuli lava, e lē mafai ona ou taʼu atu ia te outou mea uma e mafai ona outou faia ai le agasala; ona ua tele ala ma auala eseese, ua matua tele lava e lē mafai ona ou faitauina."
                },
                {
                    "number": 30,
                    "text": "Ae o le mea lenei e mafai ona ou taʼu atu ia te outou, afai tou te lē vaavaaia outou lava, ma o outou mafaufauga, ma a outou upu, ma a outou galuega, ma tausi i poloaiga a le Atua, ma tumau pea i le faatuatua i mea ua outou faalogo i ai e uiga i le afio mai o lo tatou Alii, e oo lava i le iuga o o outou ola, e fano lava outou. Ma o lenei le tagata e, ia manatua, ma lē fano ai."
                }
            ]
        },
        "/study/scriptures/bofm/mosiah/5": {
            "uri": "/study/scriptures/bofm/mosiah/5",
            "title": "Mosaea 5",
            "data_type": "chapter",
            "chapter_name": "Mataupu 5",
            "chapter_summary": [
                "E avea le Au Paia ma atalii ma afafine o Keriso e ala i le faatuatua—Ona valaau ai lea o i latou i le suafa o Keriso—Ua apoapoai atu le Tupu o Peniamina ia te i latou ia tutumau ma lē masiʼiʼese mai galuega lelei. E tusa o le 124 T.L.M."
            ],
            "verses": [
                {
                    "number": 1,
                    "text": "Ma o lenei, sa oo ina ua uma ona saunoa atu faapea le tupu o Peniamina i lona nuu, sa auina atu e ia ni avefeau i totonu ia te i latou, i le fia iloa mai lona nuu pe ua latou talitonu i upu na tautala atu e ia ia te i latou."
                },
                {
                    "number": 2,
                    "text": "Ma sa latou alalaga uma mai i le leo e tasi, fai mai: Ioe, ua matou talitonu i upu uma na e saunoa mai ai ia te i matou; o lenei foi, ua matou iloa lo latou mautinoa ma le moni, ona o le Agaga o le Alii Mamana Aoao, lea ua ia faia se liuga tele i totonu o i matou, po o i totonu o o matou loto, ua lē toe i ai so matou manao e fai mea leaga, ae ia faia mea lelei e lē aunoa."
                },
                {
                    "number": 3,
                    "text": "Ma o i matou, i matou lava foi, ua matou maua ni vaaiga tetele o mea o le a oo mai, e ala i le agalelei aoao o le Atua, ma faaaliga a lona Agaga; ma a na tatau ai, e mafai ona matou vavalo e uiga i mea uma."
                },
                {
                    "number": 4,
                    "text": "Ma o le faatuatua sa ia te i matou e uiga i mea na saunoa mai ai lo matou tupu ia te i matou ua aumai ai i matou i lenei malamalama tele, lea ua matou olioli ai i se olioli tele lava faapea."
                },
                {
                    "number": 5,
                    "text": "Ma ua matou malilie e ulu atu i se feagaiga ma lo matou Atua e fai lona finagalo, ma usiusitai i ana poloaiga i mea uma e poloaiina ai i matou e ia, i o matou aso uma o totoe, ina ia matou lē aumai i o matou lava luga le mafatia e lē gata, e pei ona fetalai i ai le agelu, ina ia matou lē inu mai le ipu o le toasa o le Atua."
                },
                {
                    "number": 6,
                    "text": "Ma o lenei, o upu nei na manao i ai le tupu o Peniamina mai ia te i latou; ma o lea na fai atu atu ai o ia ia te i latou: Ua outou fai mai upu na ou manao i ai; ma o le feagaiga ua outou faia o se feagaiga amiotonu."
                },
                {
                    "number": 7,
                    "text": "Ma o lenei, ona o le feagaiga ua outou faia, o le a taʼua ai outou o le fanau a Keriso, o ona atalii, ma ona afafine; ona faauta, o le asō ua fanauina ai e ia outou faaleagaga; ona ua outou fai mai ua liua o outou loto e ala i le faatuatua i lona suafa; o lea, ua fanauina ai outou e ia ma ua avea ai outou ma ona atalii ma ona afafine."
                },
                {
                    "number": 8,
                    "text": "Ma o lalo o lenei ao ua faasaoloto ai outou, ma ua leai se isi lava ao e mafai ona faasaoloto ai outou. Ua leai se isi lava suafa ua tuuina mai e mafai ona oo mai ai le olataga; o lea, ou te manao ai ia outou ave i o outou luga le suafa o Keriso, outou uma ua ulu atu i le feagaiga ma le Atua o le a outou usiusitai e oo i le iuga o o outou ola."
                },
                {
                    "number": 9,
                    "text": "Ma o le a oo mai, soo se tasi e faia lenei mea o le a maua o ia i le aao taumatau o le Atua, ona o le a iloa e ia le suafa o le a valaau ai o ia; ona o le a valaau o ia i le suafa o Keriso."
                },
                {
                    "number": 10,
                    "text": "Ma o lenei foi o le a oo mai, soo se tasi e lē avea i ona luga le suafa o Keriso o le a valaauina i se isi igoa; o lea, o le a maua e ia o ia lava i le aao tauagavale o le Atua."
                },
                {
                    "number": 11,
                    "text": "Ma ou te manao ia outou manatua foi, o le igoa lenei sa ou fai atu o le a ou avatu ia te outou e lē tatau lava ona soloiesea, vagana ai i le solitulafono; o lea, ia outou faaeteete ai ia outou lē solitulafono, ina ia lē soloiesea le suafa mai o outou loto."
                },
                {
                    "number": 12,
                    "text": "Ou te fai atu ia te outou, ou te manao ia outou manatua ia taofi le suafa ia tusia pea i o outou loto, ina ia lē maua outou i le aao tauagavale o le Atua, ae ia outou lagona ma iloa le leo o le a valaau ai outou, ma le igoa foi, o le a valaau ai outou e ia."
                },
                {
                    "number": 13,
                    "text": "Aua pe faapefea ona iloa e se tagata le matai e lei auauna i ai o ia, ma o se foi o se tagata ese ia te ia, ma ua mamao mai mafaufauga ma faamoemoega o lona loto?"
                },
                {
                    "number": 14,
                    "text": "O lenei foi, e ave ea e se tagata se asini e ā lona tuaʼoi ma taofi ia te ia? Ou te fai atu ia te outou, E leai; e lē tuua lava e ia o ia, ia ʼai i totonu o lana lafu, ae na te tuli ese o ia, ma tuli o ia i fafo. Ou te fai atu ia te outou, o le a faapea lava i totonu ia te outou pe afai tou te lē iloa le suafa ua valaau ai outou."
                },
                {
                    "number": 15,
                    "text": "O lea, ou te manao ai ia outou tutumau ma lē masiʼiʼese, ma tumu e lē aunoa i galuega lelei, ina ia mafai ona faamauina outou e Keriso, le Alii le Atua Mamana Aoao, e fai mona, ina ia mafai ona aumai o outou i le lagi, ina ia mafai ona outou maua le olataga tumau-faavavau ma le ola e faavavau, e ala i le poto, ma le mana, ma le faamasinotonu, ma le alofa mutimutivale o ia o lē na foafoaina mea uma, i le lagi ma le lalolagi, o lē o le Atua o mea uma. Amene."
                }
            ]
        },
        "/study/scriptures/bofm/mosiah/6": {
            "uri": "/study/scriptures/bofm/mosiah/6",
            "title": "Mosaea 6",
            "data_type": "chapter",
            "chapter_name": "Mataupu 6",
            "chapter_summary": [
                "Ua faamaumau e le Tupu o Peniamina igoa o tagata o le nuu ma tofia faitaulaga e aoao i latou—Ua nofotupu Mosaea o se tupu amiotonu. E tusa o le 124–121 T.L.M."
            ],
            "verses": [
                {
                    "number": 1,
                    "text": "Ma o lenei, ua manatu le tupu o Peniamina o se mea ua tatau, ina ua uma ona tautala atu o ia i le nuu, ona ia faamaumau igoa o i latou uma o e na ulu i se feagaiga ma le Atua e tausi i ana poloaiga."
                },
                {
                    "number": 2,
                    "text": "Ma sa oo ina sa leai se tagata e toatasi o i latou, vagana ai fanau laiti, sa lei ulu atu i le feagaiga ma latou ave i o latou luga le suafa o Keriso."
                },
                {
                    "number": 3,
                    "text": "O lenei foi, sa oo ina ua uma ona faaiu e le tupu o Peniamina nei mea uma, ma uma ona faapaia o lona atalii o Mosaea e avea ma pule ma se tupu i lona nuu, ma uma ona tuu atu ia te ia o faatonuga uma e uiga i le malo, ma ua uma foi ona tofia o faitaulaga e aoaoina le nuu, ina ia mafai ona latou faalogo ma iloa poloaiga a le Atua, ma uunaʼi i latou ia latou manatua le tautoga ua latou faia, sa faataape atu e ia le motu o tagata, ma sa latou foi atu, o tagata taitoatasi, e tusa ma o latou aiga, i o latou lava fale."
                },
                {
                    "number": 4,
                    "text": "Ma sa amata ona nofotupu Mosaea e sui i lona tamā. Ma sa amata ona nofotupu o ia i le tolu sefulu o ona tausaga, o le atoa ai lea, o le tusa o le fa selau ma le fitu sefulu ma le ono o tausaga mai le taimi na tuua ai Ierusalema e Liae."
                },
                {
                    "number": 5,
                    "text": "Ma sa soifua le tupu o Peniamina i le tolu tausaga ona maliu ai lea o ia."
                },
                {
                    "number": 6,
                    "text": "Ma sa oo ina savali le tupu o Mosaea i ala o le Alii, ma sa tausi e ia ana faamasinoga ma ana tulafono, ma sa tausi e ia ana poloaiga i soo se mea lava o mea uma na poloaiina ai e ia o ia."
                },
                {
                    "number": 7,
                    "text": "Ma sa faatonu e le tupu o Mosaea lona nuu ia latou galueaiina le eleele. Ma o ia foi, sa galueaiina e ia lava le eleele, ina ia mafai ona lē avea o ia ma avega mamafa i lona nuu, ina ia mafai ona faia e ia e tusa ma mea na faia e lona tamā i mea uma. Ma sa leai se finauga i totonu o lona nuu atoa mo le va o tausaga e tolu."
                }
            ]
        },
        "/study/scriptures/bofm/mosiah/7": {
            "uri": "/study/scriptures/bofm/mosiah/7",
            "title": "Mosaea 7",
            "data_type": "chapter",
            "chapter_name": "Mataupu 7",
            "chapter_summary": [
                "Ua maua e Amona le nuu o Liae-Nifae, lea o avea ai Limae ma tupu—Ua pologa le nuu o Limae ia sa Lamanā—Ua faamatala mai e Limae lo latou talafaasolopito—Sa molimau mai se perofeta (o Apinati) o Keriso o le Atua ma le Tamā o mea uma—O i latou o e luluina le eleelea latou te seleseleina le asiosio, ae o i latou o e tuu atu lo latou faalagolago i le Alii o le a laveaiina. E tusa o le 121 T.L.M."
            ],
            "verses": [
                {
                    "number": 1,
                    "text": "Ma o lenei, sa oo ina ua mavae ona maua e le tupu o Mosaea le filemu sa faaauau pea mo le va o tausaga e tolu, sa ia fia iloa e uiga i tagata o e na o aʼe e nonofo i le laueleele o Liae-Nifae, po o le aai o Liae-Nifae; ona sa leai se mea sa faalogoina e lona nuu mai ia te i latou mai le taimi na latou tuua ai le laueleele o Saraʼemila; o lea, sa latou faafiufiu ai ia te ia i lo latou fesili soo."
                },
                {
                    "number": 2,
                    "text": "Ma sa oo ina tuu atu e le tupu o Mosaea se faatagaga e mafai ona o aʼe ai ni o latou alii malolosi e toasefuluono i le laueleele o Liae-Nifae, e saili e uiga i o latou uso."
                },
                {
                    "number": 3,
                    "text": "Ma sa oo ina amata ona latou o aʼe i le aso na sosoo ai, ma sa faatasi ma i latou se tasi tagata e igoa ia Amona, o ia o se tagata aumalosi ma le malosi tele, ma o se na tupuga mai ia Saraʼemila; ma o ia foi sa taitai ia te i latou."
                },
                {
                    "number": 4,
                    "text": "Ma o lenei, sa latou le iloa le ala sa tatau ona latou malaga ai i le vao e o aʼe ai i le laueleele o Liae-Nifae; o lea na latou fesēaʼi ai i le vao i aso e tele, e fa sefulu lava aso na latou fesēaʼi ai."
                },
                {
                    "number": 5,
                    "text": "Ma ina ua mavae aso e fa sefulu o latou fesēaʼi, sa latou tau atu i se mauga, e i matu o le laueleele o Seloma, ma o iina na latou faatutu ai o latou faleie."
                },
                {
                    "number": 6,
                    "text": "Ma sa ave e Amona ni ona uso e toatolu, ma o o latou igoa o Amaleki, Helema, ma Hema, ma latou o ifo i lalo i le laueleele o Nifae."
                },
                {
                    "number": 7,
                    "text": "Ma faauta, sa latou fetaiaʼi ma le tupu o tagata o e sa i ai i le laueleele o Nifae, ma i le laueleele o Seloma; ma sa siʼomia i latou e leoleo a le tupu, ma ave i latou, ma saisai, ma tuu i le falepuipui."
                },
                {
                    "number": 8,
                    "text": "Ma sa oo ina ua mavae aso e lua o i ai i latou i le falepuipui sa toe aumai i latou i luma o le tupu, ma sa tatala o latou noanoaga; ma sa latou tutū i luma o le tupu, ma faataga pe sa faatonuina i latou, ia latou tali atu i fesili o le a fesili mai e ia ia te i latou."
                },
                {
                    "number": 9,
                    "text": "Ma sa fai mai o ia ia te i latou: Faauta, o aʼu o Limae, o le atalii o Noa, o ia o le atalii o Senifa, o lē na sau i fafo mai le laueleele o Saraʼemila e fai mo ona tofi le laueleele lenei, o le laueleele lea o o latou tamā, o lē na faia o se tupu i le leo o le nuu."
                },
                {
                    "number": 10,
                    "text": "Ma o lenei, ou te fia iloa le pogai ua outou totoa ai e o mai latalata i pa o le aai, aʼo aʼu lenei, ou te faatasi ma aʼu leoleo i tua o le faitotoa?"
                },
                {
                    "number": 11,
                    "text": "Ma o lenei, o le pogai lenei ua ou tuu atu ai ia faasaoina outou, ina ia mafai ona ou fesiligia outou, a na leai po ua ou faia ia fasiotia outou e aʼu leoleo. Ua faatagaina outou tou te tautatala mai."
                },
                {
                    "number": 12,
                    "text": "Ma o lenei, ina ua vaai atu Amona ua faataga o ia e tautala atu, sa alu atu o ia ma ifo atu o ia lava i luma o le tupu; ma ina ua toe tu aʼe o ia sa ia fai atu: Le tupu e, ou te matua faafetai tele i luma o le Atua i lenei aso ona ua ou ola pea, ma ua faatagaina aʼu ou te tautala atu; ma o le a ou taumafai e tautala atu ma le lototele."
                },
                {
                    "number": 13,
                    "text": "Ona ua ou mautinoa a na e silafia aʼu po ua e lē tuuina ia noatia aʼu i nei maea. Ona o aʼu o Amona, ma o aʼu o se e tupuga mai ia Saraʼemila, ma ua ou sau mai le laueleele o Saraʼemila e saili e uiga i o matou uso, o e na aumai i fafo e Senifa mai le laueleele lena."
                },
                {
                    "number": 14,
                    "text": "Ma o lenei, sa oo ina ua uma ona faalogo mai o Limae i upu a Amona, sa matua fiafia tele lava o ia, ma fai mai: O lenei, ua ou iloa ma le mautinoa o loo ola pea oʼu uso o e o i ai i le laueleele o Saraʼemila. Ma o lenei, o le a ou olioli; ma o le aso a taeao o le a ou faia ai ia olioli foi loʼu nuu."
                },
                {
                    "number": 15,
                    "text": "Aua faauta, o loo matou pologa nei ia sa Lamanā, ma ua tuulafoga i matou i se lafoga ua faigata lava ona tauave. Ma o lenei, faauta, o le a laveaiina i tatou i fafo e o tatou uso mai lo tatou pologa, po o i fafo mai lima o sa Lamanā, ma o le a avea i tatou ma a latou pologa; ona e sili lo tatou pologa i tagata sa Nifaē nai lo le totogi o lafoga i le tupu o sa Lamanā."
                },
                {
                    "number": 16,
                    "text": "Ma o lenei, sa faatonu e le tupu o Limae ana leoleo ia aua neʼi toe saisaia Amona po o ona uso, ae faatonu i latou ia latou o atu i le maupuʼepuʼe sa i le itu i matu o Seloma, ma aumai o latou uso i le aai, ina ia mafai ona latou aai, ma feinu, ma malolo mai fita o la latou malaga; ona sa latou mafatia i mea e tele; sa latou mafatia i le fia ʼai, ma le fia inu, ma le vaivai."
                },
                {
                    "number": 17,
                    "text": "Ma o lenei sa oo ina auina atu e le tupu o Limae i le aso na sosoo ai se folafolaga i lona nuu atoa, ina ia mafai ona latou faapotopoto mai faatasi i latou lava i le malumalu, e faalogo i upu o le a tautala atu ai o ia ia te i latou."
                },
                {
                    "number": 18,
                    "text": "Ma sa oo ina ua latou faapotopoto mai faatasi i latou lava, sa tautala atu o ia ia te i latou e faapenei, ua fai atu: E, outou e, o loʼu nuu, ia ea ia i luga o outou ulu ma ia faamafanafanaina outou; aua faauta, ua oo mai le taimi, pe ua lē o mamao, le taimi o le a tatou lē toe i ai i le puleaga a o tatou fili, e ui i le tele o a tatou tauiviga, ia sa lē aoga; peitai ou te faalagolago o loo toe se tauiviga aoga e tatau ona faia."
                },
                {
                    "number": 19,
                    "text": "O lea, ia ea i luga o outou ulu, ma ia olioli, ma tuu atu lo outou faalagolago i le Atua, i lena Atua o lē na fai ma Atua o Aperaamo, ma Isaako, ma Iakopo; ma i lena Atua foi, o lē na aumaia le fanauga a Isaraelu i fafo o le laueleele o Aikupito, ma faia e ia ia latou savavali i totonu o le Sami Ulaula i luga o le eleele matutu, ma fafaga i latou i le manai ina ia latou lē fano i le vao; ma le tele o isi mea na faia e ia mo i latou."
                },
                {
                    "number": 20,
                    "text": "Ma lea foi, o lena Atua e tasi na ia aumaia o tatou tamā i fafo mai le laueleele o Ierusalema, ma ia tausia ma faasaoina ona tagata e oo mai i le taimi nei; ma faauta, ona o a tatou amioletonu ma mea inosia ua aumai ai i tatou e ia i le pologa."
                },
                {
                    "number": 21,
                    "text": "Ma o outou uma o molimau i le asō, o Senifa, o lē na fai ma tupu i luga o lenei nuu, ona o lona soona-naunau e fai mo ona tofi le laueleele o ona tamā, o lea na faaseseina ai o ia i le poto ma le faitogafiti o le tupu o Lamana, o lē na faasese ia te ia ina ua uma ona faia e ia o se ioega ma le tupu o Senifa, ma ina ua uma ona ia tuuina mai i ona lima le mauaina o se vaega o le laueleele, po o le aai o Liae-Nifae, ma le aai o Seloma; ma le laueleele faataamilo ai—"
                },
                {
                    "number": 22,
                    "text": "Ma sa faia e ia nei mea uma, mo le faamoemoe e tasi, o le aumai lea o lenei nuu i le toilalo po o i le pologa. Ma faauta, o tatou i le taimi nei o loo tatou totogi atu lafoga i le tupu o sa Lamanā, o le aofai o le ʼafa o a tatou saga, ma a tatou karite, ma e oo lava ia tatou kuranuma o ituaiga eseese uma, ma le ʼafa e tasi o faaopoopoga o a tatou lafu ma fagaga; ma e oo lava i le ʼafa o mea uma ua ia te i tatou po o mea ua tatou maua ua faamalosia e le tupu o sa Lamanā mai ia te i tatou, a leai, o o tatou ola."
                },
                {
                    "number": 23,
                    "text": "Ma o lenei, pe ua lē faigata ea ona tatou tauaveina lenei mea? Ma ua lē tele ea lo tatou nei puapuagatia? O lenei faauta, ua telē lava le pogai ua tatou faanoanoa ai."
                },
                {
                    "number": 24,
                    "text": "Ioe, ou te fai atu ia te outou, ua tetele lava pogai ua ia te i tatou ua tatou faanoanoa ai; aua faauta ua matua toatele lava o tatou uso ua fasiotia, ma ua faamaligiina lē aoga o latou toto, ma ua oo mai nei mea uma ona o le amioletonu."
                },
                {
                    "number": 25,
                    "text": "Ona a na le pauu atu lenei nuu i le solitulafono po ua lē tuua e le Alii lenei mea leaga tele ia oo mai i o latou luga. Ae faauta, sa latou lē fia faalogo i ana afioga; ae sa tutupu aʼe finauga i totonu o i latou, sa oo lava ina matua tetele sa oo ina latou faamaligi ai le toto i totonu o i latou lava."
                },
                {
                    "number": 26,
                    "text": "Ma sa latou fasiotia se perofeta a le Alii; ioe, o se tagata filifilia o le Atua, o lē na ia taʼu atu ia te i latou a latou amioleaga ma mea inosia, ma vavalo atu e uiga i le tele o mea o le a oo mai, ioe, le afio mai lava lea o Keriso."
                },
                {
                    "number": 27,
                    "text": "Ma ona sa fai atu o ia ia te i latou o Keriso o le Atua lea, o le Tamā o mea uma lava, ma fai atu o le a ave e ia i ona luga foliga o le tagata, ma o foliga lava ia na foafoa faatusa i ai le tagata i le amataga; po o i ni isi upu, na fai mai o ia na foafoaina le tagata i foliga o le Atua, ma o le a afio mai i lalo le Atua i totonu o le fanauga a tagata, ma ave i ona luga le tino aano ma le toto, ma femaliuaʼi i luga o le lalolagi—"
                },
                {
                    "number": 28,
                    "text": "Ma o lenei, ona sa fai atu e ia nei mea, sa latou fasioti ia te ia; ma e tele atu isi mea na latou faia na aumai ai i lalo i o latou luga le toasa o le Atua. O lea, o ai e ofo ua latou i ai i le pologa, ma ua taiaina i latou i puapuaga tiga?"
                },
                {
                    "number": 29,
                    "text": "Aua faauta, na fetalai mai le Alii: Ou te lē fesoasoani i loʼu nuu i le aso o lo latou solitulafono; ae o le a Ou punia o latou ala ina ia latou lē manuia; ma o a latou mea e fai o le a pei o se maʼa tuʼia i o latou luma."
                },
                {
                    "number": 30,
                    "text": "Ma lea foi, ua fetalai mai o ia: Afai e lulu e loʼu nuu le ʼeleelea o le a latou selesele mai ai ia aputi i le asiosio; ma o lona iuga o le vai ʼona."
                },
                {
                    "number": 31,
                    "text": "Ma sa toe fetalai mai o ia: Afai e lulu e loʼu nuu le eleelea o le a latou selesele le matagi mai sasaʼe, lea e aumai ai le faafanoga vave."
                },
                {
                    "number": 32,
                    "text": "Ma o lenei, faauta, ua faataunuuina le folafolaga a le Alii, ma ua outou taia ma puapuagatia."
                },
                {
                    "number": 33,
                    "text": "Ae afai tou te liliu atu i le Alii ma le faamoemoe atoa o le loto, ma tuu atu lo outou faalagolago ia te ia, ma auauna atu ia te ia ma le filiga atoa o le mafaufau, afai tou te faia lena mea, o le a laveaiina outou e ia e tusa ma lona lava loto ma lona finagalo, i fafo mai le pologa."
                }
            ]
        },
        "/study/scriptures/bofm/mosiah/8": {
            "uri": "/study/scriptures/bofm/mosiah/8",
            "title": "Mosaea 8",
            "data_type": "chapter",
            "chapter_name": "Mataupu 8",
            "chapter_summary": [
                "Ua aoao e Amona le nuu o Limae—Ua iloa e ia e uiga i papatusi sa Iaretō e lua sefulu fa—E mafai ona faaliliu e tagatavāai talafaamaumau anamua—E leai se meaalofa e sili atu i le tagatavāai. E tusa o le 121 T.L.M."
            ],
            "verses": [
                {
                    "number": 1,
                    "text": "Ma sa oo ina ua uma ona faaiu e le Tupu o Limae le tautala atu i lona nuu, ona e tele mea sa tautala atu ai o ia ia te i latou ma ua nao ni nai mea itiiti o ia mea ua ou tusia i lenei tusi, sa taʼu atu e ia i lona nuu mea uma e uiga i o latou uso o e sa i le laueleele o Saraʼemila."
                },
                {
                    "number": 2,
                    "text": "Ma sa faia e ia ia tulai i luga Amona i luma o le motu o tagata, ma faamatala atu ia te i latou mea uma sa tutupu i o latou uso mai le taimi na alu ese ai Senifa i fafo mai le laueleele seia oo mai lava i le taimi na alu ese ai o ia lava i fafo mai le lauelele."
                },
                {
                    "number": 3,
                    "text": "Ma sa faamatala atu foi e ia ia te i latou upu mulimuli sa aoao mai e le tupu o Peniamina ia te i latou, ma faamalamalama atu i latou i le nuu o le tupu o Limae, ina ia mafai ona latou malamalama i upu uma na tautala ai o ia."
                },
                {
                    "number": 4,
                    "text": "Ma sa oo ina ua uma ona faia e ia nei mea uma, sa oo ina faataape atu e le tupu o Limae le motu o tagata, ma faia ia latou taitoatasi ma foi atu le tagata i lona lava fale."
                },
                {
                    "number": 5,
                    "text": "Ma sa oo ina faia e ia ia aumai papatusi ia sa i ai le talafaamaumau o lona nuu mai le taimi na latou tuua ai le laueleele o Saraʼemila, i luma o Amona, ina ia mafai ona faitau e ia."
                },
                {
                    "number": 6,
                    "text": "O lenei, ina ua uma ona faitau e Amona le talafaamaumau, sa fesili mai le tupu ia te ia i le fia iloa pe mafai ona ia faaliliu gagana, ma sa fai atu Amona ia te ia e lē mafai e ia."
                },
                {
                    "number": 7,
                    "text": "Ma sa fai mai le tupu ia te ia: Ona o loʼu faanoanoa ona o puapuaga o loʼu nuu, na ou faia ai ia alu se malaga a se toafa sefulu ma le tolu o tagata o loʼu nuu i le vao, ina ia mafai ona latou maua o le laueleele o Saraʼemila, ina ia mafai ona matou tagi atu i o matou uso e laveai i matou i fafo mai le pologa."
                },
                {
                    "number": 8,
                    "text": "Ma sa se i latou i le vao mo le va o aso e tele, peitai sa latou filiga, ma sa latou lē maua le laueleele o Saraʼemila ae toe foi mai i le laueleele lenei, i le latou malaga mai lea e ala mai i se laueleele sa tele ai vai i totonu, ma sa latou maua ai se laueleele sa ufitia i ivi o tagata, ma ivi o manu, ma sa ufitia foi i toega malepelepe o fale eseese, ina ua latou maua se laueleele sa ʼainā e ni tagata sa tusa lo latou toatele ma ʼau o Isaraelu."
                },
                {
                    "number": 9,
                    "text": "Ma ina ia fai ma molimau o le moni o mea na latou fai mai ai o lea na latou aumai ai ni papatusi e lua sefulu fa ua tumu i togitogiga, ma ua gaosia mai le auro maoʼi."
                },
                {
                    "number": 10,
                    "text": "Ma faauta, sa latou aumai foi ufifatafata, sa tetele, ma sa gaosia mai le apamemea ma le kopa, ma sa lelei atoatoa."
                },
                {
                    "number": 11,
                    "text": "O lenei foi, sa latou aumai pelu, o o latou ʼau sa pala, ma o o latou lau sa ʼatiʼatia i le ele; ma ua leai se tasi i le nuu e mafai ona ia faaliliuina le gagana po o togitogiga ua i ai i luga o papatusi. O lea na ou fai atu ai ia te oe: E mafai ona e faaliliu?"
                },
                {
                    "number": 12,
                    "text": "Ma ou te toe fai atu ia te oe: E te silafia se tasi e mafai ona ia faaliliu? Ona ou te manao e faaliliu nei talafaamaumau i la matou gagana; ona atonu, o le a tuu mai ai ia te i matou se malamalama e uiga i se toe vaega o tagata o le nuu o e ua faaumatia, na sau ai nei talafaamaumau; pe, atonu, o le a latou tuu mai ai ia te i matou se malamalama e uiga i nei lava tagata o e ua faaumatia; ma ou te fia iloa le pogai o lo latou faafanoga."
                },
                {
                    "number": 13,
                    "text": "O lenei sa fai atu Amona ia te ia: E mafai ona ou taʼu atu faamaoni ia te oe, le tupu e, se tagata e mafai ona faaliliu e ia talafaamaumau; ona ua ia te ia ni mea e mafai ona ia tagai i ai, ma faaliliu ai talafaamaumau uma mai aso anamua; ma o se meaalofa mai le Atua. Ma o ia mea ua taʼua o faaliliu upu, ma e leai se tasi e mafai ona vaai i ia mea vagana ai ua poloaiina ai o ia, neʼi vaai o ia i mea e lē tatau ona ia vaai i ai ma fano ai o ia. Ma o soo se tasi e poloaiina e tagaʼi i totonu o ia mea, o ia lava lea ua taʼua o le tagatavāai."
                },
                {
                    "number": 14,
                    "text": "Ma faauta, o le tupu o tagata o e o loo i le lauleele o Saraʼemila o le tagata lea ua poloaiina na te faia ia mea, ma o lē ua i ai lenei meaalofa maualuga mai le Atua."
                },
                {
                    "number": 15,
                    "text": "Ma sa fai mai le tupu ua sili atu le tagatavāai nai lo se perofeta."
                },
                {
                    "number": 16,
                    "text": "Ma sa fai atu Amona o se tagatavāai o se talifaaaliga ma o se perofeta foi; ma e leai se tagata e mafai ona ia maua se meaalofa e sili atu, vagana ai ua maua e ia le mana o le Atua, e lē mafai e se tagata ona maua; peitai e mafai e se tagata ona maua le mana tele e tuu mai ia te ia mai le Atua."
                },
                {
                    "number": 17,
                    "text": "Ae o se tagatavāai e mafai ona iloa e ia mea ua mavae, ma mea foi o le a oo mai, ma o le a ala mai ia te i latou ona faaali mai o mea uma lava, po o, lona uiga, o le a faaali mai ai mealilo, ma o le a faamalamalama mai ai mea ua natia, ma o mea ua lē iloa o le a faailoa mai e i latou, ma o le a faailoa mai foi e i latou mea semanu e lē mafai ona faailoa mai."
                },
                {
                    "number": 18,
                    "text": "Ua faapea ona saunia e le Atua se ala e mafai ona faia ai e le tagata vavega tetele, e ala i le faatuatua; o lea e avea ai o ia ma manuia tele i ona uso-a-tagata."
                },
                {
                    "number": 19,
                    "text": "Ma o lenei, ina ua faaiʼu e Amona le tautala atu i nei upu sa olioli tele le tupu, ma faafetai atu i le Atua, ua fai mai: E le masalogia ua i ai se mealilo tele i totonu o nei papatusi, ma e lē masalogia sa saunia nei faaliliu upu mo le faamoemoe o le fofolaina mai o mealilo uma faapea i le fanauga a tagata."
                },
                {
                    "number": 20,
                    "text": "E, ua matua ofoofogia lava galuega a le Alii, ma ua matua loa lava lona tautiga mo ona tagata; ioe, ma ua matua tauaso lava ma lē maulufia le malamalamaaga o le fanauga a tagata; ona latou te lē saili le poto, pe latou te mananao foi e pulea i latou e le poto."
                },
                {
                    "number": 21,
                    "text": "Ioe, ua pei i latou o se lafu ʼaivao ua sosola ese mai le leoleo mamoe, ma taapeape, ma ua tulia, ma ua ʼaia e manu feai o le vao."
                }
            ]
        },
        "/study/scriptures/bofm/mosiah/9": {
            "uri": "/study/scriptures/bofm/mosiah/9",
            "title": "Mosaea 9",
            "data_type": "chapter",
            "chapter_name": "Mataupu 9",
            "chapter_summary": [
                "Ua taitai atu e Senifa se vaega o tagata mai Saraʼemila e nonofo i le laueleele o Liae-Nifae—Ua faataga i latou e le tupu o sa Lamanā e fai mo o latou tofi le laueleele—Ua faia se taua i le va o sa Lamanā ma le nuu o Senifa. E tusa o le 200–187 T.L.M."
            ],
            "book_intro": [
                "O le Talafaamaumau a Senifa—O se tala i lona nuu, mai le taimi na latou tuua ai le laueleele o Saraʼemila seia oo mai i le taimi na laveaiina ai i latou mai lima o sa Lamanā."
            ],
            "verses": [
                {
                    "number": 1,
                    "text": "O AʼU, o Senifa, ona sa aoaoina aʼu i le gagana uma sa Nifaē, ma ona sa ia te aʼu se malamalama e uiga i le laueleele o Nifae, po o le laueleele o le tofi muamua o o matou tamā, ma ona sa auina atu aʼu o se sipai i totonu o sa Lamanā ina ia mafai ona ou sipai a latou autau, ina ia mafai ona o mai a matou autau i o latou luga ma faaumatia i latou—peitai ina ua ou vaai i mea lelei sa i ai i totonu o i latou, sa ou manao ia lē faaumatiaina i latou."
                },
                {
                    "number": 2,
                    "text": "O lea, na ou finau ai ma oʼu uso i le vao, ona sa ou manao ia faia e lo matou pule se feagaiga ma i latou; ae ona o ia o se tagata sauā ma fia faamasaatoto o lea na faatonu ai e ia ia fasiotia aʼu; peitai sa laveaiina aʼu e ala i le faamasaatoto tele; ona sa tau le tamā faasaga i le tamā, ma le uso faasaga i le uso, seia oo ina faaumatia ai le vaega tele o la matou autau i le vao; ma sa matou toe foi mai, i matou ia o e na totoe, i le laueleele o Saraʼemila, e taʼu atu lena tala ia latou avā ma a latou fanau."
                },
                {
                    "number": 3,
                    "text": "Ma e ui i lea, ona o loʼu soona-naunau tele i le fia fai mo oʼu tofi le laueleele o o matou tamā, o lea na ou faapotopoto ai le toatele o i latou o e na mananao e o aʼe e nonofo i le laueleele, ma toe amata la matou malaga i le vao matou te o aʼe ai i le laueleele; peitai sa taia i matou i le oge ma puapuaga tiga; ona sa gese ona matou manatua o le Alii lo matou Atua."
                },
                {
                    "number": 4,
                    "text": "E ui i lea, ina ua mavae aso e tele o le fesēaʼi i le vao sa matou faatutu o matou faleie i le nofoaga lea sa fasiotia ai o matou uso, lea sa latalata i le laueleele o o matou tamā."
                },
                {
                    "number": 5,
                    "text": "Ma sa oo ina ou toe alu atu i le aai faatasi ma ni aʼu tagata e toafa, i le tupu, ina ia mafai ona ou iloa uiga o le tupu, ma ina ia mafai ona ou iloa pe mafai ona ou alu atu i totonu faatasi ma oʼu tagata ma fai mo matou le laueleele i le filemu."
                },
                {
                    "number": 6,
                    "text": "Ma sa ou alu atu i totonu i le tupu, ma sa osifeagaiga o ia ma aʼu e mafai ona fai mo aʼu le laueleele o Liae-Nifae, ma le laueleele o Seloma."
                },
                {
                    "number": 7,
                    "text": "Ma sa poloai atu foi o ia ia o ese atu i fafo tagata o lona nuu mai le laueleele, ma sa matou o atu loa, o aʼu ma oʼu tagata, i le laueleele, ina ia mafai ona matou mauaina."
                },
                {
                    "number": 8,
                    "text": "Ma sa amata ona matou fausia o fale, ma toe fai faalelei pa o le aai, ioe, o pa lava ia o le aai o Liae-Nifae, ma le aai o Seloma."
                },
                {
                    "number": 9,
                    "text": "Ma sa amata ona matou galueaiina le eleele, ioe, i ituaiga uma o fatu, o fatu o saga, ma o saito, ma o karite, ma nea, ma seuma, ma fatu o laau ʼaina o ituaiga eseese uma; ma sa amata ona matou fanafanau ma manuia i le laueleele."
                },
                {
                    "number": 10,
                    "text": "O lenei o le poto ma le faitogafiti o le tupu o Lamana, e aumai ai loʼu nuu i le pologa, na tuu mai ai e ia le laueleele ina ia mafai ona matou mauaina."
                },
                {
                    "number": 11,
                    "text": "O lea sa oo ina ua mavae ona matou nonofo i le laueleele mo le va o tausaga e sefulu ma le lua sa amata ona popole o le tupu o Lamana, neʼi solo tutupu malolosi aʼe loʼu nuu i le laueleele, ma lē mafai ai ona latou faatoilalo o i latou ma aumai i latou i le pologa."
                },
                {
                    "number": 12,
                    "text": "O lenei o i latou o ni tagata sa paie ma ifo i tupua; o lea sa latou mananao ai e aumai i matou i le pologa, ina ia mafai ai ona latou ola faaatuatuvale i galuega a o matou lima; ioe, ina ia mafai ai ona latou aai fiafia i lafu o o matou fanua."
                },
                {
                    "number": 13,
                    "text": "O lea sa oo ai ina amata e le tupu o Lamana ona faaoso ona tagata ia latou finau ma oʼu tagata; o lea na amata ai ona i ai o taua ma finauga i le laueleele."
                },
                {
                    "number": 14,
                    "text": "Ona, i le sefulu tolu o tausaga o laʼu nofoaiga i le nuu o Nifae, aʼo faainu ma fafaga e oʼu tagata a latou lafu manu, i le itu mamao i saute o le nuu o Seloma, ma galueaiina o latou fanua, na o mai ai se autau toatele a sa Lamanā i luga o i latou ma amata ona fasioti i latou, ma ave a latou lafu, ma saga o a latou faatoaga."
                },
                {
                    "number": 15,
                    "text": "Ioe, ma sa oo ina latou sosola, i latou uma ia sa lei maua, seia oo mai i le aai o Nifae, ma latou tagi mai ai ia te aʼu mo se puipuiga."
                },
                {
                    "number": 16,
                    "text": "Ma sa oo ina ʼou faaʼauupegaina i latou i aufana, ma ufanafana, ma pelu, ma simetea, ma uatogi, ma maʼata, ma auʼupega ituaiga eseese uma sa mafai ona matou faia, ma o aʼu ma loʼu nuu sa matou o atu loa e tau faasaga i sa Lamanā."
                },
                {
                    "number": 17,
                    "text": "Ioe, sa matou o atu i le malosi o le Alii e tau faasaga i sa Lamanā; ona o aʼu ma loʼu nuu sa matou tagi malosi atu i le Alii ina ia laveai e ia i matou mai lima o o matou fili; ona sa fagua i matou i le manatuaina o le laveaiga o o matou tamā."
                },
                {
                    "number": 18,
                    "text": "Ma sa faafofoga mai le Atua ia matou tagi ma sa tali mai ia matou tatalo; ma sa matou o atu i lona malosi; ioe, sa matou o atu e faasaga ia sa Lamanā, ma sa matou fasiotia i le aso e tasi ma le po e tasi le tolu afe ma le fa sefulu ma le tolu; sa matou fasiotia i latou seia oo ina matou tutuliese i latou i fafo o lo matou laueleele."
                },
                {
                    "number": 19,
                    "text": "Ma o aʼu, i oʼu lava lima, sa ou fesoasoani e tanu o latou tagata oti. Ae faauta, sa ia te i matou le faanoanoa tele ma le tagiauē, i le lua selau fitu sefulu ma le iva o o matou uso sa fasiotia."
                }
            ]
        },
        "/study/scriptures/bofm/mosiah/10": {
            "uri": "/study/scriptures/bofm/mosiah/10",
            "title": "Mosaea 10",
            "data_type": "chapter",
            "chapter_name": "Mataupu 10",
            "chapter_summary": [
                "Ua oti le tupu o Lamana—Ua ʼaivao ma feʼai ma talitonu ona tagata i uputuu sese—Ua manumalo Senifa ma lona nuu e faasaga ia te i latou. E tusa o le 187–160 T.L.M."
            ],
            "verses": [
                {
                    "number": 1,
                    "text": "Ma sa oo ina amata ona matou toe faatumauina le malo ma amata ona matou toe mauaina o le laueleele i le filemu. Ma sa ou faia ia tatau ona i ai ni auupega ituaiga eseese o taua e faia, ina ia mafai ona ou maua o ni auupega mo loʼu nuu auā le taimi e toe o mai ai sa Lamanā e faasagatau mai i loʼu nuu."
                },
                {
                    "number": 2,
                    "text": "Ma sa ou tuu ni leoleo faataamilo i le laueleele, ina ia lē toe o mai sa Lamanā ia te i matou e aunoa ma le iloa ma faaumatia i matou; ma sa faapea ona ou leoleoina o loʼu nuu ma aʼu lafu, ma taofi i latou mai le pauu atu i lima o o matou fili."
                },
                {
                    "number": 3,
                    "text": "Ma sa oo ina matou faia mo o matou tofi le laueleele o o matou tamā mo le tele o tausaga, ioe, mo le va o tausaga e lua sefulu ma le lua."
                },
                {
                    "number": 4,
                    "text": "Ma sa ou faia e tatau i tane ona galueaiina le eleele, ma toto ituaiga uma o kuranuma ma fatu o laau ʼaina o ituaiga eseese uma."
                },
                {
                    "number": 5,
                    "text": "Ma sa ou faia e tatau i fafine ona lagafilo, ma toaaga, ma galulue, ma faia ituaiga uma o ie lino lelei, ioe, ma ie o ituaiga eseese uma, ina ia mafai ona matou faaofuina lo matou lē lavalava; ma sa faapea ona matou manuia i le laueleele—sa faapea ona matou maua o le filemu e lē aunoa i le laueleele mo le va o le lua sefulu ma le lua tausaga."
                },
                {
                    "number": 6,
                    "text": "Ma sa oo ina oti le tupu o Lamana, ma sa amata ona nofotupu lona atalii e suitulaga ia te ia. Ma sa amata ona faaoso e ia ona tagata i le fouvale faasaga mai i loʼu nuu; o lea na amata ai ona latou sauni mo taua, ma o mai e tau e faasaga mai i loʼu nuu."
                },
                {
                    "number": 7,
                    "text": "Peitai sa ou auina atu aʼu sipai faataamilo i le laueleele o Semulona, ina ia mafai ona ou iloa a latou sauniuniga, ina ia mafai ona ou puipui faasaga ia te i latou, ina ia lē mafai ona latou o mai i loʼu nuu ma faaumatia i latou."
                },
                {
                    "number": 8,
                    "text": "Ma sa oo ina latou o aʼe i luga i le itu i matu o le laueleele o Seloma, ma a latou autau e toatele, o tane ua faaauupega i aufana, ma ufanafana, ma pelu, ma simetea, ma maʼa, ma maʼata; ma sa latou tafi o latou ulu sa popoo i latou; ma sa latou sulu i se fusi paʼu manu sa sulu faataamilo i o latou sulugatiti."
                },
                {
                    "number": 9,
                    "text": "Ma sa oo ina ou faia ia tatau ona faalalafi fafine ma tamaiti o loʼu nuu i le vao; ma sa ou faia foi e tatau i aʼu alii matutua uma o e e mafai ona faaaoga se auupega tau, ma aʼu alii talavou uma o e e mafai ona faaaoga se auupega tau, ona latou faapotopoto faatasi i latou lava e o atu e faasagatau ia sa Lamanā; ma sa ou faatutu i latou i o latou tulaga, o tagata taitoatasi e tusa ma ona tausaga."
                },
                {
                    "number": 10,
                    "text": "Ma sa oo ina matou o atu e faasagatau ia sa Lamanā; ma o aʼu, e oo ia te aʼu, i oʼu tausaga matua, sa ou alu atu e faasagatau ia sa Lamanā. Ma sa oo ina matou o aʼe i le malosi o le Alii, e tau."
                },
                {
                    "number": 11,
                    "text": "O lenei, sa le iloa e sa Lamanā se mea e uiga i le Alii, po o le malosi o le Alii, o lea sa latou faalagolago ai i lo latou lava malosi. Peitai o i latou o ni tagata malolosi, e tusa ma le malolosi o tagata."
                },
                {
                    "number": 12,
                    "text": "Sa avea i latou o ni tagata ʼaivao, ma feʼai, ma le fia faamasaatoto, ua talitonu i uputuu a o latou tamā, e faapenei—Ua latou talitonu na tutuli ese i latou i fafo mai le laueleele o Ierusalema ona o amioletonu a o latou tamā; ma e faapea sa agaleagaina i latou i le vao e o latou uso, ma sa agaleagaina foi i latou aʼo latou sopoia le sami;"
                },
                {
                    "number": 13,
                    "text": "Ma lea foi, e faapea sa agaleagaina i latou aʼo latou i ai i le laueleele o lo latou tofi muamua, ina ua mavae ona latou sopoia mai o le sami, ma o nei mea uma na faia ona e faapea sa sili atu le faamaoni o Nifae i le tausiga o poloaiga a le Alii—o lea na faapitoa ai o ia e le Alii, ona e faapea sa faafofoga mai le Alii i ana tatalo ma tali i latou, ma ave ai e ia le taitaiga o la latou malaga i le vao."
                },
                {
                    "number": 14,
                    "text": "Ma e faapea sa feitai ona uso ia te ia ona sa latou lē malamalama i alofaʼiga a le Alii; ma e faapea sa latou feitai foi ia te ia i luga o vai ona sa latou faamaaa o latou loto e faasaga i le Alii."
                },
                {
                    "number": 15,
                    "text": "Ma lea foi, e faapea sa latou feitai ia te ia ina ua latou taunuu i le laueleele na folafolaina, ona sa latou fai mai ua fao e ia le pulega o le nuu mai o latou lima; ma ua latou saili e fasioti ia te ia."
                },
                {
                    "number": 16,
                    "text": "O lenei foi, e faapea sa latou feitai ia te ia ona ua alu ese atu o ia i le vao e pei ona sa poloaiina ai o ia e le Alii, ma ave talafaamaumau sa togitogia i luga o papatusi apamemea, ona sa latou fai mai ua gaoia e i latou."
                },
                {
                    "number": 17,
                    "text": "Ma ua faapea ona latou aoao a latou fanau ia latou feitai ia te i latou, ma ia latou fasioti ia te i latou, ma ia latou gaoi ma fao faamalosi mai ia te i latou, ma fai mea uma e mafai ona latou faia e faaumatia ai i latou; o lea ua ala ai ona i ai ia te i latou se ita e faavavau i le fanau a Nifae."
                },
                {
                    "number": 18,
                    "text": "O lenei lava le pogai na ʼolegia ai aʼu e le tupu o Lamana, i lona poto, ma le faitogafiti pepelo, ma ana folafolaga logomalie, ia ou aumai ai loʼu nuu nei i le laueleele lenei, ina ia mafai ona latou faaumatia ai o i latou; ioe, ma ua matou mafatia i le tele o nei tausaga i le laueleele."
                },
                {
                    "number": 19,
                    "text": "Ma o lenei o aʼu, o Senifa, ina ua uma ona ou taʼu atu o nei mea uma i loʼu nuu e uiga ia sa Lamanā, sa ou tomatauina i latou e o atu e tau ma lo latou malosi, ma tuu atu lo latou faalagolago i le Alii; o lea, sa matou tau ai ma i latou, faafesagai lava."
                },
                {
                    "number": 20,
                    "text": "Ma sa oo ina matou toe tutuli i latou i fafo o lo matou laueleele; ma sa matou fasia i latou i se fasiga tele, sa matua toatele lava sa matou lē faitauina i latou."
                },
                {
                    "number": 21,
                    "text": "Ma sa oo ina matou toe foi mai i lo matou lava laueleele, ma sa amata e loʼu nuu ona toe tausia a latou lafu, ma galueaiina o latou eleele."
                },
                {
                    "number": 22,
                    "text": "Ma o lenei ona o aʼu, ua ou toeaina, sa ou faaee atu le malo i se tasi o oʼu atalii; o lea, ou te lē toe fai atu se isi upu. Ma talosia ia faamanuia mai le Alii i loʼu nuu. Amene."
                }
            ]
        },
        "/study/scriptures/bofm/mosiah/11": {
            "uri": "/study/scriptures/bofm/mosiah/11",
            "title": "Mosaea 11",
            "data_type": "chapter",
            "chapter_name": "Mataupu 11",
            "chapter_summary": [
                "Ua pule le Tupu o Noa i le amioleaga—Ua fiafia o ia i le olaga faasoesā ma ana avā ma ana palake—Ua vavalo Apinati o le a ave le nuu i le pologa—Ua sailia lona ola e le Tupu o Noa. E tusa o le 160–150 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina faaee e Senifa le malo i luga o Noa, o se tasi o ona atalii; o lea na amata ai ona nofotupu o Noa i lona tulaga; ma sa lē savali o ia i ala o lona tamā."
                },
                {
                    "number": 2,
                    "text": "Aua faauta, sa lē tausia e ia poloaiga a le Atua, ae sa savali o ia e tusa ma manaoga o lona lava loto. Ma sa i ai ia te ia ni avā e toatele ma palake. Ma sa faia e ia ia fai e lona nuu le agasala, ma fai mea ua inosia i le silafaga a le Alii. Ioe, ma sa latou faia le faitaaga ma ituaiga uma o amioleaga eseese."
                },
                {
                    "number": 3,
                    "text": "Ma sa faataatia e ia se lafoga o le tasi vaelima o mea uma ua latou maua, o le tasi vaelima o a latou auro ma a latou ario, ma le tasi vaelima o a latou sifa, ma a latou kopa, ma a latou apamemea, ma a latou uʼamea; ma le tasi vaelima o a latou manu pepeti; ma le tasi vaelima foi o a latou kuranuma uma."
                },
                {
                    "number": 4,
                    "text": "Ma sa ave e ia nei mea uma e tausi ai o ia lava, ma ana avā ma ana palake; ma ana faitaulaga foi, ma a latou avā ma a latou palake; ma sa faapea ona sui e ia mataupu o le malo."
                },
                {
                    "number": 5,
                    "text": "Ona sa ia tuu i lalo faitaulaga uma na faapaia e lona tamā, ma ia faapaia ni faitaulaga fou e sui i o latou tulaga, e i ai i latou sa faafefeteina i le faamaualuluga o o latou loto."
                },
                {
                    "number": 6,
                    "text": "Ioe, ma sa faapea ona tausia o i latou i lo latou paie, ma lo latou ifo i tupua, ma lo latou faitaaga, i lafoga na tuu e le tupu o Noa i luga o lona nuu; sa faapea ona galulue malolosi ai o le nuu e lagolago le amioletonu."
                },
                {
                    "number": 7,
                    "text": "Ioe, ma sa oo foi ina avea i latou ma tagata ifo i tupua, ona ua faaseseina i latou i upu lē aoga ma taufaasee a le tupu ma ana faitaulaga; ona sa latou tautala atu mea taufaasee ia te i latou."
                },
                {
                    "number": 8,
                    "text": "Ma sa oo ina fausia e le tupu o Noa ni fale mataʼina ma ateatea e tele; ma sa ia teuteuina i galuega taulima matagofie o laau, ma ituaiga uma o mea taugata, o le auro, ma le ario, ma le uamea, ma le apamamea, ma le sifa, ma le kopa."
                },
                {
                    "number": 9,
                    "text": "Ma sa ia fausia foi se maota ateatea mo ia lava, ma se nofoalii i lona totonugalemu, o nei mea uma sa fai mai i laau lelei ma sa teuteu i le auro ma le ario ma mea taugata."
                },
                {
                    "number": 10,
                    "text": "Ma sa faia foi e ia ia faia e ana tagata faigaluega ituaiga uma o galuega lelei eseese i totonu o pa o le malumalu, i laau lelei, ma i le kopa, ma i le apamemea."
                },
                {
                    "number": 11,
                    "text": "Ma o nofoa sa faatutu ese mo faitaulaga sili, ia sa faatutu maualuga aʼe i lo o isi nofoa uma, sa teuteu e ia i le auro maoʼi; ma sa faia e ia ia fai se pafatafata i o latou luma, ina ia mafai ona faalagolago i ai i luga o latou tino ma o latou lima aʼo latou tautala atu i upu pepelo ma lē aoga i lona nuu."
                },
                {
                    "number": 12,
                    "text": "Ma sa oo ina fausia e ia se olo latalata i le malumalu; ioe, o se olo maualuga lava, sa matua maualuga tele lava sa mafai ona tu ai o ia i ona luga ma vaai atu i le laueleele o Seloma, ma le laueleele foi o Semulona, ia sa maua e sa Lamanā; ma sa mafai foi ona vaai atu ai o ia i le laueleele atoa faataamilo."
                },
                {
                    "number": 13,
                    "text": "Ma sa oo ina faia e ia ia fausia ni fale e tele i le laueleele o Seloma; ma sa faia e ia ia fausia se olo tele i luga o le maupuʼepuʼe i matu o le laueleele o Seloma, lea sa fai ma mapusaga mo le fanau a Nifae i le taimi na latou sosola ese ai i fafo mai le laueleele; ma sa faapea ona faia e ia i ʼoa na ia maua mai i lafoga a lona nuu."
                },
                {
                    "number": 14,
                    "text": "Ma sa oo ina tuu atu e ia lona loto i ana ʼoa, ma ia faaalu lona taimi i le olaga faasoesā faatasi ma ana avā ma ana palake; ma sa faapea foi ona faaalu e ana faitaulaga o latou taimi ma fafine talitane."
                },
                {
                    "number": 15,
                    "text": "Ma sa oo ina toto e ia tovine faataamilo i le laueleele; ma sa fausia e ia soli-uaina, ma faia le uaina tele; ma o lea na avea ai o ia ma se tagata-inuuaina tele, ma sa faapea foi lona nuu."
                },
                {
                    "number": 16,
                    "text": "Ma sa oo ina amata ona o mai o sa Lamanā i luga o lona nuu, i luga o vaega toaitiiti o tagata, ma fasioti i latou i o latou fanua, aʼo latou leoleo a latou lafu."
                },
                {
                    "number": 17,
                    "text": "Ma sa auina atu e le tupu o Noa leoleo faataamilo i le laueleele e taofi ese i latou; peitai sa lē lava le toatele o e na auina atu e ia, ma sa o mai sa Lamanā i o latou luga ma fasioti i latou, ma tutuli le tele o a latou lafu i fafo mai le laueleele; sa faapea ona amata e sa Lamanā ona faaumatia o i latou, ma faaoo lo latou ita i luga o i latou."
                },
                {
                    "number": 18,
                    "text": "Ma sa oo ina auina atu e le tupu o Noa ana autau e faasaga atu ia te i latou, ma sa latou tutuli i latou i tua, pe sa latou tutuli i latou i tua mo se taimi; o lea, na latou foi mai ai ma le olioli ia latou vete o le taua."
                },
                {
                    "number": 19,
                    "text": "Ma o lenei, ona o lenei manumalo tele, sa faafefeteina i latou i le faamaualuluga o o latou loto; sa latou mitamitavale i lo latou lava malosi, fai mai e mafai e lo latou toalimagafulu ona tutū faasaga atu i le afe ma afe o sa Lamanā; ma sa faapena ona latou mitamitavale, ma fiafia i le toto, ma le faamasaaina o le toto o o latou uso, ma o lenei ona o le amioleaga o lo latou tupu ma o latou faitaulaga."
                },
                {
                    "number": 20,
                    "text": "Ma sa oo ina sa i ai i totonu o i latou se tagata o lona igoa o Apinati; ma sa alu atu o ia i totonu o i latou, ma amata ona vavalo, ua fai atu: Faauta, ua faapea ona fetalai mai o le Alii, ma ua faapea ona ia poloaiina o aʼu, ua fetalai mai, Alu atu ia, ma fai atu i lenei nuu, ua faapea ona fetalai mai o le Alii—Oi talofa i lenei nuu, ona ua Ou vaai ia latou mea inosia, ma a latou amioleaga, ma a latou faitaaga; ma o le a Ou asiasi atu ia te i latou i loʼu toasa, vagana ai ua latou salamo."
                },
                {
                    "number": 21,
                    "text": "Ma e vagana ai ua latou salamo ma liliu mai i le Alii lo latou Atua, faauta, o le a ou tuuina atu i latou i lima o o latou fili; ioe, ma o le a aumai i latou i le pologa; ma o le a faapuapuagatiaina i latou i lima o o latou fili."
                },
                {
                    "number": 22,
                    "text": "Ma o le a oo mai, o le a latou iloa o Aʼu o le Alii lo latou Atua, ma o Aʼu o se Atua fuā, e asiasi atu i loʼu nuu ia latou amioletonu."
                },
                {
                    "number": 23,
                    "text": "Ma o le a oo mai, seʼi vagana ua salamo lenei nuu ma liliu mai i le Alii lo latou Atua, o le a aumai i latou i le pologa; ma o le a leai se tasi e laveaia i latou, vagana ai lava le Alii le Atua Malosi Aoao."
                },
                {
                    "number": 24,
                    "text": "Ioe, ma o le a oo mai, a latou tagi mai ia te aʼu o le a faagesegese ona Ou faalogo atu ia latou tagi; ioe, ma o le a Ou tuu i latou ia taia i latou e o latou fili."
                },
                {
                    "number": 25,
                    "text": "Ma vagana ai ua latou salamo i le ie talatala ma le lefulefu, ma tagi malosi mai i le Alii lo latou Atua, o le a Ou lē faalogo atu ia latou tatalo, pe Ou te laveaia i latou mai o latou puapuaga; ma ua faapea ona fetalai mai o le Alii, ma ua faapea ona ia poloaiina o aʼu."
                },
                {
                    "number": 26,
                    "text": "O lenei sa oo ina ua uma ona tautala atu Apinati i nei upu ia te i latou, sa latou feitai ia te ia, ma saili e aveese lona ola; peitai sa laveaiina o ia e le Alii mai o latou lima."
                },
                {
                    "number": 27,
                    "text": "O lenei ina ua faalogo le tupu o Noa i upu na tautala atu e Apinati i le nuu, sa ita foi o ia, ma sa fai mai o ia: O ai Apinati, ua ia faamasinoina ai aʼu ma loʼu nuu, po o ai foi le Alii, o le a aumaia i luga o loʼu nuu le puapuaga tele faapea?"
                },
                {
                    "number": 28,
                    "text": "Ou te poloai atu ia te outou ia aumai Apinati iinei, ina ia mafai ona ou fasioti ia te ia, ona ua fai mai e ia nei mea ia mafai ona faaoso ai e ia loʼu nuu ia ita le tasi i le isi, ma faatutupu ai finauga i totonu o loʼu nuu; o lea o le a ou fasioti ia te ia."
                },
                {
                    "number": 29,
                    "text": "O lenei sa faatauasoina mata o le nuu; o lea sa latou faamaaa ai o latou loto e faasaga i upu a Apinati, ma sa latou saili mai le taimi lena i luma e puʼe o ia. Ma sa faamaaa e le tupu o Noa lona loto e faasaga i le afioga a le Alii, ma sa lē salamo o ia i ana mea leaga."
                }
            ]
        },
        "/study/scriptures/bofm/mosiah/12": {
            "uri": "/study/scriptures/bofm/mosiah/12",
            "title": "Mosaea 12",
            "data_type": "chapter",
            "chapter_name": "Mataupu 12",
            "chapter_summary": [
                "Ua falepuipui Apinati ona o lona vavalo atu o le faafanoga o le nuu ma le oti o le Tupu o Noa—Ua sii mai e faitaulaga pepelo tusitusiga paia ma faafoliga mai o loo latou tausia tulafono a Mose—Ua amata e Apinati ona aoaoina i latou i Tulafono e Sefulu. E tusa o le 148 T.L.M."
            ],
            "verses": [
                {
                    "number": 1,
                    "text": "Ma sa oo ina ua mavae atu le va o tausaga e lua sa oo ina sau Apinati i totonu o i latou ua faafoliga ese, sa latou lē iloa ai o ia, ma amata ona vavalo atu i totonu o i latou, ua fai atu: Ua faapea ona poloaiina o aʼu e le Alii, ua fetalai mai—Apinati e, alu atu ia ma vavalo atu i loʼu nuu nei, ona ua latou faamaaa o latou loto e faasaga mai i aʼu upu; ua latou lē salamo ia latou mea leaga ua fai; o lea, o le a Ou asiasi atu ai ia te i latou i loʼu toasa, ioe, o loʼu toasa tele o le a Ou asiasi atu ai ia te i latou ia latou amioletonu ma a latou mea inosia."
                },
                {
                    "number": 2,
                    "text": "Ioe, oi talofa i lenei tupulaga! Ma sa fetalai mai le Alii ia te aʼu: Faaloaloa atu lou lima ma vavalo atu, fai atu: Ua faapea ona fetalai mai o le Alii, o le a oo mai lenei tupulaga i le pologa, ona o a latou amioletonu, ma o le a taia i latou i le alafau; ioe, ma o le a tutulia e tagata, ma o le a fasiotia, ma o le a ʼaina o latou aano e taie o le ea, ma ʼulī, ioe, ma manu feʼai."
                },
                {
                    "number": 3,
                    "text": "Ma o le a oo mai o le ola o le tupu o Noa o le a pei le aoga o se ofu i totonu o se ogaumu aasa; ona o le a iloa e ia o Aʼu o le Alii."
                },
                {
                    "number": 4,
                    "text": "Ma o le a oo mai o le a Ou taiaina loʼu nuu lenei i puapuaga tiga, ioe, i le oge ma i faamaʼi; ma o le a Ou faia ia latou tagiauueuē i le aso atoa."
                },
                {
                    "number": 5,
                    "text": "Ioe, ma o le a Ou faia ia saisai avega i luga o o latou papatua; ma o le a tulituli i latou i luma e pei o se asini gūgū."
                },
                {
                    "number": 6,
                    "text": "Ma o le a oo mai o le a Ou auina atu uatoʼa a o i latou, ma o le a taia ai i latou; ma o le a taia foi i latou i le matagi mai sasaʼe; ma o le a faatamaʼia foi lo latou laueleele e iniseti, ma ʼaia a latou kuranuma."
                },
                {
                    "number": 7,
                    "text": "Ma o le a taia i latou i se faamaʼi tele—ma o nei mea uma o le a Ou faia ona o a latou amioletonu ma a latou mea inosia."
                },
                {
                    "number": 8,
                    "text": "Ma o le a oo mai seʼi vagana ua latou salamo, o le a Ou faaumatia ese atoa i latou mai luga o le lalolagi; peitai o le a latou tuua se talafaamaumau pe a mavae atu i latou, ma o le a Ou faasaoina ia talafaamaumau mo isi atunuu o le a mauaina le laueleele; ioe, o le a Ou faia lava lenei mea ina ia mafai ona Ou faaali atu mea inosia a lenei nuu i isi atunuu. Ma e tele mea na vavalo atu ai Apinati e faasaga i lenei nuu."
                },
                {
                    "number": 9,
                    "text": "Ma sa oo ina latou feitai ia te ia; ma sa latou puʼe o ia ma avatu noanoatia o ia i luma o le tupu, ma fai atu i le tupu: Faauta, ua matou aumai i ou luma se tagata o lē sa ia valoia mea leaga e uiga i lou nuu, ma fai mai o le a faaumatia i latou e le Atua."
                },
                {
                    "number": 10,
                    "text": "Ma sa valoia foi e ia mea leaga e uiga i lou soifua, ma fai mai o le a pei lou soifua o se ofu e i totonu o se ogaumu o le afi."
                },
                {
                    "number": 11,
                    "text": "Ma lea foi, sa fai mai o ia o le a pei oe o se ʼausaito, o se ʼausaito mago lava o le fanua, e taufetuli ai i luga manu vaefa ma soli i lalo o vae."
                },
                {
                    "number": 12,
                    "text": "Ma lea foi, ua fai mai o ia o le a pei oe o se fuga o se laau tuitui, lea, a oo ina matua atoatoa, a ula e le matagi, e lelea atu i luga o le laueleele. Ma ua ia faatagā fai mai ua fetalai mai ai le Alii. Ma ua fai mai o ia o le a oo mai nei mea uma i ou luga vagana ai ua e salamo, ma o le a oo mai nei mea ia te oe ona o au amioletonu."
                },
                {
                    "number": 13,
                    "text": "Ma o lenei, le tupu e, o se a se leaga tele ua e faia, pe o a foi ni agasala tetele ua faia e lou nuu, o le a taʼusala ai i tatou e le Atua pe ua faamasinoina ai e lenei tagata?"
                },
                {
                    "number": 14,
                    "text": "Ma o lenei, le tupu e, faauta, ua matou lē sala, ma o oe, le tupu e, e te lei agasala; o lea, ua pepelo le tagata lenei e uiga ia te oe, ma ua vavalo fua o ia."
                },
                {
                    "number": 15,
                    "text": "Ma faauta, ua tatou malolosi, o le a lē faapologaina i tatou, pe ave faatagataotaua e o tatou fili; ioe, ma ua e manuia i le laueleele, ma o le a e manuia foi."
                },
                {
                    "number": 16,
                    "text": "Faauta, o le tagata lenei, matou te tuu atu o ia i ou aao; e mafai ona e faia ia te ia e pei ona lelei ia te oe."
                },
                {
                    "number": 17,
                    "text": "Ma sa oo ina faia e le tupu o Noa ia lafo Apinati i le falepuipui; ma sa poloai atu o ia i faitaulaga ia latou faapotopoto faatasi i latou lava ina ia mafai e ia ona faia se fono faatasi ma i latou po o se a se mea e tatau ona ia faia ia te ia."
                },
                {
                    "number": 18,
                    "text": "Ma sa oo ina latou fai atu i le tupu: Aumai o ia iinei, ina ia mafai ona tatou fesili atu ia te ia; ma sa poloai atu le tupu ia aumai o ia i o latou luma."
                },
                {
                    "number": 19,
                    "text": "Ma sa amata ona latou tuufesili atu ia te ia, ina ia mafai ona latou faafesasiaʼi o ia, ina ia mafai ona latou maua o se mea e tuuaʼi ai o ia; peitai sa tali atu o ia ia te i latou ma le lotoa, ma tali a latou fesili uma, ioe, sa latou ofo tele; ona sa ia talituina i latou ia latou fesili uma, ma faafemēmēaʼi i latou ia latou upu uma."
                },
                {
                    "number": 20,
                    "text": "Ma sa oo ina fai mai se tasi o i latou ia te ia: O le a le uiga o upu ua tusia, ma ia sa aoao mai e o tatou tamā, fai mai:"
                },
                {
                    "number": 21,
                    "text": "E matua matagofie lava i luga o mauga vae o ia o lē na te aumai tala e lelei; o lē na te talai atu le filemu; o lē na te aumai tala e lelei o mea lelei; o lē na te talai atu le olataga; o lē e fai atu ia Siona, Ua nofotupu lou Atua;"
                },
                {
                    "number": 22,
                    "text": "O le a sii i luga e au leoleo le leo; o le a latou pepese faatasi i le leo, ona o le a latou vaai mata i le mata pe a toe aumai Siona e le Alii;"
                },
                {
                    "number": 23,
                    "text": "Alalaga ia i le olioli; pepese faatasi ia outou nofoaga tuufua o Ierusalema; ona ua faamafanafanaina e le Alii lona nuu, ua togiola e ia Ierusalema;"
                },
                {
                    "number": 24,
                    "text": "Ua afe e le Alii lona aao paia i mata o atunuu uma, ma o le a vaai tuluʼiga uma o le lalolagi i le olataga a lo tatou Atua?"
                },
                {
                    "number": 25,
                    "text": "Ma o lenei sa fai atu Apinati ia te i latou: O outou o faitaulaga, ua manatu e faapea ua outou aoaoina lenei nuu, ma malamalama i le agaga o valoaga, ae ua outou fia iloa mai ia te aʼu le uiga o nei mea?"
                },
                {
                    "number": 26,
                    "text": "Ou te fai atu ia te outou, oi talofa ia te outou i lo outou faapiʼopiʼo o ala o le Alii! Ona afai ua outou malamalama i nei mea, tou te lei aoaoina atu; o lea, ua outou faapiʼopiʼo ai ala o le Alii."
                },
                {
                    "number": 27,
                    "text": "Tou te lei faaaogaina o outou loto tou te malamalama ai; o lea, sa outou lē popoto. O lea, o ni a ua outou aoao atu i lenei nuu?"
                },
                {
                    "number": 28,
                    "text": "Ma sa latou fai mai: Ua matou aoao atu le tulafono a Mose."
                },
                {
                    "number": 29,
                    "text": "Ma sa toe fai atu o ia ia te i latou: Afai ua outou aoao atu le tulafono a Mose aisea ua outou lē tausia ai? Aisea ua outou faaū atu ai o outou loto i luga o ʼoa? Aisea ua outou faia ai le faitaaga ma faaalu lo outou malosi i le faatasi ma fafine talitane, ioe, ma faaoso lenei nuu e fai le agasala, ua faia ai e le Alii e auina mai aʼu e vavalo faasaga atu i lenei nuu, ioe, se leaga tele e faasaga i lenei nuu?"
                },
                {
                    "number": 30,
                    "text": "Tou te le iloa ea ua ou tautala atu i le upumoni? Ioe, ua outou iloa ua ou tautala atu i le upumoni; ma ua tatau ona outou tetete i luma o le Atua."
                },
                {
                    "number": 31,
                    "text": "Ma o le a oo mai o le a taina outou mo a outou amioletonu, ona ua outou fai mai ua outou aoao atu le tulafono a Mose. Ma o se a se mea ua outou iloa e uiga i le tulafono a Mose? E ala mai ea le olataga i le tulafono a Mose? O ni a fa a outou?"
                },
                {
                    "number": 32,
                    "text": "Ma sa latou tali mai ma fai mai o le olataga e ala mai i le tulafono a Mose."
                },
                {
                    "number": 33,
                    "text": "Ae o lenei sa fai atu Apinati ia te i latou: Ua ou iloa afai tou te tausi i poloaiga a le Atua e faaolaina outou; ioe, pe afai tou te tausi i tulafono na tuu mai e le Alii ia Mose i le mauga o Sinai, fai mai:"
                },
                {
                    "number": 34,
                    "text": "O Aʼu o le Alii lou Atua, o lē na aumaia oe i fafo mai le nuu o Aikupito, i fafo mai le fale o le pologa."
                },
                {
                    "number": 35,
                    "text": "Aua e te fai mo oe se Atua ese i oʼu luma."
                },
                {
                    "number": 36,
                    "text": "Aua e te fai mo oe se tupua ua ta, po o se faatusa o se mea o i le lagi i luga, po o mea o loo i le lalolagi o i lalo."
                },
                {
                    "number": 37,
                    "text": "O lenei sa fai atu Apinati ia te i latou, ua outou faia ea nei mea uma? Ou te fai atu ia te outou, E leai, tou te lei faia. Ma ua outou aoaoina ea lenei nuu ia latou faia nei mea uma? Ou te fai atu ia te outou, E leai, tou te lei aoaoina."
                }
            ]
        },
        "/study/scriptures/bofm/mosiah/13": {
            "uri": "/study/scriptures/bofm/mosiah/13",
            "title": "Mosaea 13",
            "data_type": "chapter",
            "chapter_name": "Mataupu 13",
            "chapter_summary": [
                "Ua puipuia Apinati i se mana paia—Ua aoao atu e ia Tulafono e Sefulu—E le nao le tulafono a Mose e ala mai ai le olataga—O le a faia e le Atua lava ia se togiola ma togiolaina ona tagata. E tusa o le 148 T.L.M."
            ],
            "verses": [
                {
                    "number": 1,
                    "text": "Ma o lenei ina ua uma ona faalogo mai le tupu i nei upu, sa fai atu o ia i ana faitaulaga: Aveese atu ia lenei tagata, ma fasioti ia te ia; ona o le a sa tatou mea e fai ia te ia, ona ua fasa o ia."
                },
                {
                    "number": 2,
                    "text": "Ma sa latou tutu mai ma taumafai e fetagofi mai o latou lima ia te ia; peitai sa tu tetee atu o ia ia te i latou, ma fai atu ia te i latou:"
                },
                {
                    "number": 3,
                    "text": "Aua tou te pai mai ia te aʼu, ona o le a taia outou e le Atua pe a fetagofi mai o outou lima ia te aʼu, ona ou te lei tuuina atu le savali na auina mai aʼu e le Alii e tuu atu; pe ua ou taʼu atu foi le mea na outou talosaga mai ou te taʼu atu; o lea, o le a lē tuu ai e le Atua ia faaumatia aʼu i le taimi nei."
                },
                {
                    "number": 4,
                    "text": "Ae e ao ina ou faataunuuina poloaiga na poloaiina ai aʼu e le Atua; ma ona ua ou taʼu atu ia te outou le upumoni, ua outou feitai mai ia te aʼu. O lenei foi, ona ua ou tautala atu le afioga a le Atua ua outou faamasino mai ia te aʼu fai mai ua ou fasa."
                },
                {
                    "number": 5,
                    "text": "O lenei sa oo ina ua uma ona tautala atu e Apinati nei upu sa fefefe le nuu o le tupu o Noa e fetagofi mai o latou lima ia te ia, ona sa i luga o ia le Agaga o le Alii; ma sa susulu ona fofoga i se malamalama tele, sa pei lava o fofoga o Mose aʼo i ai i le mauga o Sinai, aʼo fetautalatalaaʼi ma le Alii."
                },
                {
                    "number": 6,
                    "text": "Ma sa tautala atu o ia ma le mana ma le pule mai le Atua; ma sa faaauau atu pea e ia ana upu, ua fai atu:"
                },
                {
                    "number": 7,
                    "text": "Ua outou vaai ua leai so outou mana e fasioti ai aʼu, o lea o le a ou faauma atu ai laʼu savali. Ioe, ma ua ou iloa ua seleia ai outou i o outou loto ona ua ou taʼu atu ia te outou le moni e uiga ia outou amioletonu."
                },
                {
                    "number": 8,
                    "text": "Ioe, ma o aʼu upu foi ua faatumuina ai outou i le ofo ma le meia, ma le ita."
                },
                {
                    "number": 9,
                    "text": "Peitai ou te faauma atu laʼu savali; ma ona lē afaina ai lea po o fea ou te alu i ai, pe afai e faapea e faaolaina aʼu."
                },
                {
                    "number": 10,
                    "text": "Ae o le tele lenei o le mea ou te taʼu atu ia te outou, o le mea tou te faia ia te aʼu, pe a uma atu lenei, o le a avea o se faatusa ma se ata o mea o le a oo mai."
                },
                {
                    "number": 11,
                    "text": "Ma o lenei ou te faitau atu ia te outou poloaiga a le Atua o totoe, ona ua ou iloa ua lē o tusia i latou i o outou loto; ua ou iloa foi sa outou suesue ma aoao atu le amioletonu i le vaega tele o o outou olaga."
                },
                {
                    "number": 12,
                    "text": "Ma o lenei, tou te manatua sa ou fai atu ia te outou: Aua e te fai mo oe se tupua ua ta, po o se faatusa o mea o i le lagi i lugā, po o mea o i le lalolagi o i lalo, po o mea o i vai o i lalo o le lalolagi."
                },
                {
                    "number": 13,
                    "text": "Ma lea foi: Aua e te ifo i ai, aua foi e te auauna i ai; aua o Aʼu o le Alii lou Atua, o se Atua fuā, e asiasi atu i amioletonu a tamā i luga o fanau, i tupulaga e tolu ma le fa o i latou o e inoino mai ia te aʼu;"
                },
                {
                    "number": 14,
                    "text": "Ma faaali atu le alofa mutimutivale i afe o i latou o e e alolofa mai ia te aʼu ma tausi i aʼu poloaiga."
                },
                {
                    "number": 15,
                    "text": "Aua e te taʼu fua le suafa o le Alii lou Atua; ona o le a taʼusalaina e le Alii o ia o lē na te taʼu fua lona suafa."
                },
                {
                    "number": 16,
                    "text": "Ia manatua le aso sapati, ia tausi lona paia."
                },
                {
                    "number": 17,
                    "text": "O aso e ono e te galue ai, ma fai ai au galuega uma lava;"
                },
                {
                    "number": 18,
                    "text": "Ae o le aso fitu, o le sapati o le Alii lou Atua, aua e te fai ai se galuega, o oe, po o lou atalii, po o lou afafine, o lau auauna-tane, po o lau auauna-fafine, po o au manu, po o le tagata ese o i totonu o ou faitotoa;"
                },
                {
                    "number": 19,
                    "text": "Ona o aso e ono na faia ai e le Alii le lagi ma le lalolagi, ma le sami, ma mea uma o i ai; o le mea lea na faamanuia ai e le Alii le aso sapati, ma faapaia i ai."
                },
                {
                    "number": 20,
                    "text": "Ia e ava i lou tamā ma lou tinā, ina ia faalevalevaina ou aso i luga o le laueleele ua foaiina mai e le Alii lou Atua ia te oe."
                },
                {
                    "number": 21,
                    "text": "Aua e te fasioti tagata."
                },
                {
                    "number": 22,
                    "text": "Aua e te mulilua. Aua e te gaoi."
                },
                {
                    "number": 23,
                    "text": "Aua e te molimau pepelo agaʼi i lē lua te tuaoi."
                },
                {
                    "number": 24,
                    "text": "Aua e te manao i le fale o lē lua te tuaoi, aua e te manao i le avā a lē lua te tuaoi, po o lana auauna tane, po o lana auauna fafine, po o lana povi, po o lana asini, po o soo se mea lava a lē lua te tuaoi."
                },
                {
                    "number": 25,
                    "text": "Ma sa oo ina ua uma ona faaiʼu e Apinati le fai atu o ia upu sa fai atu o ia ia te i latou: Pe ua outou aoaoina ea lenei nuu e tatau ona latou tausisi i le faia o nei mea uma ina ia tausia nei poloaiga?"
                },
                {
                    "number": 26,
                    "text": "Ou te fai atu ia te outou, E leai; aua a na outou aoaoina i latou, po ua lē faia e le Alii ou te sau ma vavalo atu le leaga e uiga i lenei nuu."
                },
                {
                    "number": 27,
                    "text": "Ma o lenei ua outou fai mai e ala mai le olataga i le tulafono a Mose. Ou te fai atu ia te outou e tatau ona outou tausia pea le tulafono a Mose mo le taimi nei; ae ou te fai atu ia te outou, e oo mai le taimi o le a lē toe tatau ai ona tausia o le tulafono a Mose."
                },
                {
                    "number": 28,
                    "text": "Ma e lē gata i lea, ou te fai atu ia te outou, e lē ala mai le olataga i le nao le tulafono; ma a na leai le togiola, lea o le a faia e le Atua lava ia mo agasala ma amioletonu a ona tagata, e lē maʼalofia lava le tatau ai ona latou fano, e ui i le tulafono a Mose."
                },
                {
                    "number": 29,
                    "text": "Ma o lenei ou te fai atu ia te outou sa tatau ona i ai se tulafono e tuu mai i le fanauga a Isaraelu, ioe, o se tulafono saʼolele lava; ona o i latou o se nuu sa ua maaa, sa vave ona latou faia o le amioletonu, ma gese ona latou manatua o le Alii lo latou Atua;"
                },
                {
                    "number": 30,
                    "text": "O lea sa i ai se tulafono sa tuuina mai ia te i latou, ioe, o se tulafono o tu ma sauniga, o se tulafono sa tatau ona latou tausisi tonu i ai mai lea aso i lea aso, e taofi ai i latou i le manatua o le Atua ma lo latou tiute ia te ia."
                },
                {
                    "number": 31,
                    "text": "Ae faauta, ou te fai atu ia te outou, o nei mea uma o ni faatusa o mea o le a oo mai."
                },
                {
                    "number": 32,
                    "text": "Ma o lenei, pe sa latou malamalama ea i le tulafono? Ou te fai atu ia te outou, E leai, sa latou lē malamalama uma i le tulafono; ma o lenei ona o le maaa o o latou loto; ona sa latou lē malamalama e lē mafai ona faaolaina o soo se tagata vagana e ala i le togiola a le Atua."
                },
                {
                    "number": 33,
                    "text": "Aua faauta, sa lei vavalo atu ea Mose ia te i latou e uiga i le afio mai o le Mesia, ma o le a togiola e le Atua ona tagata? Ioe, ma e oo i perofeta uma o e sa vavalo talu mai le amataga o le lalolagi—sa latou lei tautatala tetele pe itiiti mai ea e uiga i nei mea?"
                },
                {
                    "number": 34,
                    "text": "Latou te lei fai mai ea o le a afio mai le Atua lava ia i lalo i totonu o le fanauga a tagata, ma ave i ona luga foliga o le tagata, ma afio atu i le mana tele i luga o le lalolagi?"
                },
                {
                    "number": 35,
                    "text": "Ioe, ma latou te lei fai mai foi ea o le a faataunuuina e ia le toetutu mai o e ua oti, ma o ia, o ia lava, o le a sauaina ma faapuapuagatia?"
                }
            ]
        },
        "/study/scriptures/bofm/mosiah/14": {
            "uri": "/study/scriptures/bofm/mosiah/14",
            "title": "Mosaea 14",
            "data_type": "chapter",
            "chapter_name": "Mataupu 14",
            "chapter_summary": [
                "Ua tautala Isaia e uiga i le Mesia—Ua faamatala mai le faamaasiasiina ma mafatiaga o le Mesia—Ua tuu atu e ia lona agaga o se taulaga mo agasala ma faia le puluvaga mo e solitulafono—Faatusatusa i le Isaia 53. E tusa o le 148 T.L.M."
            ],
            "verses": [
                {
                    "number": 1,
                    "text": "Ioe, e oo ia Isaia pe lei fai mai ea: O ai ea ua talitonu i la matou tala, ma o ai ua faaali i ai le aao o le Alii?"
                },
                {
                    "number": 2,
                    "text": "Ona o le a tupu aʼe o ia i ona luma e pei o se laau muʼamuʼa, ma pei o se aʼa ua totogo aʼe i fafo mai le eleele mātūtū; ua leai sona aulelei po o se manaia; ma a tatou vaai ia te ia e leai sona lalelei tatou te mananao ai ia te ia."
                },
                {
                    "number": 3,
                    "text": "Ua inosia ma teena o ia e tagata; o se tagata o faanoanoa, ma ua masani ma le tiga; ma sa tatou natia e pei o lea tala o tatou mata mai ia te ia; sa inosia o ia, ae sa tatou lē manatu ia te ia."
                },
                {
                    "number": 4,
                    "text": "E moni lava ua tauave e ia o tatou tiga, ma tauave o tatou faanoanoa; peitai sa tatou manatu ia te ia ua taia, ua fasia e le Atua, ma faapuapuagatia."
                },
                {
                    "number": 5,
                    "text": "Peitai sa manuʼa o ia mo a tatou solitulafono, sa totolia o ia mo a tatou amioletonu; sa i ona luga le aʼoaʼiga mo lo tatou filemu; ma o ona faalavalava ua faamaloloina ai i tatou."
                },
                {
                    "number": 6,
                    "text": "O i tatou uma, e pei o mamoe, ua se ese; ua tatou taitasi ma liliu atu le tagata i lona lava ala; ma ua faafafa e le Alii i ona luga amioletonu a i tatou uma."
                },
                {
                    "number": 7,
                    "text": "Na sauaina o ia, ma sa faapuapuagatiaina o ia, ae sa lē tatalaina e ia lona fofoga; ua aumai o ia e pei o se tamai mamoe a fasia, ma e pei o se mamoe gūgū i luma o ona selefulufulu ua faapea ona lē tatalaina e ia lona fofoga."
                },
                {
                    "number": 8,
                    "text": "Sa aveese atu o ia mai le falepuipui ma mai le faamasinoga; ma o ai na te tala atu lona tupulaga? Ona sa vavae ese o ia i fafo mai le laueleele o tagata ola; sa taia o ia mo solitulafono a loʼu nuu."
                },
                {
                    "number": 9,
                    "text": "Ma sa fai e ia lona tuugamau faatasi ma le amioleaga, ma faatasi ma le mauʼoa i lona maliu; ona sa lei faia e ia se mea leaga, pe sa i ai se taufaasese i lona fofoga."
                },
                {
                    "number": 10,
                    "text": "Peitai sa finagalo malie le Alii e faamanuʼa o ia; ua ia tuu o ia ia faanoanoa; pe a e faia lona agaga o se taulaga mo agasala, o le a vaai o ia i ana fanau, o le a ia faalevalevaina ona aso, ma o le a manuia le finagalo o le Alii i lona aao."
                },
                {
                    "number": 11,
                    "text": "O le a silasila o ia i le mafatia o lona agaga, ma o le a malie i ai; o lona malamalama o le a taʼuamiotonu ai e laʼu auauna amiotonu le toatele; ona o le a tauave e ia a latou amioletonu."
                },
                {
                    "number": 12,
                    "text": "O lea o le a ou vavae atu ai ia te ia se vaega faatasi ma e ua silisili, ma o le a ia vaevaeina le vete faatasi ma e malolosi; ona sa sasaa atu e ia lona agaga e oo i le oti; ma sa faitauina o ia faatasi ma e solitulafono; ma sa ia tauaveina agasala a le toatele, ma faia le ʼaiʼoiga mo e solitulafono."
                }
            ]
        },
        "/study/scriptures/bofm/mosiah/15": {
            "uri": "/study/scriptures/bofm/mosiah/15",
            "title": "Mosaea 15",
            "data_type": "chapter",
            "chapter_name": "Mataupu 15",
            "chapter_summary": [
                "O le ala ua avea ai Keriso o le Tamā ma le Alo—O le a faia e ia le aiʼoiga ma tauave solitulafono a ona tagata—O i latou ma perofeta paia uma lava o ana fanau ia—Ua faataunuu e ia le Toetutu—E maua e fanau laiti le ola e faavavau. E tusa o le 148 T.L.M."
            ],
            "verses": [
                {
                    "number": 1,
                    "text": "Ma o lenei sa fai atu Apinati ia te i latou: Ou te manao ia outou malamalama o le a afio mai i lalo le Atua lava ia i totonu o le fanauga a tagata, ma o le a togiola e ia ona tagata."
                },
                {
                    "number": 2,
                    "text": "Ma ona e soifua o ia i le tino o le a taʼua o ia o le Alo o le Atua, ma ona ua tuu atu e ia le tino i lalo o le puleaga a le finagalo o le Tamā, ona o ia o le Tamā ma le Alo—"
                },
                {
                    "number": 3,
                    "text": "O le Tama, ona sa fanauina o ia i le mana o le Atua; ma o le Alo, ona o le tino; ua faapea ona avea ai o ia o le Tamā ma le Alo—"
                },
                {
                    "number": 4,
                    "text": "Ma o i laua o se Atua e tasi, ioe, o le Tamā Faavavau lava lea o le lagi ma le lalolagi."
                },
                {
                    "number": 5,
                    "text": "Ma ua faapea ona aumai ai o le tino i lalo o le pule a le Agaga, po o le Alo i le Tamā, o se Atua e tasi, e mafatia i tofotofoga, ae lē gauaʼi atu i le tofotofoga, ae tuu atu o ia lava e tauemuina, ma sasa, ma tuli i fafo, ma faato e ona tagata."
                },
                {
                    "number": 6,
                    "text": "Ma a mavae nei mea uma, a uma ona faia e ia vavega tetele i totonu o le fanauga a tagata, o le a taitai atu o ia, ioe, e pei lava ona fai mai Isaia, e pei o se mamoe gūgū i luma o le selefulufulu, ua faapea ona lē tatalaina e ia lona fofoga."
                },
                {
                    "number": 7,
                    "text": "Ioe, o le a faapea lava ona taitai atu o ia, e faasatauroina, ma fasia, ma avea ai foi le oti ma pule i le tino, ua tofatumoanaina le loto o le Alo i le finagalo o le Tamā."
                },
                {
                    "number": 8,
                    "text": "Ma e faapea ona motusia e le Atua noataga o le oti, ina ua manumalo o ia i le oti; ma tuu atu ai i le Alo le mana e fai ai le aiʼoiga mo le fanauga a tagata—"
                },
                {
                    "number": 9,
                    "text": "Ina ua afio aʼe i le lagi, ua ia te ia loto o le alofa mutimutivale; ua faatumuina i le agaalofa i le fanauga a tagata; ua tu i lo latou va ma le faamasinotonu; ona ua motusia e ia fusi o le oti, ma ua ave e ia i ona luga a latou amioletonu ma a latou solitulafono, ina ua ia togiolaina i latou, ma faamalie manaoga o le faamasinotonu."
                },
                {
                    "number": 10,
                    "text": "Ma o lenei ou te fai atu ia te outou, o ai na te tala atu lona tupulaga? Faauta, ou te fai atu ia te outou, pe a faia lona agaga o se taulaga mo agasala, o le a silasila o ia i ana fanau. Ma o lenei pe ni a fa a outou? Ma o ai o le a avea ma ana fanau?"
                },
                {
                    "number": 11,
                    "text": "Faauta ou te fai atu ia te outou, soo se tasi na faalogo i fetalaiga a perofeta, ioe, o perofeta paia uma o e sa vavalo e uiga i le afio mai o le Alii—Ou te fai atu ia te outou, o i latou uma o e na faalogo ia latou upu, ma ua talitonu o le a togiola e le Alii ona tagata, ma sa tulimatai i lena aso mo se faamagaloga o a latou agasala, ou te fai atu ia te outou, o i latou ia o ana fanau, po o i latou ia o suli o le malo o le Atua."
                },
                {
                    "number": 12,
                    "text": "Ona o i latou ia na tauave e ia a latou agasala; e mo i latou ia na maliu ai o ia, e togiola i latou mai ia latou solitulafono. Ma o lenei, pe lē o i latou ea ia o ana fanau?"
                },
                {
                    "number": 13,
                    "text": "Ioe, ma pe lē o perofeta ea, i latou taitoatasi ia sa tatala lona fofoga e vavalo atu, o e e lei pauu atu i le solitulafono, o le uiga o laʼu tala o perofeta uma lava ia na soifua talu mai le amataga o le lalolagi? Ou te fai atu ia te outou, o i latou ia o ana fanau."
                },
                {
                    "number": 14,
                    "text": "Ma o i latou ia o e na latou ʼtalai atu le filemu, o e na latou aumai tala e lelei o mea lelei, o e na latou talai atu le olataga; ma fai atu ia Siona: Ua nofotupu lou Atua!"
                },
                {
                    "number": 15,
                    "text": "Ma ua matagofie naua o latou vae i luga o mauga!"
                },
                {
                    "number": 16,
                    "text": "Ma lea foi, ua matagofie naua i luga o mauga vae o i latou o loo latou talai atu pea le filemu!"
                },
                {
                    "number": 17,
                    "text": "O lenei foi, e matagofie naʼuā i luga o mauga vae o i latou o e o le a latou talai atu le filemu i le lumanai, ioe, mai i le taimi nei e oo i le faavavau!"
                },
                {
                    "number": 18,
                    "text": "Ma faauta, ou te fai atu ia te outou, ua lē ona pau lea. Ona ua matagofie naua i luga o mauga vae o ia o lē na te aumai tala e lelei, o lē o le faavae o le filemu, ioe, o le Alii lava lea, o lē ua togiola e ia ona tagata; ioe, o ia o lē ua tuuina mai e ia le olataga i ona tagata;"
                },
                {
                    "number": 19,
                    "text": "Ona a na leai le togiola ua faia e ia mo ona tagata, lea na saunia mai le faavaega o le lalolagi, ou te fai atu ia te outou, a na leai lenei togiola, po ua fano tagata uma."
                },
                {
                    "number": 20,
                    "text": "Ae faauta, o le a motusia noataga o le oti, ma nofotupu le Alo, ma ua ia te ia le pule i luga o e ua oti; o lea, ua aumai e ia le toetutu mai o e ua oti."
                },
                {
                    "number": 21,
                    "text": "Ma e i ai se toetutu e oo mai, o se uluaʼi toetutu mai lea; ioe, o se toetutu mai lea o i latou o e na i ai, ma e o loo i ai, ma e o le a i ai, seia oo mai lava i le toetu mai o Keriso—ona o le a faapea ona taʼua o ia."
                },
                {
                    "number": 22,
                    "text": "Ma o lenei, o le toetutu mai o perofeta uma, ma i latou uma o e na talitonu ia latou upu, po o i latou uma o e sa tausi i poloaiga a le Atua, o le a oo mai i le uluaʼi toetutu; o lea, o i latou ia o le uluaʼi toetutu mai."
                },
                {
                    "number": 23,
                    "text": "E faatutu mai i latou e mau faatasi ma le Atua o lē na togiolaina i latou; o lea ua latou maua ai le ola e faavavau e ala ia Keriso, o lē na ia motusia noataga o le oti."
                },
                {
                    "number": 24,
                    "text": "Ma o i latou ia o e ua i ai se vaega i le uluaʼi toetutu; ma o i latou ia o e na maliliu ae lei afio mai Keriso, i lo latou lē malamalama, ona sa lei folafoa atu ia te i latou le olataga. Ma e faapea ona faataunuu e le Alii le toefuataiga o i latou ia; ma ua i ai sa latou vaega i le uluaʼi toetutu, pe ua maua le ola e faavavau, ona ua togiolaina e le Alii."
                },
                {
                    "number": 25,
                    "text": "Ma ua maua foi e fanau laiti le ola e faavavau."
                },
                {
                    "number": 26,
                    "text": "Ae faauta, ma matataʼu, ma tetete i luma o le Atua, ona ua tatau ona outou tetete; ona e lē togiolaina e le Alii soo se tasi faapea o e e fouvale ia te ia ma oti ia latou agasala; ioe, i latou uma ia o e na fano ia latou agasala talu mai le amataga o le lalolagi, o e na fouvale ma le loto i ai e faasaga i le Atua, o e sa latou iloa poloaiga a le Atua, ae sa latou lē fia tausiaina; o i latou ia e leai sa latou vaega i le uluaʼi toetutu."
                },
                {
                    "number": 27,
                    "text": "O lea pe ua lē tatau ai ea ona outou tetete? Ona e lē oo mai le olataga i ni tagata faapea; ona e lei togiolaina e le Alii se tagata faapea; ioe, pe mafai foi e le Alii ona togiola ni tagata faapea; ona e lē mafai e ia ona teena o ia lava; ona e le mafai ona teena e ia le faamasinotonu, a ua i ai ana aiā."
                },
                {
                    "number": 28,
                    "text": "Ma o lenei ou te fai atu ia te outou e oo mai le taimi o le a folafola atu ai le olataga a le Alii i atunuu uma, ituaiga, gagana, ma nuu."
                },
                {
                    "number": 29,
                    "text": "Ioe, le Alii e, o le a sii aʼe e au leoleo o latou leo; ma o le a latou pepese faatasi i le leo e tasi; ona o le a latou vaai mata i le mata, pe a toe aumai Siona e le Alii."
                },
                {
                    "number": 30,
                    "text": "Alalaga ia i le olioli, pepese faatasi, outou nofoaga tuufua o Ierusalema; ona ua faamafanafanaina e le Alii ona tagata, ua togiola e ia Ierusalema."
                },
                {
                    "number": 31,
                    "text": "Ua afe e le Alii lona aao paia i mata o atunuu uma; ma o le a vaai tuluiga uma o le lalolagi i le olataga a lo tatou Atua."
                }
            ]
        },
        "/study/scriptures/bofm/mosiah/16": {
            "uri": "/study/scriptures/bofm/mosiah/16",
            "title": "Mosaea 16",
            "data_type": "chapter",
            "chapter_name": "Mataupu 16",
            "chapter_summary": [
                "E togiola e le Atua tagata mai lo latou tulaga se ma paʼū—O i latou o e ua faaletino e tumau pea e peiseai ua leai se togiola ua faia—Ua aumai e Keriso se toetutu i le ola e le gata po o i le malaia e le gata. E tusa o le 148 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina ua uma ona tautala atu e Apinati nei upu sa faaloaloa atu e ia lona lima ma fai atu: E oo mai le taimi o le a vaai ai tagata uma i le olataga a le Alii; pe a oo ina vaai mata i le mata atunuu uma, ituaiga, gagana, ma nuu ma latou taʼutino atu i luma o le Atua ua tonu ana faamasinoga."
                },
                {
                    "number": 2,
                    "text": "Ma ona tutuli ai lea i fafo o e amioleaga, ma o le a i ai se pogai o le a latou uiō ai, ma tagituʼi, ma tagiauē, ma lilivau ai o latou nifo; ma o lenei ona sa latou lē fia faalogo i le siufofoga o le Alii; o lea ua lē togiolaina ai i latou e le Alii."
                },
                {
                    "number": 3,
                    "text": "Ona ua latou faaletino ma faaletiapolo, ma ua i ai i le tiapolo le mana i luga o i latou; ioe, lena lava gata tuai o lē na faaseseina o tatou uluai matua, le pogai lea o lo laua pauu; o le pogai lea na avea ai tagata uma ma tagata faaletino, nautino, faaletiapolo, ua iloa le leaga mai le lelei, ma tuu atu i latou lava e pulea e le tiapolo."
                },
                {
                    "number": 4,
                    "text": "Sa faapea ona se ai o tagata uma; ma faauta, po ua latou se ai e lē gata, pe a na lē togiolaina e le Atua ona tagata mai lo latou tulaga se ma paʼū."
                },
                {
                    "number": 5,
                    "text": "Ae ia manatua o lē e tumau pea i lona lava natura faaletino, ma alu pea i ala o le agasala ma le fouvale faasaga i le Atua, e tumau pea i lona tulaga paʼū ma ua i ai i le tiapolo le mana uma i ona luga. O lea e pei ai o ia e lei faia se togiola mo ia, ona ua avea o ia ma fili i le Atua; ma o le tiapolo foi o se fili i le Atua."
                },
                {
                    "number": 6,
                    "text": "Ma o lenei a na fai e lē afio mai Keriso i le lalolagi, i le tautala lea faatatau i mea o le a oo mai e peiseai ua uma ona oo mai, po ua leai se togiola."
                },
                {
                    "number": 7,
                    "text": "Ma a na fai e lei toetu mai Keriso mai i e na oti, pe ua motusia e ia noataga o le oti ina ia lē manumalo le tuugamau, ma ina ia leai se tui o le oti, po ua leai se toetutu mai."
                },
                {
                    "number": 8,
                    "text": "Peitai ua i ai se toetutu, o lea ua leai ai se manumalo i le tuugamau, ma ua tofatumoanaina ia Keriso, le tui o le oti."
                },
                {
                    "number": 9,
                    "text": "O ia o le malamalama ma le ola o le lalolagi; ioe, o se malamalama e lē gata, e lē mafai lava ona faapouliuligia; ioe, ma se ola foi e lē gata, e lē mafai ona toe i ai se oti."
                },
                {
                    "number": 10,
                    "text": "E oo i lenei tino faaletino o le a faaofuina i le tino ola pea, ma o lenei tino pala o le a faaofuina i le tino lē pala, ma o le a aumai e tutu i luma o le nofoa faamasino a le Atua, e faamasino e ia e tusa ma a latou galuega pe lelei pe leaga."
                },
                {
                    "number": 11,
                    "text": "Afai e lelei a latou galuega, e toetutu mai i le ola ma le fiafia e lē gata; ae afai e leaga a latou galuega, e toetutu mai i le malaia e lē gata, ona ua tuuina atu i latou i le tiapolo, o lē ua pule ia te i latou, o le malaia lea—"
                },
                {
                    "number": 12,
                    "text": "Ona sa o i latou e tusa ma o latou lava loto ma manaoga faaletino; ona sa latou lē valaau atu lava i le Alii aʼo faaloloa mai aao o le alofa mutimutivale ia te i latou; ona sa faaloloa mai ia te i latou aao o le alofa mutimutivale, ae sa latou lē mananao i ai; sa lapataia i latou e uiga ia latou amioletonu ae sa latou lē fia o ese mai ai; ma sa poloaiina i latou ia salamo ae sa latou lē fia salamo."
                },
                {
                    "number": 13,
                    "text": "Ma o lenei, pe ua lē tatau ea ona outou tetete ma salamo ia outou agasala, ma manatua ua nao Keriso lava e mafai ona faaolaina ai outou?"
                },
                {
                    "number": 14,
                    "text": "O lea, afai ua outou aoao atu le tulafono a Mose, ia aoao atu foi o se ata lea o mea o le a oo mai—"
                },
                {
                    "number": 15,
                    "text": "Ia aoao atu ia te i latou o le togiola e ala mai ia Keriso le Alii, o lē o ia lava lea o le Tamā Faavavau. Amene."
                }
            ]
        },
        "/study/scriptures/bofm/mosiah/17": {
            "uri": "/study/scriptures/bofm/mosiah/17",
            "title": "Mosaea 17",
            "data_type": "chapter",
            "chapter_name": "Mataupu 17",
            "chapter_summary": [
                "Ua talitonu Alema ma ua tusi e ia upu a Apinati—Ua mafatia Apinati i le oti i le afi—Ua valoia e ia faamaʼi ma le oti i le afi i luga o e na fasiotia o ia. E tusa o le 148 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina ua uma ona faaiu atu e Apinati nei upu, sa poloai atu le tupu i faitaulaga ia latou ave o ia ma faia ia fasioti ia te ia."
                },
                {
                    "number": 2,
                    "text": "Peitai sa i ai se tasi i totonu o i latou o lona igoa o Alema, o ia foi o se e tupuga mai ia Nifae. Ma o ia o se alii talavou, ma sa talitonu o ia i upu na tautalaina e Apinati, ona sa iloa e ia e uiga i le amioletonu lea sa molimau atu ai Apinati e faasaga ia te i latou; o lea sa amata ai ona aioi atu o ia i le tupu ia aua neʼi ita o ia ia Apinati, ae tuu o ia e alu ese atu i le filemu."
                },
                {
                    "number": 3,
                    "text": "Peitai sa atili ita le tupu, ma faia ia tuli i fafo Alema mai totonu o i latou, ma auina atu ana auauna e tuliloa ia te ia ina ia latou fasioti ia te ia."
                },
                {
                    "number": 4,
                    "text": "Peitai sa sola o ia mai i o latou luma ma lafi o ia sa latou le maua ai o ia. Ma aʼo lafi o ia mo ni aso e tele sa tusi e ia upu uma na tautalaina e Apinati."
                },
                {
                    "number": 5,
                    "text": "Ma sa oo ina faia e le tupu ia siʼo e ana leoleo Apinati ma puʼe o ia; ma sa latou saisai o ia ma lafo i totonu o le falepuipui."
                },
                {
                    "number": 6,
                    "text": "Ma ina ua mavae aso e tolu, ina ua uma ona fono o ia faatasi ma ana faitaulaga, sa faia e ia ia toe aumai o ia i ona luma."
                },
                {
                    "number": 7,
                    "text": "Ma sa fai atu o ia ia te ia: Apinati, ua matou maua se tuuaʼiga e faasaga ia te oe, ma ua tatau le oti ia te oe."
                },
                {
                    "number": 8,
                    "text": "Ona sa e fai mai o le a afio mai le Atua lava ia i lalo i totonu o le fanauga a tagata; ma o lenei, ona o lenei pogai o le a fasioti ai oe vagana ai ua e toe faafoʼia upu leaga uma na e tautalagia e uiga ia te aʼu ma loʼu nuu."
                },
                {
                    "number": 9,
                    "text": "O lenei sa fai atu Apinati ia te ia: Ou te fai atu ia te oe, ou te lē faafoʼia upu na ou tautala atu ai ia te oe e uiga i lenei nuu, ona ua moni; ma ina ia e iloa lo latou moni o lea ua ou tuu atu ai aʼu lava ia ia ou paʼū atu i o outou lima."
                },
                {
                    "number": 10,
                    "text": "Ioe, ma o le a ou tigaina e oo lava i le oti, ma ou te lē faafoʼia lava aʼu upu, ae o le a latou tutu o se molimau e faasaga ia te outou. Ma afai tou te fasiotia aʼu, o le a outou faamasaaina se toto lē sala, ma o le a tu foi lea o se molimau e faasaga ia te outou i le aso gataaga."
                },
                {
                    "number": 11,
                    "text": "Ma o lenei sa toeitiiti a tatala atu o ia e le tupu o Noa, ona sa mataʼu o ia i ana upu; ona sa fefe o ia neʼi oo mai i ona luga faamasinoga a le Atua."
                },
                {
                    "number": 12,
                    "text": "Peitai sa sii i luga e faitaulaga o latou leo e faasaga ia te ia, ma amata ona latou tuuaʼi o ia, fai mai: Ua upu leaga o ia i le tupu. O lea na oso ai le ita o le tupu e faasaga ia te ia, ma sa tuu atu e ia o ia ina ia fasiotia."
                },
                {
                    "number": 13,
                    "text": "Ma sa oo ina latou ave o ia ma saisai ia te ia, ma susunu lona tino i fusi laau, ioe, seia oti."
                },
                {
                    "number": 14,
                    "text": "Ma o lenei ina ua amata ona mu o ia i mumū o le afi, sa alaga mai o ia ia te i latou, fai mai:"
                },
                {
                    "number": 15,
                    "text": "Faauta, e pei ona outou faia ia te aʼu, o le a faapea lava ona oo ina faia e a outou fanau ia mafatia le toatele i tiga ua ou mafatia ai, o tiga lava ia o le oti i le afi; ma o lenei ona ua latou talitonu i le olataga a le Alii lo latou Atua."
                },
                {
                    "number": 16,
                    "text": "Ma e oo ina o le a faapuapuagatiaina outou i ituaiga o faamaʼi eseese ona o a outou amioletonu."
                },
                {
                    "number": 17,
                    "text": "Ioe, ma o le a taia outou i itu uma lava, ma o le a tulia ma faataapeapeina outou i lea mea ma lea mea, e pei lava ona tulia se lafu segisegi e manu ʼaivao ma feʼai."
                },
                {
                    "number": 18,
                    "text": "Ma i lena aso o le a tulia ai outou, ma o le a ave outou e lima o o outou fili, ma ona outou mafatia ai lea, e pei lava ona ou mafatia, i tiga o le oti i le afi."
                },
                {
                    "number": 19,
                    "text": "E faapena ona faaoo mai e le Atua le tauimasui i luga o i latou o e latou te faaumatiaina ona tagata. Le Atua e, talia mai ia loʼu agaga."
                },
                {
                    "number": 20,
                    "text": "Ma o lenei, ina ua uma ona fai atu e Apinati o nei upu, sa paʼū o ia i lalo, ina ua mafatia i le oti i le afi; ioe, ina ua fasiotia o ia ona sa lē faafitia e ia poloaiga a le Atua, ma faamau e ia le moni o ana upu i lona maliu."
                }
            ]
        },
        "/study/scriptures/bofm/mosiah/18": {
            "uri": "/study/scriptures/bofm/mosiah/18",
            "title": "Mosaea 18",
            "data_type": "chapter",
            "chapter_name": "Mataupu 18",
            "chapter_summary": [
                "Ua talai atu faalilolilo Alema—Ua faatu mai e ia le feagaiga o le papatisoga ma faia papatisoga i vai o Mamona—Ua faatulaga e ia le Ekalesia a Keriso ma faauu faitaulaga—Ua latou tausi i latou lava ma aoao le nuu—Ua sosola Alema ma ona tagata i le vao mai le Tupu o Noa. E tusa o le 147–145 T.L.M."
            ],
            "verses": [
                {
                    "number": 1,
                    "text": "Ma o lenei, sa oo ina salamo Alema, o lē na sola mai auauna a le tupu o Noa, i ana agasala ma ana amioletonu, ma sa alu atu faalilolilo o ia i totonu o le nuu, ma amata ona ia aoao atu upu a Apinati—"
                },
                {
                    "number": 2,
                    "text": "Ioe, e uiga i mea o le a oo mai, ma e uiga foi i le toetutu mai o e ua oti, ma le togiolaina o tagata, lea o le a faataunuuina e ala i le mana, ma mafatiaga, ma le maliu o Keriso, ma lona toetu mai ma lona afio ae i le lagi."
                },
                {
                    "number": 3,
                    "text": "Ma o le toatele o e sa fia faalogo i ana upu sa aoaoina e ia. Ma sa ia aoaoina i latou faalilolilo, ina ia le iloa e le tupu. Ma e toatele sa talitonu i ana upu."
                },
                {
                    "number": 4,
                    "text": "Ma sa oo o le toatele o i latou o e sa talitonu ia te ia sa o atu i se nofoaga sa taʼua o Mamona, o se igoa na faaigoa ai e le tupu, ma sa i tuaoi o le laueleele sa i ai vaitaimi po o tau sa mau ai le tele o manu ʼaivao."
                },
                {
                    "number": 5,
                    "text": "O lenei, sa i ai i Mamona se puna o vai manino, ma o iina sa alu atu i ai Alema, ona sa i ai i iina lata ane i le vai se vaovao o laau laiti, sa faalafi ai e ia o ia lava i le ao mai sailiga a le tupu."
                },
                {
                    "number": 6,
                    "text": "Ma sa oo ina o atu iina le toatele o i latou sa talitonu ia te ia e faalogologo i ana upu."
                },
                {
                    "number": 7,
                    "text": "Ma sa oo ina ua mavae ni aso e tele sa toatele se vaega o tagata sa faapotopoto atu i le nofoaga lea o Mamona, e faalogologo i upu a Alema. Ioe, sa faapotopoto faatasi i latou uma o e na talitonu i ana upu, e faalogologo ia te ia. Ma sa ia aoaoina i latou, ma talai atu ia te i latou le salamo, ma le togiola, ma le faatuatua i le Alii."
                },
                {
                    "number": 8,
                    "text": "Ma sa oo ina fai atu o ia ia te i latou: Faauta, o vai nei o Mamona (ona sa faapea ona taʼua o ia vai) ma o lenei, ona ua outou mananao e o mai i le lafu a le Atua, ma taʼua o ona tagata, ma outou loto e tauave avega a le tasi, ina ia māmā;"
                },
                {
                    "number": 9,
                    "text": "Ioe, ma outou loto e faanoanoa faatasi ma e e faanoanoa; ioe, ma faamafanafana atu ia te i latou o e e manaomia le faamafanafanaga, ma tutu o ni molimau a le Atua i taimi uma ma i mea uma, ma i nofoaga uma atonu tou te i ai, seia oo lava i le oti, ina ia mafai ona togiolaina outou e le Atua, ma faitauina faatasi ma i latou o le uluaʼi toetutu, ina ia mafai ona outou maua le ola e faavavau—"
                },
                {
                    "number": 10,
                    "text": "O lenei ou te fai atu ia te outou, afai o le manao lea o o outou loto, se a se mea tou te tetee ai i le papatisoina i le suafa o le Alii, o se molimau i ona luma ua outou ulu atu i se feagaiga faatasi ma ia, o le a outou auauna atu ia te ia ma tausi ana poloaiga, ina ia mafai ona liligi atili tele mai e ia lona agaga i luga o outou?"
                },
                {
                    "number": 11,
                    "text": "Ma o lenei ina ua faalogo mai tagata i nei upu, sa pati o latou lima i le olioli, ma alalaga mai: O le manao lea o o matou loto."
                },
                {
                    "number": 12,
                    "text": "Ma o lenei sa oo ina ave e Alema o Helama, o ia lea o se tasi o tagata muamua, ma ua alu atu ma ua tu i totonu o le vai, ma alaga, ua fai mai: Le Alii e, liligi mai lou Agaga i luga o lau auauna, ina ia mafai ona faia e ia lenei galuega ma le paia o le loto."
                },
                {
                    "number": 13,
                    "text": "Ma ina ua uma ona fai atu e ia o nei upu, sa oo mai i luga o ia le Agaga o le Alii, ma sa fai atu o ia: Helama e, ona ua tuuina mai ia te aʼu le pule mai le Atua Malosi Aoao, ou te papatiso atu ia te oe o se molimau ua e ulu atu i se feagaiga e auauna atu ia te ia seia oo ina e oti e tusa ai ma le tino faaletino; ma ia liligi mai le Agaga o le Alii i ou luga; ma ia tuuina mai e ia ia te oe le ola e faavavau, e ala i le togiola a Keriso, o lē na saunia e ia mai le faavaega o le lalolagi."
                },
                {
                    "number": 14,
                    "text": "Ma ina ua uma ona fai atu e Alema o nei upu, sa tatanumia uma Alema ma Helama i le vai; ma sa laua tutu aʼe ma o mai i fafo o le vai ma le olioli, ua tutumu i le Agaga."
                },
                {
                    "number": 15,
                    "text": "Ma sa toe ave e Alema se tasi tagata, ma toe alu atu faalua i totonu o le vai, ma papatiso ia te ia e pei o lē na muamua, ae sa lē toe tanumiaina e ia o ia lava i le vai."
                },
                {
                    "number": 16,
                    "text": "Ma o le ala lenei sa papatiso ai e ia i latou uma taitoatasi o e na o atu i le nofoaga o Mamona; ma o lo latou aofai pe tusa ma le lua selau ma le fa agaga; ioe, ma sa papatisoina i latou i vai o Mamona, ma sa faatumuina i latou i le alofa tunoa o le Atua."
                },
                {
                    "number": 17,
                    "text": "Ma sa taʼua i latou o le ekalesia a le Atua, po o le ekalesia a Keriso, mai le taimi lena i luma. Ma sa oo ina o soo se tasi sa papatisoina i le mana ma le pule a le Atua sa faaopoopo i lana ekalesia."
                },
                {
                    "number": 18,
                    "text": "Ma sa oo ina faauu e Alema ia faitaulaga, ona sa ia te ia le pule mai le Atua; sa faauu e ia faitaulaga e taitoatasi i le taitoalimagafulu o i latou, e talai atu ia te i latou, ma aoao i latou e uiga i mea e faatatau i le malo o le Atua."
                },
                {
                    "number": 19,
                    "text": "Ma sa ia poloaiina i latou ia latou lē aoao atu se mea, vagana ai mea na ia aoao atu, ma mea na fetalai mai i fofoga o perofeta paia."
                },
                {
                    "number": 20,
                    "text": "Ioe, sa ia poloaiina lava i latou ia latou lē aoao atu se mea, vagana ai le salamo ma le faatuatua i le Alii, o lē ua togiolaina lona nuu."
                },
                {
                    "number": 21,
                    "text": "Ma sa ia poloaiina i latou ia lē tatau ona i ai se finau o le tasi ma le isi, ae e tatau ona latou tagai i luma ma le mata e tasi, i le faatuatua e tasi ma le papatisoga e tasi, ua fili faatasi o latou loto i le lotogatasi ma le alofa o le tasi i le isi."
                },
                {
                    "number": 22,
                    "text": "Ma sa faapea ona ia poloaiina o i latou e talai atu. Ma sa faapea ona avea ai i latou ma fanau a le Atua."
                },
                {
                    "number": 23,
                    "text": "Ma sa ia poloaiina i latou ia latou tausi le aso sapati, ma tausi lona paia, ma ia latou avatu foi i aso uma le faafetai i le Alii lo latou Atua."
                },
                {
                    "number": 24,
                    "text": "Ma sa ia poloaiina foi i latou e tatau i faitaulaga o e na ia faauuina ona galulue i o latou lava lima mo lo latou lava tausiga."
                },
                {
                    "number": 25,
                    "text": "Ma sa i ai se aso e tasi i vaiaso taitasi sa tuu ese faapitoa latou te potopoto faatasi ai e aoao tagata, ma tapuai atu i le Alii lo latou Atua, o lenei foi, i soo se taimi latou te mafai ai, ona latou faapotopoto faatasi i latou lava."
                },
                {
                    "number": 26,
                    "text": "Ma o faitaulaga, ia aua neʼi faalagolago i le nuu mo le tausiga o i latou; ae ia latou maua le alofa tunoa o le Atua mo a latou galuega, ina ia mafai ona latou tutupu malolosi i le Agaga, i lo latou maua o le malamalama o le Atua, ina ia mafai ona latou aoao atu ma le mana ma le pule mai le Atua."
                },
                {
                    "number": 27,
                    "text": "Ma sa toe poloaiina e Alema e tatau i tagata o le ekalesia ona faasoa atu a latou mea, ia taitasi le tagata e tusa ma mea ua maua e ia; afai e tele mea ua maua e ia, e tatau ia te ia ona faasoa tele atu; ma o ia o lē ua itiiti mea ua i ai, ia itiiti mea e manaomia mai ia te ia; ma o ia o lē ua leai ni mea, e tatau ona foaʼi atu i ai."
                },
                {
                    "number": 28,
                    "text": "Ma sa tatau ona faapea ona latou faasoa atu o a latou mea i o latou lava loto malilie ma naunauga lelei i le Atua, ma ia i latou o faitaulaga o e e manaomia le fesoasoani, ioe, ma i agaga taitasi uma ua manaomia le fesoasoani, ma ua lē lavalava."
                },
                {
                    "number": 29,
                    "text": "Ma o mea ia sa fai atu ai o ia ia te i latou, ona sa poloaiina ai o ia e le Atua; ma sa latou savavali saʼo i luma o le Atua, ma faasoa atu le tasi i le isi faaletino ma faaleagaga e tusa ma mea sa latou manaomia ma o latou manaoga."
                },
                {
                    "number": 30,
                    "text": "Ma o lenei sa oo o nei mea uma sa faia i Mamona, ioe, i tafatafa o vai o Mamona, i totonu o le vao sa lata ane i vai o Mamona; ioe, o le nofoaga o Mamona, o vai o Mamona, o le vao o Mamona, sa matua matagofie i latou i le vaai a i latou o e na o atu i le malamalama o lo latou Togiola iina; ioe, ma amuia lava i latou, ona o le a latou pepese i lona viiga e faavavau."
                },
                {
                    "number": 31,
                    "text": "Ma o nei mea sa faia i tuaoi o le laueleele, ina ia le iloa i latou e le tupu."
                },
                {
                    "number": 32,
                    "text": "Ae faauta, sa oo ina ua iloa e le tupu se fegasoloaʼiga i totonu o le nuu, sa auina atu e ia ana auauna e vaavaai i latou. O lea o le aso na latou faapotopoto faatasi ai i latou lava e faalogologo i le afioga a le Alii na maua ai i latou ma faailoa atu ai i latou i le tupu."
                },
                {
                    "number": 33,
                    "text": "Ma o lenei sa oo ina fai mai le tupu ua faaoso e Alema le nuu ia fouvale e faasaga ia te ia; o lea na auina atu ai e ia lana autau e faaumatia i latou."
                },
                {
                    "number": 34,
                    "text": "Ma sa oo ina logo Alema ma tagata o le Alii e uiga i le o mai o le autau a le tupu; o lea sa latou ave ai o latou faleie ma o latou aiga ma o ese atu i le vao."
                },
                {
                    "number": 35,
                    "text": "Ma o lo latou faitau aofai e tusa ma le fa selau ma le limagafulu agaga."
                }
            ]
        },
        "/study/scriptures/bofm/mosiah/19": {
            "uri": "/study/scriptures/bofm/mosiah/19",
            "title": "Mosaea 19",
            "data_type": "chapter",
            "chapter_name": "Mataupu 19",
            "chapter_summary": [
                "Ua saili Kitiona e fasioti le Tupu o Noa—Ua osofaia e sa Lamanā le laueleele—Ua oti le Tupu o Noa i le afi—Ua nofotupu Limae o se monaki puleesea. E tusa o le 145–121 T.L.M."
            ],
            "verses": [
                {
                    "number": 1,
                    "text": "Ma sa oo ina toe foi mai le autau a le tupu, i le sailiga o le nuu o le Alii ae lē maua."
                },
                {
                    "number": 2,
                    "text": "Ma o lenei faauta, sa toaitiiti le autau a le tupu, ona ua faaitiitia, ma sa amata ona i ai o se fevaevaeaiga i totonu o e na totoe o le nuu."
                },
                {
                    "number": 3,
                    "text": "Ma sa amata ona manavaina e le vaega toaitiiti o le nuu upu faamataʼu e faasaga i le tupu, ma sa amata ona i ai o se finauga tele i totonu o i latou."
                },
                {
                    "number": 4,
                    "text": "Ma o lenei sa i ai i totonu o i latou se tagata na igoa ia Kitiona, ma ona o ia o se tagata malosi ma o se fili foi i le tupu, o lea na seʼi ai e ia lana pelu, ma tauto i lona ita, o le a ia fasioti i le tupu."
                },
                {
                    "number": 5,
                    "text": "Ma sa oo ina tau o ia ma le tupu; ma ina ua vaai atu le tupu o le a toilalo o ia ia te ia, sa sola o ia ma ua momoʼe ma alu aʼe i luga o le olo sa latalata ane i le malumalu."
                },
                {
                    "number": 6,
                    "text": "Ma sa tuliloa o ia e Kitiona ma toeitiiti lava alu aʼe o ia i luga o le olo e fasioti le tupu, ae vaai atu le tupu faataamilo agai i le laueleele o Semulona, ma faauta, ua i ai le autau a sa Lamanā i totonu o tuaoi o le laueleele."
                },
                {
                    "number": 7,
                    "text": "Ma o lenei sa oo ina aioi mai le tupu i le atuatuvale o lona agaga, ua fai mai: Kitiona e, faaola mai ia te aʼu, ona ua oo mai sa Lamanā i o tatou luga, ma o le a latou faaumatia i tatou; ioe, o le a latou faaumatia loʼu nuu."
                },
                {
                    "number": 8,
                    "text": "Ma o lenei sa lē popole tele le tupu e uiga i lona nuu nai lo lona popole e uiga i lona lava ola; e ui i lea, sa faasaoina e Kitiona lona ola."
                },
                {
                    "number": 9,
                    "text": "Ma sa poloaiina e le tupu le nuu ia latou sosola ese ae lei oo mai sa Lamanā, ma sa muamua atu o ia lava i o latou luma, ma latou sosola i le vao, faatasi ma o latou fafine ma a latou fanau."
                },
                {
                    "number": 10,
                    "text": "Ma sa oo ina tuliloa i latou e sa Lamanā, ma latou maua i latou, ma amata ona fasioti i latou."
                },
                {
                    "number": 11,
                    "text": "O lenei sa oo ina poloai atu le tupu ia te i latou ia tuu e tane uma a latou avā ma a latou fanau, ma sosola mai luma o sa Lamanā."
                },
                {
                    "number": 12,
                    "text": "O lenei e toatele i latou sa latou lē fia tuua i latou, ae sa sili ia te i latou le nonofo ma fano faatasi ma i latou. Ae o le vaega na totoe sa latou tuua a latou avā ma a latou fanau ae sosola."
                },
                {
                    "number": 13,
                    "text": "Ma o i latou o e na nonofo e faatasi ma a latou avā ma a latou fanau sa latou faia ia tutu atu o latou afafine lalelei ma aioi atu i a sa Lamanā ia aua neʼi o latou fasiotia i latou."
                },
                {
                    "number": 14,
                    "text": "Ma sa oo ina alolofa sa Lamanā ia te i latou, ona ua latou sioa i le lalelei o o latou fafine."
                },
                {
                    "number": 15,
                    "text": "O lea na faasao ai e sa Lamanā o latou ola, ma ave i latou faatagataotaua ma toe ave i latou i le laueleele o Nifae, ma tuu atu ia te i latou ia fai mo i latou le laueleele, i lalo o tuutuuga ia latou tuu atu le tupu o Noa i lima o sa Lamanā, ma tuu atu a latou meatotino, po o le afa e tasi o mea uma ua latou maua, o le afa e tasi o a latou auro, ma a latou ario, ma a latou mea taua uma, ma faapea ona tatau ona latou totogi atu o lafoga i le tupu o sa Lamanā mai lea tausaga i lea tausaga."
                },
                {
                    "number": 16,
                    "text": "Ma o lenei sa i ai se tasi o atalii o le tupu sa faatasi ma e na ave faatagataotauaina, o lona igoa o Limae."
                },
                {
                    "number": 17,
                    "text": "Ma o lenei sa lē manao Limae ia faaumatiaina lona tamā; e ui i lea, sa lē pouliuli Limae i amioletonu a lona tamā, ae o ia lava ia, o se tagata amiotonu."
                },
                {
                    "number": 18,
                    "text": "Ma sa oo ina auina atu faalilolilo e Kitiona ni tagata i le vao, e saili le tupu ma i latou o e na faatasi ma ia. Ma sa oo ina latou fetaui ma tagata uma i le vao, vagana ai le tupu ma ana faitaulaga."
                },
                {
                    "number": 19,
                    "text": "O lenei sa latou tauto i o latou loto latou te foi atu i le laueleele o Nifae, ma afai ua fasiotia a latou avā ma a latou fanau, ma i latou foi o e sa nonofo faatasi ma i latou, o le a latou saili e tauimasui, ma fano foi faatasi ma i latou."
                },
                {
                    "number": 20,
                    "text": "Ae sa poloai atu le tupu ia te i latou ia aua neʼi o latou toe foi atu; ae sa latou feitai i le tupu, ma faia ia faamafatia o ia, i le oti lava i le afi."
                },
                {
                    "number": 21,
                    "text": "Ma sa toeitiiti foi o latou ave i faitaulaga ma fasioti ia te i latou, peitai sa sosola ese i latou mai o latou luma."
                },
                {
                    "number": 22,
                    "text": "Ma sa oo o le a latou toe foi atu i le laueleele o Nifae, ae latou fetaui loa ma tagata a Kitiona. Ma sa taʼu atu e tagata a Kitiona ia te i latou mea uma ua oo ia latou avā ma a latou fanau; ma ua tuu mai e sa Lamana ia te i latou e mafai ona latou fai mo i latou le laueleele i le totogi atu o se lafoga ia sa Lamanā o le afa e tasi o mea uma latou te maua."
                },
                {
                    "number": 23,
                    "text": "Ma sa taʼu atu e le nuu i tagata a Kitiona ua latou fasiotia le tupu, ma ua sosola ana faitaulaga mai ia te i latou ua o mamao atu i totonu o le vao."
                },
                {
                    "number": 24,
                    "text": "Ma sa oo ina ua uma ona latou faaiu o le tu masani, sa latou toe foi atu i le laueleele o Nifae ma le olioli, ona sa lei fasiotia a latou avā ma a latou fanau; ma sa latou taʼu atu ia Kitiona le mea ua latou faia i le tupu."
                },
                {
                    "number": 25,
                    "text": "Ma sa oo ina faia e le tupu o sa Lamanā se tautoga ia te i latou, o le a lē fasiotia i latou e lona nuu."
                },
                {
                    "number": 26,
                    "text": "Ma sa faia foi e Limae, ona o ia o le atalii o le tupu, ma ona ua faaee e le nuu i ona luga le malo, se tautoga i le tupu o sa Lamanā, o le a totogi atu e ona tagata se lafoga ia te ia, o le afa lea e tasi o mea uma latou te maua."
                },
                {
                    "number": 27,
                    "text": "Ma sa oo ina amata e Limae ona faatu le malo ma faatu le filemu i totonu o lona nuu."
                },
                {
                    "number": 28,
                    "text": "Ma sa faatutu faataamilo e le tupu o sa Lamanā leoleo i le laueleele, ina ia mafai ona taofi ai e ia le nuu o Limae i totonu o le laueleele, ina ia latou lē o ese atu i le vao; ma sa tausi e ia ana leoleo mai le lafoga lea sa maua e ia mai ia sa Nifaē."
                },
                {
                    "number": 29,
                    "text": "Ma o lenei sa maua e le tupu o Limae le filemu aluaʼi pea i lona malo i le va o le lua tausaga, sa lē faalavelave mai ai sa Lamanā ia te i latou, pe saili e faaumatia i latou."
                }
            ]
        },
        "/study/scriptures/bofm/mosiah/20": {
            "uri": "/study/scriptures/bofm/mosiah/20",
            "title": "Mosaea 20",
            "data_type": "chapter",
            "chapter_name": "Mataupu 20",
            "chapter_summary": [
                "Ua ave faamalosi e faitaulaga a Noa ni isi o afafine o sa Lamanā—Ua sii taua mai sa Lamanā i luga o Limae ma lona nuu—Ua teena ma faamalilieina autau a sa Lamanā. E tusa o le 145–143 T.L.M."
            ],
            "verses": [
                {
                    "number": 1,
                    "text": "O lenei sa i ai i Semulona se nofoaga sa faapotopoto faatasi i ai e afafine o sa Lamanā i latou lava e pepese, ma sisiva, ma latou fiafia ai."
                },
                {
                    "number": 2,
                    "text": "Ma sa oo ina sa i ai se tasi aso sa faapotopoto faatasi ai se vaega toaitiiti o i latou e pepese ma sisiva."
                },
                {
                    "number": 3,
                    "text": "Ma o lenei o faitaulaga a le tupu o Noa, ona sa mamā e toe foi atu i le aai o Nifae, ioe, ma sa fefefe foi neʼi fasioti i latou e le nuu, o lea na latou fefefe ai e toe foi atu ia latou avā ma a latou fanau."
                },
                {
                    "number": 4,
                    "text": "Ma ona sa latou nonofo i le vao, ma ina ua latou iloa afafine o sa Lamanā, sa latou faapupuna ma lamalama ia te i latou."
                },
                {
                    "number": 5,
                    "text": "Ma ina ua nao se toaitiiti o i latou sa potopoto faatasi e sisiva, sa latou o mai i fafo mai o latou lafitaga ma pupuʼe i latou ma ave i latou i le vao; ioe, e lua sefulu ma le fa afafine o sa Lamanā sa latou ave i le vao."
                },
                {
                    "number": 6,
                    "text": "Ma sa oo ina ua iloa e sa Lamanā ua leiloloa o latou afafine, sa latou feitai i le nuu o Limae, ona sa latou manatu o le nuu o Limae ua faia lenei mea."
                },
                {
                    "number": 7,
                    "text": "O lea na latou auina mai ai a latou autau; ioe, e oo i le tupu sa muamua mai i luma o ona tagata; ma sa latou o mai i le laueleele o Nifae, e faaumatia le nuu o Limae."
                },
                {
                    "number": 8,
                    "text": "Ma o lenei sa iloa mai i latou e Limae mai le olo, e oo ia latou sauniuniga uma mo le taua sa iloa mai e ia; o lea na faapotopoto faatasi ai e ia ona tagata, ma lalafi faatalitali mo i latou i fanua ma vaomatua."
                },
                {
                    "number": 9,
                    "text": "Ma sa oo ina ua oo mai sa Lamanā, sa amata ona osofaia o i latou e tagata o Limae mai o latou nofoaga faatalitali, ma amata ona fasioti i latou."
                },
                {
                    "number": 10,
                    "text": "Ma sa oo ina matua vevesi tele lava le taua, ona sa latou tau e pei o leona mo a latou manu puʼe e ʼai."
                },
                {
                    "number": 11,
                    "text": "Ma sa oo ina amata ona tutuli e tagata o Limae sa Lamanā mai i o latou luma; ae sa lē tusa lo latou toatele ma le ʼafa o sa Lamanā. Peitai sa latou tau mo o latou ola, ma mo a latou avā, ma mo a latou fanau; o lea sa latou faamalolosi atu ai ma latou tau e pei o ni tarako."
                },
                {
                    "number": 12,
                    "text": "Ma sa oo ina latou maua le tupu o sa Lamanā i totonu o o latou tagata oti; peitai sa lei oti o ia, ae sa manuʼa ma ua tuua o ia i luga o le eleele, ona o le vave tele o le solaʼaga a ona tagata."
                },
                {
                    "number": 13,
                    "text": "Ma sa latou ave o ia ma fusi i ona manuʼa, ma aumai o ia i luma o Limae, ma fai mai: Faauta, o le tupu lenei o sa Lamanā; sa paʼū o ia faatasi ma o latou tagata oti ona ua manuʼa o ia, ma ua latou tuua ai o ia; ma faauta, ua matou aumai o ia i ou luma; ma o lenei ia tatou fasioti ia te ia."
                },
                {
                    "number": 14,
                    "text": "Peitai sa fai atu Limae ia te i latou: Tou te lē fasioti ia te ia, a ia aumai o ia iinei sei ou vaai atu ia te ia. Ma sa latou aumai o ia. Ma sa fai atu Limae ia te ia: O le a le pogai ua outou o mai ai e sii taua faasaga mai i loʼu nuu? Faauta, e lei solia e loʼu nuu le tautoga na ou faia ia te oe; o lea, aisea ua outou solia ai le tautoga na e fai mai i loʼu nuu?"
                },
                {
                    "number": 15,
                    "text": "Ma o lenei sa fai mai le tupu: Ua ou solia le tautoga ona ua ave e lou nuu afafine o loʼu nuu; o lea, o loʼu ita na ou faia ai ia o mai loʼu nuu e tau faasaga i lou nuu."
                },
                {
                    "number": 16,
                    "text": "Ma o lenei sa lei faalogo lava Limae i se mea e uiga i lenei mataupu; o lea na fai atu ai o ia: O le a ou suesue i totonu o loʼu nuu ma o ai lava se tasi na faia lenei mea, o le a fano. O lea na fai ai e ia ia faia se suesuega i totonu o lona nuu."
                },
                {
                    "number": 17,
                    "text": "O lenei ina ua faalogo Kitiona i nei mea, ona o ia o le kapeteni a le tupu, sa alu atu o ia i luma ma fai atu i le tupu: Ou te aioi atu ia te oe sei taofi, ma aua le suesueina lenei nuu, ma aua le tuuaʼia lenei mea ia te i latou."
                },
                {
                    "number": 18,
                    "text": "Ona e te lē manatua faitaulaga a lou tamā, o e na saili lenei nuu e faaumatia? Ma e lē o i ai ea i latou i le vao? Ma e lē o i latou ea ia o e na gaoia afafine o sa Lamanā?"
                },
                {
                    "number": 19,
                    "text": "Ma o lenei, faauta, taʼu atu nei mea i le tupu, ina ia mafai ona taʼu atu e ia i lona nuu ina ia mafai ona faamalilieina i latou faasaga mai ia te i tatou; aua faauta, ua latou sauniuni nei e o mai e faasagatau mai ia te i tatou; ma faauta foi ua toaitiiti lava i tatou."
                },
                {
                    "number": 20,
                    "text": "Ma faauta, latou te o mai ma a latou autau e toatele; ma vagana ai ua faamalilieina i latou e le tupu e faasaga ia te i tatou, o le a tatou fano."
                },
                {
                    "number": 21,
                    "text": "Ona pe lē ua faataunuuina ea upu a Apinati, ia na vavalo ai o ia e faasaga mai ia te i tatou—ma o nei mea uma ona o lo tatou lē fia faalogo i afioga a le Alii, ma liliu ese mai ia tatou amioletonu?"
                },
                {
                    "number": 22,
                    "text": "Ma o lenei sei tatou faamalieina le tupu, ma tatou faataunuu le tautoga na tatou faia ia te ia; ona e sili lo tatou pologa nai lo le aveesea o o tatou ola; o lea, ia tatou taofi ia le faamasaaina o le toto ua matua tele."
                },
                {
                    "number": 23,
                    "text": "Ma o lenei sa oo ina taʼu atu e Limae i le tupu mea uma lava e uiga i lona tamā, ma faitaulaga na sosola i le vao, ma tuuaʼi le aveina o o latou afafine ia te i latou."
                },
                {
                    "number": 24,
                    "text": "Ma sa oo ina faamalieina le tupu e faasaga i le nuu o Limae; ma sa fai mai o ia ia te i latou: Tatou o atu e feiloaʼi ma loʼu nuu, e aunoa ma ni auupega; ma ou te tauto atu ia te oe i se tautoga o le a le fasiotia e loʼu nuu lou nuu."
                },
                {
                    "number": 25,
                    "text": "Ma sa oo ina latou mulimuli atu i le tupu, ma o atu e aunoa ma ni auupega e feiloaʼi ma sa Lamanā. Ma sa oo ina latou feiloaʼi ma sa Lamanā; ma sa ifo atu i lalo le tupu lava ia o sa Lamanā i o latou luma, ma aioi atu o ia mo le nuu o Limae."
                },
                {
                    "number": 26,
                    "text": "Ma ina ua vaai mai sa Lamanā i tagata o Limae, ua leai ni a latou auupega, sa latou alolofa ia te i latou ma ua faamalilieina e faasaga mai ia te i latou, ma toe foi atu faatasi ma lo latou tupu i le filemu i lo latou lava laueleele."
                }
            ]
        },
        "/study/scriptures/bofm/mosiah/21": {
            "uri": "/study/scriptures/bofm/mosiah/21",
            "title": "Mosaea 21",
            "data_type": "chapter",
            "chapter_name": "Mataupu 21",
            "chapter_summary": [
                "Ua taia ma faatoilaloina le nuu o Limae e sa Lamanā—Ua feiloaʼi le nuu o Limae ma Amona ma ua faaliliuina—Ua latou taʼu atu ia Amona e uiga i papatusi e lua sefulu fa o sa Iaretō. E tusa o le 122–121 T.L.M."
            ],
            "verses": [
                {
                    "number": 1,
                    "text": "Ma sa oo ina toe foi mai Limae ma ona tagata i le aai o Nifae, ma amata ona latou toe nonofo i le laueleele i le filemu."
                },
                {
                    "number": 2,
                    "text": "Ma sa oo ina ua mavae aso e tele sa amata ona toe oso le ita o sa Lamanā e faasaga ia sa Nifaē, ma sa amata ona latou o mai i tuaoi o le laueleele faataamilo ai."
                },
                {
                    "number": 3,
                    "text": "O lenei sa latou fefefe e fasioti ia te i latou, ona o le tautoga na fai e lo latou tupu ia Limae; ae sa latou fepo o latou alafau, ma faaaoga le pule i luga o i latou; ma amata ona latou tuu o avega mamafa i luga o o latou tua, ma tulituli i latou e pei ona latou faia i se asini gūgū."
                },
                {
                    "number": 4,
                    "text": "Ioe, sa faia nei mea uma ina ia mafai ona faataunuuina o le afioga a le Alii."
                },
                {
                    "number": 5,
                    "text": "Ma o lenei sa matua tetele lava puapuaga o sa Nifaē, ma sa leai se auala sa mafai ona latou laveaiina ai i latou lava i fafo mai lima o sa Lamanā, ona sa siosiomia i latou e sa Lamanā i itu uma."
                },
                {
                    "number": 6,
                    "text": "Ma sa oo ina amata ona muimui o tagata i le tupu ona o o latou puapuaga; ma sa amata ona latou mananao ia latou o atu e tau ma i latou. Ma sa latou faatiga tele i le tupu ia latou muimuiga; o lea na tuu atu ai e ia ia te i latou, ia latou faia e tusa ma o latou manao."
                },
                {
                    "number": 7,
                    "text": "Ma sa latou toe faapotopoto faatasi i latou lava, ma oofu o latou ofutau, ma ua o atu e tau ma sa Lamanā e tutuli ese i latou i fafo o lo latou laueleele."
                },
                {
                    "number": 8,
                    "text": "Ma sa oo ina faatoilalo i latou e sa Lamanā, ma toe tutuli mai i latou i tua, ma fasioti le toatele o i latou."
                },
                {
                    "number": 9,
                    "text": "Ma o lenei sa i ai se faanoanoaga ma se auega tele i totonu o le nuu o Limae, o le fafine ua oti lana tane ua faanoanoa mo lana tane, o le atalii ma le afafine ua faanoanoa mo lo laua tamā, ma uso mo o latou uso."
                },
                {
                    "number": 10,
                    "text": "O lenei sa toatele se aofai o fafine i le nuu sa feoti a latou tane, ma sa latou fetagisi tele mai lea aso i lea aso, ona ua oo mai i luga o i latou se mataʼu tele ia sa Lamanā."
                },
                {
                    "number": 11,
                    "text": "Ma sa oo ina o lo latou tagi e lē aunoa na oso ai le ita o le vaega na totoe o le nuu o Limae e faasaga ia sa Lamanā; ma sa latou toe o atu e tau, peitai sa toe tutuli mai i latou i tua, ma le mafatia i le toatele na maliliu."
                },
                {
                    "number": 12,
                    "text": "Ioe, sa latou toe o atu faatolu, ma faapena ona latou mafatia i le ala lava e tasi; ma o i latou o e sa lei fasiotia sa toe foi mai i le aai o Nifae."
                },
                {
                    "number": 13,
                    "text": "Ma sa latou faamaualaloina i latou lava e oo ifo i le efuefu, ma tuu atu i latou lava i le amo o le pologa, ma tuu atu i latou lava ia taia, ma tuli i lea mea ma lea mea, ma faafafa i avega mamafa, e tusa ma manao o o latou fili."
                },
                {
                    "number": 14,
                    "text": "Ma sa latou faamaualaloina i latou lava seia oo i le loloto o le lotomaualalo; ma sa latou tagi malosi atu i le Atua; ioe, sa latou tagi atu lava i lo latou Atua i le aso atoa ia laveai e ia i latou mai i o latou puapuaga."
                },
                {
                    "number": 15,
                    "text": "Ma o lenei sa telegese ona faafofoga mai o le Alii i la latou tagi atu ona o a latou amioletonu; e ui i lea sa faafofoga mai le Alii ia latou tagi, ma amata ona faamalūlū e ia o loto o sa Lamanā sa amata ona latou faamāmāina a latou avega; peitai sa lei tusa ai ma le silafaga a le Alii ia laveaiina i latou mai le pologa."
                },
                {
                    "number": 16,
                    "text": "Ma sa oo ina amata ona latou solosolo manuia i le laueleele, ma amata ona latou faatupu o le kuranuma sili atu ona tele, ma lafu, ma fagaga, sa latou lē mafatia ai i le fia aai."
                },
                {
                    "number": 17,
                    "text": "O lenei sa toatele le aofai o fafine, sa sili atu i lo tane; o lea na poloaiina ai e le tupu o Limae e tatau i tane taitoatasi ona faasoa atu se vaega o ana mea mo le tausiga o fafine ua oti a latou tane ma a latou fanau, ina ia latou lē fano i le fia aai; ma sa latou faia lenei mea ona o le toatele o lo latou aofai ua fasiotia."
                },
                {
                    "number": 18,
                    "text": "O lenei sa faatasitasi le nuu o Limae i se vaega e tasi i taimi uma sa mafai ai, e puipui a latou kuranuma ma a latou lafu;"
                },
                {
                    "number": 19,
                    "text": "Ma sa lē faatuatuaina e le tupu lava ia le i ai o lona tagata i tua o pa o le aai, vagana ai ua ia ave ana leoleo faatasi ma ia, i le fefe neʼi i ai se ala atonu e paʼū atu ai o ia i lima o sa Lamanā."
                },
                {
                    "number": 20,
                    "text": "Ma sa faia e ia ia vaavaai faataamilo e lona nuu le laueleele, atonu latou te maua ai se auala latou te pupuʼe ai faitaulaga ia na sosola i le vao, o e na gaoia afafine o sa Lamanā, ma ua mafua ai ona oo mai o se faafanoga tele faapea i o latou luga."
                },
                {
                    "number": 21,
                    "text": "Ona sa latou mananao e pupuʼe i latou ina ia mafai ona latou faasalaina i latou; ona sa latou o mai i le nuu o Nifae i le po, ma ave a latou kuranuma ma le tele o a latou mea taua; o lea na latou lamalama faatalitali ai i latou."
                },
                {
                    "number": 22,
                    "text": "Ma sa oo ina lē toe i ai se faalavelave i le va o sa Lamanā ma le nuu o Limae, e oo mai i le taimi na o mai ai Amona ma ona uso i le laueleele."
                },
                {
                    "number": 23,
                    "text": "Ma aʼo i ai le tupu i tua o pa o le aai faatasi ma ana leoleo, sa latou maua Amona ma ona uso; ma i le manatu o i latou ia o faitaulaga a Noa, o lea na faia ai e ia ia pupuʼe i latou, ma saisai, ma lafo i le falepuipui. Ma a na fai o i latou ia o faitaulaga a Noa, po ua ia faatonu ia fasioti i latou."
                },
                {
                    "number": 24,
                    "text": "Ae ina ua iloa e ia e lē o i latou ia, ae o i latou ia o ona uso, ma na o mai mai le laueleele o Saraʼemila, sa faatumulia o ia i le olioli sa matua tele."
                },
                {
                    "number": 25,
                    "text": "O lenei, aʼo lei sau Amona, sa auina atu e le tupu o Limae se vaega toaitiiti o tagata e sue le laueleele o Saraʼemila; peitai sa latou lē mauaina, ma sa se i latou i le vao."
                },
                {
                    "number": 26,
                    "text": "E ui i lea, sa latou maua se laueleele sa ainā e ni tagata; ioe, o se laueleele sa ufitia i ivi mamago; ioe, o se laueleele sa ainā e ni tagata ma ua faaumatia; ma o i latou, i lo latou manatu o le laueleele lea o Saraʼemila, sa latou toe foi mai i le laueleele o Nifae, ma latou taunuu mai ai i tuaoi o le laueleele i ni aso sa lei tele ae lei sau Amona."
                },
                {
                    "number": 27,
                    "text": "Ma sa latou aumai faatasi ma i latou se talafaamaumau, o se talafaamaumau lava lea o tagata e ona ivi na latou maua; ma sa togitogia lea talafaamaumau i luga o papatusi ʼoa."
                },
                {
                    "number": 28,
                    "text": "Ma o lenei sa toe faatumulia Limae i le olioli ina ua iloa e ia mai le fofoga o Amona o loo i ai i le tupu o Mosaea se meaalofa mai le Atua, e mafai ona faaliliu ai e ia togitogiga faapea; ioe, ma sa olioli foi Amona."
                },
                {
                    "number": 29,
                    "text": "Peitai sa faatumulia Amona ma ona uso i le faanoanoa, ona o le toatele o o latou uso ua fasiotia;"
                },
                {
                    "number": 30,
                    "text": "Ma le faaosoina foi e le tupu o Noa ma ana faitaulaga le nuu i le faia o agasala ma amioletonu e tele e faasaga i le Atua; ma sa latou faanoanoa foi i le maliu o Apinati; ma le o ese atu foi o Alema ma tagata o e sa o atu faatasi ma ia, o lē na faatuina se ekalesia a le Atua e ala i le malosi ma le mana o le Atua, ma le faatuatua i upu na tautala i ai Apinati."
                },
                {
                    "number": 31,
                    "text": "Ioe, sa latou faanoanoa i lo latou o ese atu, ona sa latou lē iloa le mea ua latou sosola atu i ai. O lenei semanu ua latou fiafia e auai faatasi ma i latou, ona ua ulu atu foi i latou lava i se feagaiga ma le Atua e auauna atu ia te ia ma tausi i ana poloaiga."
                },
                {
                    "number": 32,
                    "text": "Ma o lenei talu mai le sau o Amona, ua ulu atu foi le tupu o Limae i se feagaiga ma le Atua, ma le toatele foi o lona nuu, e auauna atu ia te ia ma tausi i ana poloaiga."
                },
                {
                    "number": 33,
                    "text": "Ma sa oo ina mananao le tupu o Limae ma le toatele o lona nuu ia papatisoina i latou; peitai sa leai se tasi i le nuu sa i ai le pule mai le Atua. Ma sa teena e Amona lona faia o lenei mea, i le manatu ifo ia te ia lava o ia o se auauna lē agavaa."
                },
                {
                    "number": 34,
                    "text": "O lea sa latou lē faatulagaina ai i latou lava i lena taimi i se ekalesia, a ua faatalitali i le Agaga o le Alii. O lenei sa latou mananao ia avea i latou e pei o Alema ma ona uso, o e na sosola i le vao."
                },
                {
                    "number": 35,
                    "text": "Sa latou mananao ia papatisoina i latou o se mau ma se molimau ua latou loto e auauna atu i le Atua ma o latou loto atoa; e ui i lea sa latou tolopo le taimi; ma o le a tuuina atu i se taimi mulimuli mai se tala o lo latou papatisoga."
                },
                {
                    "number": 36,
                    "text": "Ma o lenei o suesuega uma a Amona ma ona tagata, ma le tupu o Limae ma lona nuu, o le laveaiina lea o i latou lava mai lima o sa Lamanā ma mai le pologa."
                }
            ]
        },
        "/study/scriptures/bofm/mosiah/22": {
            "uri": "/study/scriptures/bofm/mosiah/22",
            "title": "Mosaea 22",
            "data_type": "chapter",
            "chapter_name": "Mataupu 22",
            "chapter_summary": [
                "Ua faia fuafuaga mo le nuu e sosola ese ai mai le pologa ia sa Lamanā—Ua faaonanā sa Lamanā—Ua sosola le nuu, ua toe foi atu i Saraʼemila, ma ua i lalo o le pule a le Tupu o Mosaea. E tusa o le 121–120 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina amata ona soalaupule o Amona ma le tupu o Limae faatasi ma le nuu pe faapefea ona latou laveai i latou lava mai le pologa; ma sa oo ina faia e i laua ia faapotopoto mai faatasi e tagata uma i latou lava; ma sa faia e i laua lenei mea ina ia mafai ona maua e i laua le leo o le nuu e uiga i lenei mataupu."
                },
                {
                    "number": 2,
                    "text": "Ma sa oo ina latou lē maua se ala e laveai ai i latou lava mai le pologa, vagana ai ua latou ave o latou fafine ma a latou fanau, ma a latou lafu, ma a latou fagaga, ma o latou faleie, ma o ese atu i le vao; ona sa matua toatele lava sa Lamanā, sa lē mafai e le nuu o Limae ona tau ma i latou, pe afai latou te manatu latou te laveai i latou lava mai le pologa i le pelu."
                },
                {
                    "number": 3,
                    "text": "O lenei sa oo ina alu atu Kitiona ma tu i luma o le tupu, ma fai atu ia te ia: O lenei le tupu e, e oo mai i le taimi nei o e faafofoga mai pea i aʼu upu i le tele o taimi sa tatou tau ai ma o tatou uso, o sa Lamanā."
                },
                {
                    "number": 4,
                    "text": "Ma o lenei le tupu e, afai e te lei maua aʼu o se auauna lē aoga, pe afai foi sa e faafofoga mai i aʼu upu i soo se tulaga e oo mai i le taimi nei, ma afai sa aoga ia te oe, ua faapea lava ona ou manao ia e faafofoga mai i aʼu upu i le taimi nei, ma o le a avea aʼu ma au auauna ma laveai lenei nuu mai le pologa."
                },
                {
                    "number": 5,
                    "text": "Ma sa tuu atu e le tupu ia te ia ia saunoa mai. Ma sa fai atu Kitiona ia te ia:"
                },
                {
                    "number": 6,
                    "text": "Faauta i le ala i tua, e ui atu i le pa i tua, o loo i le itu i tua o le aai. O sa Lamanā, po o leoleo o sa Lamanā, e onanā i le po; o lea ia tatou auina atu se folafolaga i totonu o lenei nuu atoa ia latou faapotopoto faatasi a latou lafu ma a latou fagaga, ina ia mafai ona latou tulituli atu i latou i le vao i le po."
                },
                {
                    "number": 7,
                    "text": "Ma o le a ou alu atu e tusa ma lau poloaiga ma totogi le lafoga mulimuli o uaina ia sa Lamanā, ma o le a latou onanā ai; ma o le a tatou ui atu i le ala faalilolilo e i le itu agavale o la latou togalauapi, pe a latou onanā ma momoe."
                },
                {
                    "number": 8,
                    "text": "O le a faapea ona tatou o ese atu ai ma o tatou fafine, ma a tatou fanau, ma a tatou lafu, ma a tatou fagaga i le vao; ma o le a tatou malaga taamilo atu i le laueleele o Seloma."
                },
                {
                    "number": 9,
                    "text": "Ma sa oo ina faafofoga le tupu i upu a Kitiona."
                },
                {
                    "number": 10,
                    "text": "Ma sa faia e le tupu o Limae ia faapotopoto faatasi e lona nuu a latou lafu; ma sa auina atu e ia le lafoga o uaina ia sa Lamanā; ma sa auina atu foi e ia ni uaina faasili, e fai ma meaalofa ia te i latou; ma sa latou inu saoloto i le uaina na auina atu e le tupu o Limae ia te i latou."
                },
                {
                    "number": 11,
                    "text": "Ma sa oo ina o ese atu le nuu o le tupu o Limae i le po i le vao faatasi ma a latou lafu ma a latou fagaga, ma sa latou o i le vao e taamilo atu i le laueleele o Seloma, ma faapiʼo ane lo latou ala agai i le laueleele o Saraʼemila, ua taitaia e Amona ma ona uso."
                },
                {
                    "number": 12,
                    "text": "Ma sa latou ave a latou auro, ma ario, ma a latou mea taua uma, sa mafai ona latou ave, ma a latou tapenapenaga uma foi faatasi ma i latou, i le vao; ma sa latou tuli loa la latou malaga."
                },
                {
                    "number": 13,
                    "text": "Ma ina ua mavae aso e tele o i ai i le vao sa latou taunuu i le laueleele o Saraʼemila, ma auai faatasi ma le nuu o Mosaea, ma avea ma ona tagata."
                },
                {
                    "number": 14,
                    "text": "Ma sa oo ina talia i latou e Mosaea ma le olioli; ma sa talia foi e ia a latou talafaamaumau, ma talafaamaumau foi na maua e le nuu o Limae."
                },
                {
                    "number": 15,
                    "text": "Ma o lenei sa oo ina ua iloa e sa Lamanā ua o ese atu le nuu o Limae i fafo o le laueleele i le po, sa latou auina atu se autau i le vao e tuliloa i latou."
                },
                {
                    "number": 16,
                    "text": "Ma ina ua mavae aso e lua o latou tuliloa i latou, sa oo ina lē mafai ona latou toe iloa o latou tulagavae; o lea na latou se ai i le vao."
                }
            ]
        },
        "/study/scriptures/bofm/mosiah/23": {
            "uri": "/study/scriptures/bofm/mosiah/23",
            "title": "Mosaea 23",
            "data_type": "chapter",
            "chapter_name": "Mataupu 23",
            "chapter_summary": [
                "Ua teena e Alema le avea o ia ma tupu—Ua auauna atu o ia o se faitaulaga sili—Ua aoai e le Alii lona nuu, ma ua manumalo sa Lamanā i le laueleele o Helama—O Amulona, le taitai o faitaulaga amioleaga a Noa, ua pule o ia i lalo o le pule a le monaki sa Lamanā. E tusa o le 145–121 T.L.M."
            ],
            "book_intro": [
                "O se tala ia Alema ma tagata o le Alii, o e na tutuli i le vao e le nuu o le Tupu o Noa."
            ],
            "verses": [
                {
                    "number": 1,
                    "text": "O lenei o Alema, ina ua lapataia o ia e le Alii o le a o mai autau a le tupu o Noa i luga ia i latou, ma ina ua uma ona faailoa atu i ona tagata, o lea na latou faapotopoto faatasi ai a latou lafu, ma ave ni isi o a latou kuranuma, ma o ese atu i le vao ae lei oo mai autau a le tupu o Noa."
                },
                {
                    "number": 2,
                    "text": "Ma sa faamalolosi i latou e le Alii, ma sa lē mafai e tagata a le tupu o Noa ona maua mai i latou e faaumatia i latou."
                },
                {
                    "number": 3,
                    "text": "Ma sa latou sosola i le vao i se malaga i aso e valu."
                },
                {
                    "number": 4,
                    "text": "Ma sa latou taunuu i se laueleele, ioe, o se laueleele matagofie tele ma lafulemu, o se laueleele o vai mamā."
                },
                {
                    "number": 5,
                    "text": "Ma sa latou faatutu o latou faleie, ma amata ona galueaiina le eleele, ma amata ona fausia fale; ioe, sa latou toaaga, ma galulue malolosi."
                },
                {
                    "number": 6,
                    "text": "Ma sa mananao le nuu ia avea Alema ma o latou tupu, ona sa pele o ia i lona nuu."
                },
                {
                    "number": 7,
                    "text": "Peitai sa fai atu o ia ia te i latou: Faauta e lē tatau ona i ai o se tupu ia te i tatou; ona ua faapea ona fetalai mai o le Alii: ʼAua tou te faasili i o outou manatu le tasi tagata i le isi tagata; pe manatu se tagata e toatasi ua sili o ia lava i luga atu o se isi tagata; o lea Ou te fai atu ai ia te outou e lē tatau ona i ai so outou tupu."
                },
                {
                    "number": 8,
                    "text": "E ui i lea, a na faapea e mafai ona outou maua pea ni tagata amiotonu e avea mo o outou tupu e lelei ona fai o so outou tupu."
                },
                {
                    "number": 9,
                    "text": "Ae ia manatua le amioletonu o le tupu o Noa ma ana faitaulaga; ma sa maua foi aʼu lava ia i se mailei, ma ou faia mea e tele sa inosia i le silafaga a le Alii, na oo mai ai ia te aʼu le salamo tiga."
                },
                {
                    "number": 10,
                    "text": "E ui i lea, ina ua mavae loʼu puapuaga tele, sa oo ina faafofoga mai le Alii i aʼu tagi, ma tali mai i aʼu talosaga, ma ua faia e ia aʼu o se meafaigaluega i ona aao i le aumai o le toatele o outou i se malamalama o lana upumoni."
                },
                {
                    "number": 11,
                    "text": "E ui i lea, ou te lē mitamita i lenei mea, ona ua ou lē agavaa ou te mitamita ia te aʼu lava ia."
                },
                {
                    "number": 12,
                    "text": "Ma o lenei ou te fai atu ia te outou, sa sauaina outou e le tupu o Noa, ma sa outou pologa ia te ia ma ana faitaulaga, ma sa aumai outou i le amioletonu e i latou; o lea na noanoa ai outou i noanoaga o le amioletonu."
                },
                {
                    "number": 13,
                    "text": "Ma o lenei e pei ona laveaiina outou e le mana a le Atua mai nei noanoaga; ioe, i fafo lava mai lima o le tupu o Noa ma ona tagata, ma mai noanoaga foi o le amioletonu, ua faapea foi ona ou manao ia outou tutu mausalī i lenei saolotoga ua faasaolotoina ai outou, ma ia outou lē faalagolago i se tagata ia avea ma tupu i o outou luga."
                },
                {
                    "number": 14,
                    "text": "O lenei foi ia outou lē faalagolago i se tasi e avea ma o outou aoao po o so outou faifeau, vagana ai o ia o se tagata o le Atua, o loo savali i ona ala ma tausi i ana poloaiga."
                },
                {
                    "number": 15,
                    "text": "Sa faapea ona aoao e Alema lona nuu, ia alofa tagata taitoatasi i lē la te tuaoi e pei o ia lava ia te ia, ina ia leai se finauga i totonu o i latou."
                },
                {
                    "number": 16,
                    "text": "Ma o lenei, sa avea Alema ma o latou faitaulaga sili, ona o ia na faavaeina la latou ekalesia."
                },
                {
                    "number": 17,
                    "text": "Ma sa oo ina sa leai se tasi na maua e ia le pule e talai pe aoao atu ai vagana ai ua mai ia te ia mai le Atua. O lea sa faauu ai e ia o latou faitaulaga uma ma o latou aoao uma; ma sa leai ni isi na faauuina vagana ai o i latou o ni tagata amiotonu."
                },
                {
                    "number": 18,
                    "text": "O lea sa latou leoleo i luga o lo latou nuu, ma fafaga i latou i mea tau i le amiotonu."
                },
                {
                    "number": 19,
                    "text": "Ma sa oo ina amata ona latou manuia tele i le laueleele; ma sa latou faaigoaina le laueleele o Helama."
                },
                {
                    "number": 20,
                    "text": "Ma sa oo ina latou uluola ma manuia tele i le laueleele o Helama; ma sa latou faatuina se aai, lea sa latou faaigoaina o le aai o Helama."
                },
                {
                    "number": 21,
                    "text": "E ui i lea sa tatau ai i le finagalo o le Alii ona aoaiina ona tagata; ioe, sa ia tofotofoina lo latou onosai ma lo latou faatuatua."
                },
                {
                    "number": 22,
                    "text": "E ui i lea—soo se tasi e tuu atu lona faalagolago ia te ia o ia lava lea o le a sii aʼe i le aso gataaga. Ioe, ma sa faapea lava ona faia i lenei nuu."
                },
                {
                    "number": 23,
                    "text": "Aua faauta, o le a ou faaali atu ia te outou sa aumai i latou i le pologa, ma sa leai se tasi sa mafai ona laveaʼia i latou sa nao le Alii lava lo latou Atua, ioe, le Atua lava lea o Aperaamo ma Isaako ma Iakopo."
                },
                {
                    "number": 24,
                    "text": "Ma sa oo ina laveaiina lava i latou e ia, ma faaali mai e ia lona mana malosi ia te i latou, ma sa tele lava lo latou olioli."
                },
                {
                    "number": 25,
                    "text": "Aua faauta, sa oo ina aʼo i ai i latou i le laueleele o Helama, ioe, i le aai o Helama, aʼo latou galueaiina le laueleele faataamilo ai, faauta, sa i ai se autau a sa Lamanā i tuaoi o le laueleele."
                },
                {
                    "number": 26,
                    "text": "Ma o lenei sa oo ina sosola uso o Alema mai o latou fanua, ma latou faapotopoto faatasi i latou lava i le aai o Helama; ma sa latou fefefe tele ona o le tutu mai o sa Lamanā."
                },
                {
                    "number": 27,
                    "text": "Peitai sa alu atu Alema ma ua tu i totonu o i latou, ma apoapoai atu ia te i latou ia aua neʼi o latou fefefe, ae ia latou manatua le Alii lo latou Atua ma o le a ia laveaiina i latou."
                },
                {
                    "number": 28,
                    "text": "O lea na latou faafilemu ai lo latou matataʼu, ma amata ona latou tagi atu i le Alii ia faamalūlūina e ia loto o sa Lamanā, ina ia latou faaolaina i latou, ma a latou avā, ma a latou fanau."
                },
                {
                    "number": 29,
                    "text": "Ma sa oo ina faamalūlūina e le Alii loto o sa Lamanā. Ma sa o atu Alema ma ona uso ma tuu atu i latou lava i o latou lima; ma sa ave e sa Lamanā le laueleele o Helama mo i latou."
                },
                {
                    "number": 30,
                    "text": "O lenei o autau a sa Lamanā, ia sa tuliloaina mai le nuu o le tupu o Limae, sa se i le vao mo aso e tele."
                },
                {
                    "number": 31,
                    "text": "Ma faauta sa latou maua faitaulaga na a le tupu o Noa, i se nofoaga sa latou faaigoaina o Amulona; ma sa amata ona latou fai mo i latou le laueleele o Amulona ma amata ona latou galueaiina le laueleele."
                },
                {
                    "number": 32,
                    "text": "O lenei o le igoa o le taitai o faitaulaga na, o Amulona."
                },
                {
                    "number": 33,
                    "text": "Ma sa oo ina aioi atu Amulona ia sa Lamanā; ma sa auina atu foi e ia a latou avā, o e o afafine o sa Lamanā, e aioi atu i o latou tuagane, ia latou lē faaumatiaina a latou tane."
                },
                {
                    "number": 34,
                    "text": "Ma sa alofagia Amulona ma ona uso e sa Lamanā, ma sa latou lē faaumatiaina i latou, ona o a latou avā."
                },
                {
                    "number": 35,
                    "text": "Ma sa ʼau atu Amulona ma ona uso faatasi ma sa Lamanā, ma sa latou malaga atu i le vao e sue le laueleele o Nifae ae latou maua ai le laueleele o Helama, lea sa nonofo ai Alema ma ona uso."
                },
                {
                    "number": 36,
                    "text": "Ma sa oo ina folafola mai e sa Lamanā ia Alema ma ona uso, afai latou te faaali atu ia te i latou le ala e alu i le laueleele o Nifae, o le a latou tuu atu ia te i latou o latou ola ma lo latou saolotoga."
                },
                {
                    "number": 37,
                    "text": "Ae ina ua uma ona faaali atu e Alema ia te i latou le ala i le laueleele o Nifae, sa lē tausia e sa Lamanā la latou folafolaga; a ua latou faatutu faataamilo leoleo i le laueleele o Helama, i luga o Alema ma ona uso."
                },
                {
                    "number": 38,
                    "text": "Ma o le vaega na totoe o i latou sa o atu i le laueleele o Nifae; ma o se vaega o i latou ia, sa toe foi mai i le laueleele o Helama, ma sa latou aumai foi faatasi ma i latou avā ma fanau a leoleo o e sa tuu i le laueleele."
                },
                {
                    "number": 39,
                    "text": "Ma sa tuu atu e le tupu o sa Lamanā ia Amulona, ia avea o ia ma tupu ma pule i luga o ona tagata, o e sa i le laueleele o Helama; e ui i lea, sa lē ia te ia se mana na te faia ai soo se mea, e lē tusa ai ma le finagalo o le tupu o sa Lamanā."
                }
            ]
        },
        "/study/scriptures/bofm/mosiah/24": {
            "uri": "/study/scriptures/bofm/mosiah/24",
            "title": "Mosaea 24",
            "data_type": "chapter",
            "chapter_name": "Mataupu 24",
            "chapter_summary": [
                "Ua sauaina e Amulona ia Alema ma lona nuu—O le a fasiotia i latou pe a latou tatalo—Ua faia e le Alii a latou avega e pei ua māmā—Ua laveai e ia i latou mai le pologa, ma ua latou foi atu i Saraʼemila. E tusa o le 145–120 T.L.M."
            ],
            "verses": [
                {
                    "number": 1,
                    "text": "Ma sa oo ina maua e Amulona le fiafia o le tupu o sa Lamanā ia te ia; o lea na tuu atu ai e le tupu o sa Lamanā ia te ia ma ona uso ia tofia i latou e avea ma aoao i lona nuu, ioe, e oo lava i tagata sa i le laueleele o Semulona, ma i le laueleele o Seloma, ma i le laueleele o Amulona."
                },
                {
                    "number": 2,
                    "text": "Ona ua ave uma e sa Lamanā nei laueleele mo i latou; o lea na tofi ai e le tupu o sa Lamanā ni tupu e pule i ia laueleele uma."
                },
                {
                    "number": 3,
                    "text": "Ma o lenei o le igoa o le tupu o sa Lamanā o Lamana, ua faaigoa o ia i le igoa o lona tamā; o lea na taʼua ai o ia o Lamana le tupu. Ma sa tupu o ia i luga o se nuu toatele lava."
                },
                {
                    "number": 4,
                    "text": "Ma sa tofi e ia ni aoao mai uso o Amulona i laueleele uma sa nonofo ai ona tagata; ma sa faapea ona amata ona aoao atu ai o le gagana a Nifae i totonu o tagata uma o sa Lamanā."
                },
                {
                    "number": 5,
                    "text": "Ma o i latou o ni tagata sa fiafia le tasi i le isi; e ui i lea sa latou lē iloa le Atua; sa lei aoao atu foi e uso o Amulona ia te i latou se mea e uiga i le Alii lo latou Atua, po o le tulafono a Mose; pe sa latou aoao atu foi ia te i latou upu a Apinati;"
                },
                {
                    "number": 6,
                    "text": "Ae sa latou aoao atu ia te i latou ia latou tausia la latou talafaamaumau, ma ia mafai ona latou fetusiaʼi o le tasi i le isi."
                },
                {
                    "number": 7,
                    "text": "Ma sa faapea ona amata ona faateleina o ʼoa a sa Lamanā, ma amata ona fefaatauaʼi o le tasi ma le isi ma faasolo maoaʼe ai, ma amata ona avea ai ma ni tagata popoto ma atamamai, e tusa ma le poto o le lalolagi, ioe, o ni tagata popoto tele, e fiafia i ituaiga o amioleaga eseese uma ma le faomea, vagana ai i totonu o o latou lava uso."
                },
                {
                    "number": 8,
                    "text": "Ma o lenei sa oo ina amata ona faaaoga e Amulona le pule i luga o Alema ma ona uso, ma amata ona sauaina o ia, ma faia ia sauaina e lana fanau a latou fanau."
                },
                {
                    "number": 9,
                    "text": "Aua sa iloa e Amulona ia Alema, o ia o se tasi sa avea ma faitaulaga a le tupu, ma o ia lea sa talitonu i upu a Apinati ma tuli ese i fafo mai luma o le tupu, ma o lea na ita ai o ia ia te ia; ona sa pule le tupu o Lamana ia te ia, peitai sa ia faaaoga le pule i luga o i latou, ma tuu galuega mamafa i o latou luga, ma tuu pule-galuega i luga o i latou."
                },
                {
                    "number": 10,
                    "text": "Ma sa oo ina matua tele lava o latou puapuaga sa amata ona latou tagi malosi atu i le Atua."
                },
                {
                    "number": 11,
                    "text": "Ma sa poloaiina i latou e Amulona ia tuu a latou tagi; ma sa tuu e ia leoleo i luga o i latou e vaaia i latou, ma o soo se tasi e maua o valaau atu i le Atua, o le a fasiotia."
                },
                {
                    "number": 12,
                    "text": "Ma sa lē sii aʼe e Alema ma ona tagata o latou leo i le Alii lo latou Atua, ae sa latou sasaa atu o latou loto ia te ia; ma sa silafia e ia mafaufauga o o latou loto."
                },
                {
                    "number": 13,
                    "text": "Ma sa oo ina oo mai le siufofoga o le Alii ia te i latou i o latou puapuaga, ua fetalai mai: Inā ea ia o outou ulu ma ia faamafanafanaina outou; ona ua Ou iloa le feagaiga na outou faia mai ia te aʼu; ma o le a Ou osifeagaiga ma oʼu tagata ma laveai i latou mai le pologa."
                },
                {
                    "number": 14,
                    "text": "Ma o le a Ou faamāmāina foi avega ua tuu i o outou tauʼau, e oo ia te outou tou te lē lagonaina i latou i luga o o outou tua, aʼo outou i ai lava i le pologa; ma o le a Ou faia lenei mea ina ia mafai ona outou tutu e avea o ni molimau mo aʼu i le lumanai, ma ina ia mafai ona outou iloa ma le mautinoa o Aʼu, o le Alii le Atua, e asiasi atu i oʼu tagata i o latou puapuaga."
                },
                {
                    "number": 15,
                    "text": "Ma o lenei sa oo ina faamāmāina avega sa tuu i luga o Alema ma ona uso; ioe, sa faamalosia i latou e le Alii ina ia mafai ona latou tauave ma le faigofie a latou avega, ma sa latou gauaʼi atu ma le fiafia ma le onosai i le finagalo atoa o le Alii."
                },
                {
                    "number": 16,
                    "text": "Ma sa oo ina matua tele lava lo latou faatuatua ma lo latou onosai sa oo ina toe oo mai le siufofoga o le Alii ia te i latou, ua fetalai mai: Ia faamafanafanaina outou, ona o le aso a taeao o le a Ou laveai ai outou mai le pologa."
                },
                {
                    "number": 17,
                    "text": "Ma sa fetalai mai o ia ia Alema: Ia e muamua atu i luma o lenei nuu, ma o le a Ou alu atu faatasi ma oe ma laveai lenei nuu mai le pologa."
                },
                {
                    "number": 18,
                    "text": "O lenei sa oo ina faapotopoto faatasi e Alema ma ona tagata a latou lafu i le po, ma a latou kuranamua foi; ioe, sa latou faapotopoto faatasi a latou lafu i le po atoa."
                },
                {
                    "number": 19,
                    "text": "Ma i le taeao sa faia e le Alii ia oo mai se moe gase i luga o sa Lamanā, ioe, ma o o latou pule-galuega uma, sa matua momoe gase lava."
                },
                {
                    "number": 20,
                    "text": "Ma sa o ese atu Alema ma ona tagata i le vao; ma ina ua mavae ona latou malaga i le aso atoa sa latou faatutu o latou faleie i se vanu, ma sa latou faaigoaina le vanu o Alema, ona sa taitai e ia lo latou ala i le vao."
                },
                {
                    "number": 21,
                    "text": "Ioe, ma i le vanu o Alema sa latou saʼati atu ai a latou faafetai i le Atua ona sa alofa mutimutivale mai o ia ia te i latou, ma faamāmā e ia a latou avega, ma ua laveai e ia i latou mai le pologa; ona sa latou i ai i le pologa, ma sa leai se tasi sa mafai ona laveaʼia i latou vagana ai le Alii lo latou Atua."
                },
                {
                    "number": 22,
                    "text": "Ma sa latou avatu le faafetai i le Atua, ioe, o o latou tane uma ma o latou fafine uma ma a latou fanau uma o e sa mafafai ona tautatala, sa sisiʼi aʼe o latou leo i viiga o lo latou Atua."
                },
                {
                    "number": 23,
                    "text": "Ma o lenei sa fetalai mai le Alii ia Alema: Ia e faavave ma aveese atu oe ma nei tagata i fafo mai lenei laueleele, ona ua feala mai sa Lamanā ma ua latou tuliloa mai oe; o lea ia e alu ese atu ai i fafo mai lenei laueleele, ma o le a Ou taofi sa Lamanā i le vanu lenei, ina ia latou lē o mai sili atu e tuliloa lenei nuu."
                },
                {
                    "number": 24,
                    "text": "Ma sa oo ina latou o ese atu i fafo o le vanu, ma alu la latou malaga i le vao."
                },
                {
                    "number": 25,
                    "text": "Ma ina ua mavae aso e sefulu lua o latou i ai i le vao, sa latou taunuu i le laueleele o Saraʼemila; ma sa talia foi i latou ma le olioli e le tupu o Mosaea."
                }
            ]
        },
        "/study/scriptures/bofm/mosiah/25": {
            "uri": "/study/scriptures/bofm/mosiah/25",
            "title": "Mosaea 25",
            "data_type": "chapter",
            "chapter_name": "Mataupu 25",
            "chapter_summary": [
                "O e na tupuga mai ia Moleka sa i Saraʼemila ua avea ma sa Nifaē—Ua latou malamalama i le nuu o Alema ma le nuu o Senifa—Ua papatiso Limae ma lona nuu uma e Alema—Ua tuu atu e Mosaea le pule ia Alema e faatu ai le Ekalesia a le Atua. E tusa o le 120 T.L.M."
            ],
            "verses": [
                {
                    "number": 1,
                    "text": "Ma o lenei sa faia e le tupu o Mosaea ia faapotopoto faatasi le nuu."
                },
                {
                    "number": 2,
                    "text": "O lenei sa lē toatele naua fanau a Nifae, pe sa toatele naua i latou o e na tupuga mai ia Nifae, e pei o tagata sa i ai o Saraʼemila, o lē na tupuga mai ia Moleka, ma i latou o e na o mai faatasi ma ia i le vao."
                },
                {
                    "number": 3,
                    "text": "Ma sa lē toatele naua tagata o Nifae ma tagata o Saraʼemila e pei o tagata sa Lamanā sa i ai; ioe, sa lē tusa ma le afa o sa Lamanā lo latou toatele."
                },
                {
                    "number": 4,
                    "text": "Ma o lenei sa faapotopoto faatasi tagata uma o Nifae, ma tagata uma foi o Saraʼemila, ma sa latou faapotopoto faatasi i ni tino se lua."
                },
                {
                    "number": 5,
                    "text": "Ma sa oo ina faitau atu e Mosaea, ma ia faia ia faitau atu i lona nuu, talafaamaumau a Senifa; ioe, sa faitau atu e ia talafaamaumau a le nuu o Senifa, mai le taimi na latou tuua ai le laueleele o Saraʼemila seia oo ina latou toe foi mai."
                },
                {
                    "number": 6,
                    "text": "Ma sa faitau atu foi e ia le tala a Alema ma ona uso, ma o latou puapuaga uma, mai le taimi na latou tuua ai le laueleele o Saraʼemila seia oo i le taimi na latou toe foi mai ai."
                },
                {
                    "number": 7,
                    "text": "Ma o lenei, ina ua uma ona faitau atu e Mosaea talafaamaumau, sa toʼia ona tagata o e sa nonofo pea i le laueleele i le ofo ma le meia."
                },
                {
                    "number": 8,
                    "text": "Ona sa latou lē iloa se mea e mafaufau i ai; ona ina ua latou vaai atu ia i latou o e na laveaiina mai le pologa sa faatutumulia i latou i le olioli tele lava."
                },
                {
                    "number": 9,
                    "text": "O lenei foi, ina ua latou mafaufau ifo i o latou uso o e ua fasiotia e sa Lamanā sa faatutumulia i latou i le faanoanoa, ma oo ina maligi o latou loimata e tele i le faanoanoa."
                },
                {
                    "number": 10,
                    "text": "O lenei foi, ina ua latou mafaufau ifo i le agalelei vave o le Atua, ma lona mana i le laveaiina o Alema ma ona uso mai lima o sa Lamanā ma le pologa, sa latou siʼi aʼe o latou leo ma momoli atu le faafetai i le Atua."
                },
                {
                    "number": 11,
                    "text": "O lenei foi, ina ua latou mafaufau ifo ia sa Lamanā, o e o o latou uso, e uiga i lo latou tulaga agasala ma le eleelea, sa faatutumulia i latou i le tiga ma le mafatia mo le manuia o o latou agaga."
                },
                {
                    "number": 12,
                    "text": "Ma sa oo ina o i latou o e o fanau a Amulona ma ona uso, o e na latou ave afafine o sa Lamanā e avea ma a latou avā, sa lē fiafia i amioga a o latou tamā, ma sa latou lē mananao ia toe taʼua i latou i igoa o o latou tamā; o lea na latou ave ai ia te i latou lava le igoa o Nifae, ina ia mafai ona taʼua i latou o fanau a Nifae ma faitauina i latou i totonu o i latou o e ua taʼua o sa Nifaē."
                },
                {
                    "number": 13,
                    "text": "Ma o lenei sa faitauina tagata uma o Saraʼemila faatasi ma sa Nifaē, ma sa faia lenei mea ona sa lē faaee atu le malo i luga o se tasi ae nao i latou o e na tupuga mai ia Nifae."
                },
                {
                    "number": 14,
                    "text": "Ma o lenei sa oo ina ua uma ona faaiʼu e Mosaea le tautala atu ma le faitau atu i le nuu, sa manao o ia ia tautala atu foi Alema i le nuu."
                },
                {
                    "number": 15,
                    "text": "Ma sa tautala atu Alema ia te i latou, aʼo latou potopoto faatasi i ni tino potopoto tetele, ma sa alu atu o ia mai le tasi tino potopoto i le tasi, ma talai atu i tagata le salamo ma le faatuatua i le Alii."
                },
                {
                    "number": 16,
                    "text": "Ma sa apoapoaʼi atu o ia i tagata o Limae ma ona uso, i latou uma ia o e na laveaiina mai le pologa, ina ia latou manatua o le Alii lava na laveaiina i latou."
                },
                {
                    "number": 17,
                    "text": "Ma sa oo ina ua uma ona aoaoina e Alema le nuu i mea e tele, ma faaiu e ia le tautala atu ia te i latou, sa oo ina manao le tupu o Limae ia papatiso o ia; ma sa mananao foi lona nuu uma ia papatisoina i latou."
                },
                {
                    "number": 18,
                    "text": "O lea na alu atu ai Alema i totonu o le vai ma papatiso i latou; ioe, sa papatiso e ia i latou i le ala na papatiso ai e ia ona uso i vai o Mamona; ioe, ma o le toatele o e na papatiso e ia na auai i le ekalesia a le Atua; ma sa latou faia lenei mea ona o lo latou talitonu i upu a Alema."
                },
                {
                    "number": 19,
                    "text": "Ma sa oo ina tuu atu e le tupu o Mosaea ia Alema ia faatutu e ia ni aulotu i le laueleele atoa o Saraʼemila; ma tuu atu ia te ia le mana e faauu ai faitaulaga ma aoao i luga o aulotu taitasi."
                },
                {
                    "number": 20,
                    "text": "O lenei sa faia lenei mea ona o le toatele naua o tagata sa lē mafai ona pulea i latou uma e se aoao e toatasi; pe mafai foi ona latou lagona le afioga atoa a le Atua i se faapotoptoga e tasi;"
                },
                {
                    "number": 21,
                    "text": "O lea na latou faapotopoto ai i latou lava i ni tino potopoto eseese, ua taʼua o aulotu; sa tofu aulotu taitasi ma o latou faitaulaga ma o latou aoao, ma sa taitasi le faitaulaga ma talai atu le afioga e pei ona tuuina mai ia te ia e le fofoga o Alema."
                },
                {
                    "number": 22,
                    "text": "Ma o lea, e ui ina sa tele aulotu sa i ai ae o i latou uma o le ekalesia e tasi; ioe, o le ekalesia lava a le Atua; ona sa leai se mea sa talaʼia i aulotu uma vagana ai le salamo ma le faatuatua i le Atua."
                },
                {
                    "number": 23,
                    "text": "Ma o lenei e fitu aulotu sa i ai i le laueleele o Saraʼemila. Ma sa oo o soo ni isi sa manao latou te ave i o latou luga le suafa o Keriso, po o le Atua, sa latou auai i aulotu a le Atua."
                },
                {
                    "number": 24,
                    "text": "Ma sa taʼua i latou o le nuu o le Atua. Ma sa liligi mai e le Alii lona Agaga i luga o i latou, ma sa faamanuiaina i latou, ma uluola i le laueleele."
                }
            ]
        },
        "/study/scriptures/bofm/mosiah/26": {
            "uri": "/study/scriptures/bofm/mosiah/26",
            "title": "Mosaea 26",
            "data_type": "chapter",
            "chapter_name": "Mataupu 26",
            "chapter_summary": [
                "E toatele tagata o le Ekalesia ua taitai atu i le agasala e tagata lē talitonu—Ua folafola mai ia Alema le ola e faavavau—O i latou o e salamo ma papatiso latou te maua le faamagaloga—O tagata agasala o le Ekalesia o e ua salamo ma taʼutino atu a latou agasala ia Alema ma le Alii o le a faamagaloina; a lē o lea, o le a lē faitauina i latou faatasi ma tagata o le Ekalesia. E tusa o le 120–100 T.L.M."
            ],
            "verses": [
                {
                    "number": 1,
                    "text": "O lenei sa oo ina sa toatele tupulaga faiaʼe sa lē mafai ona malamalama i upu a le tupu o Peniamina, ona o ni fanau laiti i latou i le taimi na saunoa mai ai o ia i lona nuu; ma sa latou lē talitonu i uputuu a o latou tamā."
                },
                {
                    "number": 2,
                    "text": "Sa latou lē talitonu i mea sa tautalagia e uiga i le toetutu mai o e ua oti, pe sa latou talitonu foi e uiga i le afio mai o Keriso."
                },
                {
                    "number": 3,
                    "text": "Ma o lenei ona o lo latou lē talitonu sa lē mafai ai ona latou malamalama i le afioga a le Atua; ma sa faamaaa o latou loto."
                },
                {
                    "number": 4,
                    "text": "Ma sa latou lē fia papatiso; pe sa latou fia auai foi i le ekalesia. Ma sa avea i latou o ni tagata ese e tusa ma lo latou faatuatuaga, ma sa faapea ona latou tumau ai mai lena taimi, i lo latou tulaga faaletino ma tumu i le agasala; ona sa latou lē fia valaau atu i le Alii lo latou Atua."
                },
                {
                    "number": 5,
                    "text": "Ma o lenei i le nofoaiga a Mosaea, sa lē tusa lo latou toatele ma le afa o tagata o le Atua; ae ona o fevaevaeaiga sa i ai i totonu o le au uso, sa oo ina atili faatoateleina ai i latou."
                },
                {
                    "number": 6,
                    "text": "Ona sa oo ina latou faaseseina le toatele o e sa i ai i le ekalesia, ia latou upu taufaasee, ma faaoso i latou ia latou faia agasala e tele; o lea sa tatau ai ia te i latou o e na faia le agasala, o e sa i ai i le ekalesia, ona aʼoaʼia e le ekalesia."
                },
                {
                    "number": 7,
                    "text": "Ma sa oo ina aumai i latou i luma o faitaulaga, ma sa tuu atu i latou i luga i faitaulaga e aoao; ma sa aumai i latou e faitaulaga i luma o Alema, o ia o le faitaulaga sili."
                },
                {
                    "number": 8,
                    "text": "O lenei sa tuu atu e le tupu o Mosaea ia Alema le pule i luga o le ekalesia."
                },
                {
                    "number": 9,
                    "text": "Ma sa oo sa lē iloa e Alema e uiga ia te i latou; peitai sa i ai ni molimau e toatele faasaga ia te i latou; ioe, sa tutu le nuu ma molimau atu i le tele o a latou amioletonu."
                },
                {
                    "number": 10,
                    "text": "O lenei sa lei i ai se mea faapea na tupu muamua mai i le ekalesia; o lea na atuatuvale ai Alema i lona agaga, ma sa faia e ia ia aumai i latou i luma o le tupu."
                },
                {
                    "number": 11,
                    "text": "Ma sa fai atu o ia i le tupu: Faauta, o le toatele nei o e ua matou aumai i ou luma, o e ua tuuaʼi e o latou uso; ioe, ma sa maua i latou o latou faia amioletonu eseese. Ma ua latou lē salamo ia latou amioletonu; o lea ua matou aumai ai i latou i ou luma, ina ia mafai ona e faamasino i latou e tusa ma a latou solitulafono."
                },
                {
                    "number": 12,
                    "text": "Peitai sa fai atu le tupu o Mosaea ia Alema: Faauta, ou te lē faamasinoina i latou; o lea ou te tuu atu ai i latou i ou lima ia faamasinoina."
                },
                {
                    "number": 13,
                    "text": "Ma o lenei sa toe atuatuvale le agaga o Alema; ma sa alu atu o ia ma ole atu i le Alii po o le a le mea e tatau ona ia faia e uiga i lenei mataupu, ona sa mataʼu o ia neʼi fai e ia se mea sese i le silafaga a le Atua."
                },
                {
                    "number": 14,
                    "text": "Ma sa oo ina ua uma ona ia sasaa atu lona agaga atoa i le Atua, sa oo mai le siufofoga o le Alii ia te ia, ua fetalai mai:"
                },
                {
                    "number": 15,
                    "text": "Amuia lava oe, Alema, ma amuia foi i latou o e na papatiso i vai o Mamona. Ua e manuia ona o lou faatuatua tele i nao upu a laʼu auauna o Apinati."
                },
                {
                    "number": 16,
                    "text": "Ma amuia foi i latou ona o lo latou faatuatua tele i nao upu na e tautala atu ia te i latou."
                },
                {
                    "number": 17,
                    "text": "Ma amuia lava oe ona ua e faatuina se ekalesia i totonu o lenei nuu; ma o le a faatumauina i latou, ma o le a avea i latou ma oʼu nuu."
                },
                {
                    "number": 18,
                    "text": "Ioe, amuia lava lenei nuu o e ua loto e tauave loʼu igoa; ona o loʼu igoa o le a valaau ai i latou; ma o ā aʼu i latou."
                },
                {
                    "number": 19,
                    "text": "Ma ona ua e fesili mai ia te aʼu e uiga i lē ua solitulafono, ua e manuia."
                },
                {
                    "number": 20,
                    "text": "O oe o laʼu auauna; ma Ou te osifeagaiga ma oe o le a e maua le ola e faavavau; ma ia e auauna mai ia te aʼu ma alu atu i loʼu igoa, ma faapotopoto faatasi mai aʼu mamoe."
                },
                {
                    "number": 21,
                    "text": "Ma o ia o lē e faalogo mai i loʼu leo o le a avea ma aʼu mamoe; ma o ia ia outou talia i le ekalesia, ma o le a Ou talia foi o ia."
                },
                {
                    "number": 22,
                    "text": "Aua faauta, o laʼu ekalesia lenei; soo se tasi e papatiso ia papatisoina i le salamo. Ma o soo se tasi tou te talia, ia talitonu i loʼu igoa; ma o ia o le a Ou faamagalofuaina."
                },
                {
                    "number": 23,
                    "text": "Ona o Aʼu o lē ua aveina i oʼu luga agasala a le lalolagi; ona o Aʼu o lē na foafoaina i latou; ma o Aʼu o lē na te tuu atu ia te ia o lē e talitonu e oo i le iuga, se nofoaga i loʼu lima taumatau."
                },
                {
                    "number": 24,
                    "text": "Aua faauta, o loʼu igoa ua valaau ai i latou; ma afai latou te iloa aʼu o le a latou o mai, ma o le a latou maua se nofoaga e faavavau i loʼu lima taumatau."
                },
                {
                    "number": 25,
                    "text": "Ma e oo a ili mai le pu lona lua, ona o mai lea o i latou o e sa lē iloaina lava aʼu ma o le a tutu i oʼu luma."
                },
                {
                    "number": 26,
                    "text": "Ma o le a latou iloa i le taimi lena o Aʼu o le Alii lo latou Atua, o Aʼu o lo latou Togiola; peitai sa latou lē mananao e togiolaina i latou."
                },
                {
                    "number": 27,
                    "text": "Ma o le a Ou taʼutino atu ia te i latou i le taimi lena sa Ou lē iloaina lava i latou; ma o le a latou o atu i le afi e faavavau ua saunia mo le tiapolo ma ana agelu."
                },
                {
                    "number": 28,
                    "text": "O lea Ou te fai atu ai ia te oe, o ia o lē e lē faalogo mai i loʼu leo, o ia lava lea ia outou lē taliaina i laʼu ekalesia, ona o ia lea o le a Ou lē taliaina i le aso gataaga."
                },
                {
                    "number": 29,
                    "text": "O lea Ou te fai atu ai ia te oe, Alu ia; ma o soo se tasi e solitulafono faasaga mai ia te aʼu, ia e faamasinoina o ia e tusa ma agasala ua faia e ia; ma afai e taʼutino mai e ia ana agasala i luma o oe ma aʼu, ma salamo ma le faamaoni o lona loto, ia e faamagaloina o ia, ma o le a Ou faamagaloina foi o ia."
                },
                {
                    "number": 30,
                    "text": "Ioe, ma o le tele o taimi e salamo ai loʼu nuu ʼOu te faamagalo ai i latou ia latou solitulafono faasaga mai ia te aʼu."
                },
                {
                    "number": 31,
                    "text": "Ma ia outou faamagalo foi le tasi i le isi ia outou solitulafono; aua e moni Ou te fai atu ia te oe, o ia o lē e lē faamagalo atu i solitulafono a lē la te tuaoi ae fai mai o ia ua salamo o ia, o ia lava lea ua aumai e ia o ia lava i lalo i le taʼusalaga."
                },
                {
                    "number": 32,
                    "text": "O lenei Ou te fai atu ia te oe, Alu ia; ma o soo se tasi e lē fia salamo i ana agasala, o ia lava lea ia lē faitauina i totonu o loʼu nuu; ma ia tausia lenei mea mai le taimi nei i luma."
                },
                {
                    "number": 33,
                    "text": "Ma sa oo ina ua uma ona faalogo o Alema i nei upu sa tusi e ia i lalo ina ia mafai ona maua e ia, ma ina ia mafai ona faamasino e ia tagata o lena ekalesia e tusa ma poloaiga a le Atua."
                },
                {
                    "number": 34,
                    "text": "Ma sa oo ina alu atu Alema ma faamasino i latou o e na maua i le amioletonu, e tusa ma le afioga a le Alii."
                },
                {
                    "number": 35,
                    "text": "Ma soo se isi sa salamo ia latou agasala ma taʼutino mai i latou, o i latou ia na faitau e ia i totonu o tagata o le ekalesia."
                },
                {
                    "number": 36,
                    "text": "Ma o i latou o e sa lē fia taʼutino mai a latou agasala ma salamo ia latou amioletonu, o i latou lava ia sa lē faitauina i totonu o tagata o le ekalesia, ma sa soloiesea o latou igoa."
                },
                {
                    "number": 37,
                    "text": "Ma sa oo ina pulea e Alema mataupu uma o le ekalesia; ma sa amata ona latou toe maua o le filemu ma le manuia tele i mataupu o le ekalesia, ma savavali ma le faaeteete i luma o le Atua, ma talia le toatele, ma papatiso le toatele."
                },
                {
                    "number": 38,
                    "text": "Ma o lenei o nei mea uma sa faia e Alema ma ona uso-a-auauna o e sa taitai i luga o le ekalesia, ma savavali ma le filiga atoa, ma aoao atu le afioga a le Atua i mea uma, ma mafatia i ituaiga uma o puapuaga eseese, ma sauaina e i latou uma o e sa lē auai i le ekalesia a le Atua."
                },
                {
                    "number": 39,
                    "text": "Ma sa latou timaʼia o latou uso; ma sa timaʼia foi i latou uma taitoatasi, i le afioga a le Atua, e tusa ma ana agasala, po o agasala na ia faia, ma poloaiina e le Atua ia tatalo e lē aunoa, ma ia avatu le faafetai i mea uma."
                }
            ]
        },
        "/study/scriptures/bofm/mosiah/27": {
            "uri": "/study/scriptures/bofm/mosiah/27",
            "title": "Mosaea 27",
            "data_type": "chapter",
            "chapter_name": "Mataupu 27",
            "chapter_summary": [
                "Ua faasa e Mosaea sauaga ma poloaiina le tutusa—Ua saili Alema le Itiiti, ma atalii e toafa o Mosaea, e lepeti le Ekalesia—Ua afio mai se agelu ma poloaiina i latou ia tuu lo latou ala leaga—Ua taia Alema i le gūgū—E ao ona toe fanauina tagata uma ina ia latou maua le olataga—Ua folafola atu e Alema ma atalii o Mosaea tala fiafia. E tusa o le 100–92 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina matua faateteleina sauaga na faia i le ekalesia e tagata sa lē talitonu, sa amata ona muimui le ekalesia, ma faaseā atu i o latou taitai, e uiga i le mataupu; ma sa latou faaseā atu ia Alema. Ma sa tuu atu e Alema le mataupu i luma o lo latou tupu, o Mosaea. Ma sa soalaupule faatasi Mosaea ma ana faitaulaga."
                },
                {
                    "number": 2,
                    "text": "Ma sa oo ina auina atu e le tupu o Mosaea se folafolaga i le nuu faataamilo atoa, ia lē tatau ona sauaina e soo se tasi ua lē talitonu, soo se tasi o i latou o e ua auai i le ekalesia a le Atua."
                },
                {
                    "number": 3,
                    "text": "Ma sa i ai se poloaiga saʼolele i aulotu uma lava, ia lē tatau ona i ai ni sauaga i totonu o i latou, ma ia i ai le tutusa i totonu o tagata uma;"
                },
                {
                    "number": 4,
                    "text": "Ia leai se faamaualuga po o se faasausili e tatau ona latou tuu e faalavelavea lo latou filemu; ma ia tatau i tagata taitoatasi ona manatu taua i lē la te tuaoi e pei o ia lava, ma galulue i o latou lava lima mo lo latou tausiga."
                },
                {
                    "number": 5,
                    "text": "Ioe, ma e tatau i o latou faitaulaga ma aoao uma ona galulue i o latou lava lima mo lo latou tausiga, i tulaga uma lava, vagana ai i le gasegase, po o i le mativa tele; ma o le faia o nei mea, sa latou mau tele ai i le alofa tunoa o le Atua."
                },
                {
                    "number": 6,
                    "text": "Ma sa amata ona toe i ai o le filemu tele i le nuu; ma sa amata ona faatoateleina tele o tagata, ma amata ona salalau solo atu i luga o le lalolagi, ioe, i le itu i matu ma le itu i saute, i le itu i sasaʼe ma le itu i sisifo, ma faatutu aai ma nuu tetele i itu uma o le laueleele."
                },
                {
                    "number": 7,
                    "text": "Ma sa asiasi mai le Alii ia te i latou ma faauluola i latou, ma sa oo ina avea i latou ma se nuu tele ma le mauʼoa."
                },
                {
                    "number": 8,
                    "text": "O lenei sa faitauina i totonu o e sa lē talitonu atalii o Mosaea; ma sa faitauina foi i totonu o i latou se tasi o atalii o Alema, sa taʼua o ia o Alema, i le igoa o lona tamā; e ui i lea, sa avea o ia ma tagata sili ona amioleaga ma le ifo i tupua. Ma o ia o se tagata sa mau upu, ma sa tautala atu e ia le taufaasee tele i tagata; o lea na taitai atu ai e ia le toatele o tagata e fai e tusa ma ana amioletonu."
                },
                {
                    "number": 9,
                    "text": "Ma sa avea o ia ma puniala tele i le alualu i luma o le ekalesia a le Atua; i le gaoi ese o loto o tagata; ma tutupu mai ai finauga e tele i totonu o le nuu; ma tuu atu ai se avanoa i le fili o le Atua e faaaoga ai lona mana i luga o i latou."
                },
                {
                    "number": 10,
                    "text": "Ma o lenei sa oo ina o alu atu o ia i lea mea ma lea mea e lepeti le ekalesia a le Atua, ona sa alu atu o ia faalilolilo faatasi ma atalii o Mosaea e saili e lepeti le ekalesia, ma taitai ese tagata o le Alii, e lē tusa ai ma poloaiga a le Atua, po o a le tupu foi—"
                },
                {
                    "number": 11,
                    "text": "Ma e pei ona ou fai atu ia te outou, aʼo latou o atu i lea mea ma lea mea ma le fouvale faasaga i le Atua, faauta, ua afio ifo le agelu a le Alii ia te i latou; ma sa afio ifo o ia e peiseai i totonu o se ao; ma sa fetalai mai o ia e pei o se leo o se faititili, sa luluina ai le eleele sa latou tutu ai;"
                },
                {
                    "number": 12,
                    "text": "Ma sa matua tele lava lo latou meia, sa latou pauu i le eleele, ma lē malamalama i upu na fetalai mai ai o ia ia te i latou."
                },
                {
                    "number": 13,
                    "text": "E ui i lea sa toe fetalai mai o ia, fai mai: Alema e, tulai ma tu mai, aua aisea ua e sauaina ai le ekalesia a le Atua? Aua ua fetalai mai le Alii: O laʼu ekalesia lenei, ma o le a Ou faatumauina; ma e leai se mea e faatoilaloina, vagana ai o le solitulafono o loʼu nuu."
                },
                {
                    "number": 14,
                    "text": "Ma lea foi, sa fetalai mai le agelu: Faauta, ua faafofogaina e le Alii talosaga a lona nuu, ma talosaga foi a lana auauna, o Alema, o lē o lou tamā; ona sa tatalo atu o ia ma le faatuatua tele e uiga ia te oe, ina ia mafai ona aumai o oe i le malamalama o le upumoni; o lea, o le pogai lenei ua ou sau ai, e faatalitonu oe i le mana ma le pule a le Atua, ina ia talia talosaga a ana auauna, e tusa ma lo latou faatuatua."
                },
                {
                    "number": 15,
                    "text": "Ma o lenei faauta, e mafai ea ona e masalogia le mana o le Atua? Aua faauta, pe ua lē luluina ea le eleele i loʼu leo? Ma pe ua lē mafai ea foi ona e vaai mai ia te aʼu i ou luma? Ma ua auina mai aʼu mai le Atua."
                },
                {
                    "number": 16,
                    "text": "O lenei ou te fai atu ia te oe: Alu ia, ma ia e manatua le faatagataotauaina o ou tamā i le laueleele o Helama, ma i le laueleele o Nifae; ma manatua mea tetele na fai e ia mo i latou; ona sa i ai i latou i le pologa, ma ua laveaiina i latou e ia. Ma o lenei ou te fai atu ia te oe, Alema, alu ia i lou ala, ma ia lē toe saili e lepeti le ekalesia, ina ia talia a latou talosaga, ma ia lē toe faia lenei mea e tusa pe e te manao ia lafoaʼi ese oe lava ia."
                },
                {
                    "number": 17,
                    "text": "Ma o lenei o upu mulimuli ia sa fetalai mai e le agelu ia Alema, ma maliu ese atu o ia."
                },
                {
                    "number": 18,
                    "text": "Ma o lenei sa oo ina toe pauu i le eleele Alema ma i latou o e na faatasi ma ia, ona sa tele lava lo latou meia; ona sa latou vaai i se agelu a le Alii i o latou lava mata; ma o lona siufofoga sa pei o se faititili, sa luluina ai le eleele; ma sa latou iloa e leai se mea vagana ai le mana o le Atua, e mafai ona luluina le eleele, ma faagatete ai e peiseai a vaeluaina, vagana ai le mana o le Atua."
                },
                {
                    "number": 19,
                    "text": "Ma o lenei sa matua tele lava le meia o Alema, sa oo ina gūgū o ia, sa lē mafai ona tatala lona gutu; ioe, ma sa oo ina vaivai o ia, sa oo ina lē mafai ona faagaoioi e ia ona lima; o lea na avatu ai o ia e i latou o e na faatasi ma ia, ma sii lē gaoioi atu o ia, seia oo ina faataatia o ia i luma o lona tamā."
                },
                {
                    "number": 20,
                    "text": "Ma sa latou faamatala atu i lona tamā mea uma na oo ia te i latou; ma sa olioli lona tamā, aua sa iloa e ia o le mana lea a le Atua."
                },
                {
                    "number": 21,
                    "text": "Ma sa faia e ia ia faapotopoto mai faatasi se motu o tagata, ina ia mafai ona latou molimauina le mea ua faia e le Alii i lona atalii, ma i latou foi o e na faatasi ma ia."
                },
                {
                    "number": 22,
                    "text": "Ma sa faia e ia ia faapotopoto faatasi faitaulaga; ma sa amata ona latou anapopogi, ma tatalo atu i le Alii lo latou Atua, ia tatalaina e ia le gutu o Alema, ina ia mafai ona tautala o ia, ma ia mafai foi ona maua e ona lima ma ona vae lo latou malosi—ina ia mafai ona faapupulaina mata o le nuu, e vaai ma latou iloa ai le agalelei ma le mamalu o le Atua."
                },
                {
                    "number": 23,
                    "text": "Ma sa oo ina ua mavae ona latou anapopogi ma tatalo mo le va o aso e lua ma po e lua, sa toe maua e lima ma vae o Alema lo latou malosi, ma sa tulai o ia i luga ma amata ona tautala mai ia te i latou, ua fai mai ia te i latou, ia faamafanafanaina i latou:"
                },
                {
                    "number": 24,
                    "text": "Ona, ua fai mai o ia, ua ou salamo i aʼu agasala, ma ua togiolaina aʼu e le Alii; faauta, ua fanauina aʼu i le Agaga."
                },
                {
                    "number": 25,
                    "text": "Ma sa fetalai mai le Alii ia te aʼu: Aua e te ofo e ao i le fanauga uma a tagata, ioe, o tane ma fafine, o atunuu uma, ituaiga, gagana eseese ma nuu, ona toe fanauina; ioe, fananauina i le Atua, ma suia mai lo latou tulaga faaletino ma paʼū, i se tulaga o le amiotonu, ua togiolaina e le Atua, ma avea ma ona atalii ma afafine."
                },
                {
                    "number": 26,
                    "text": "Ma faapea ona avea ai o i latou ma tagata fou; ma vagana ai ua latou faia lenei mea, e leai se ala latou te mafai ai, ona fai mo o latou tofi le malo o le Atua."
                },
                {
                    "number": 27,
                    "text": "Ou te fai atu ia te outou, a lē o le tulaga lea, e ao ina lafoaʼi ese i latou; ma ua ou iloa lenei mea, ona sa toetoe lava a lafoaiina ese aʼu."
                },
                {
                    "number": 28,
                    "text": "E ui i lea, ina ua mavae ona ou tauasa mai i puapuaga e tele, ma ou salamo toetoe a ou oti, sa tonu i le finagalo alofa mutimutivale o le Alii, ia seʼi ese aʼu i fafo mai se mu e faavavau, ma ua fanauina aʼu i le Atua."
                },
                {
                    "number": 29,
                    "text": "Ua togiolaina loʼu agaga mai le au oona ma pologa o le amioletonu. Sa ou i ai i se lua loloto sili ona pogisa; ae o lenei ua ou vaaia le malamalama ofoofogia o le Atua. Sa puapuagatia loʼu agaga i le mafatia e faavavau, ae ua seʼia ese aʼu, ma ua lē toe tiga loʼu agaga."
                },
                {
                    "number": 30,
                    "text": "Sa ou teena loʼu Togiola, ma faafitia mea na tautatala mai ai o tatou tamā; ae o lenei, ina ia latou muaʼi iloa o le a afio mai o ia, ma e manatua e ia tagata uma na ia foafoaina, o le a faaali mai ai e ia o ia lava i tagata uma."
                },
                {
                    "number": 31,
                    "text": "Ioe, o le a tootuli tulivae uma, ma tautino atu laulaufaiva uma i ona luma. Ioe, o le aso mulimuli lava, pe a laulaututu tagata uma e faamasino e ia, o le a latou tautino atu ai o ia o le Atua; ona tautino atu ai lea e i latou uma o e sa ola e aunoa ma le Atua i le lalolagi, ua tonu le famasinoga o le faasalaga e faavavau i luga o i latou; ma o le a latou galulu, ma tetete, ma māʼeʼe i lalo i luma o lana silafaga ati i mea uma."
                },
                {
                    "number": 32,
                    "text": "Ma o lenei sa oo ina amata e Alema mai lea lava taimi agai i luma, faapea ma i latou o e na faatasi ma Alema i le taimi na afio ifo ai le agelu ia te i latou, ona aoao atu i le nuu, ma malaga faataamilo i le laueleele atoa, ua tala atu i tagata uma mea sa latou faalogoina ma vaaia, ma talai atu le afioga a le Atua i le puapuaga tele, ona o le sauaina tele o i latou e i latou o e sa lē talitonu, ma taia e le toatele o i latou."
                },
                {
                    "number": 33,
                    "text": "Ae e ui i nei mea uma, sa latou avatu se faamafanafanaga tele i le ekalesia, sa faamautuina ai lo latou faatuatua, ma apoapoaiina i latou ma le tali-tiga ma le tautiga tele, ia latou tausi i poloaiga a le Atua."
                },
                {
                    "number": 34,
                    "text": "Ma o le toafa o i latou o atalii ia o Mosaea; ma o o latou igoa o Amona, ma Arona, ma Ominea, ma Himinae; o igoa ia o atalii o Mosaea."
                },
                {
                    "number": 35,
                    "text": "Ma sa latou malaga atu i le laueleele atoa o Saraʼemila, ma i totonu o tagata uma o e sa i lalo o le puleaga a le tupu o Mosaea, ma taumafai ma le vilivilitai e toe faalelei manuʼa uma sa latou faia i le ekalesia, ma tautino atu a latou agasala uma, ma tala atu mea uma sa latou vaaia, ma faamalamalama atu valoaga ma tusitusiga paia ia te i latou uma, o e sa fia faalogo mai ia te i latou."
                },
                {
                    "number": 36,
                    "text": "Ma sa faapea ona avea o i latou ma meafaigaluega i aao o le Atua, i le aumaia o le toatele i le malamalama o le upumoni, ioe, i le malamalama o lo latou Togiola."
                },
                {
                    "number": 37,
                    "text": "Ma amuia lava i latou! Ona sa latou tala atu le filemu; sa latou tala atu tala e lelei o mea lelei; ma sa latou tautino atu i tagata o loo nofotupu le Alii."
                }
            ]
        },
        "/study/scriptures/bofm/mosiah/28": {
            "uri": "/study/scriptures/bofm/mosiah/28",
            "title": "Mosaea 28",
            "data_type": "chapter",
            "chapter_name": "Mataupu 28",
            "chapter_summary": [
                "Ua o atu atalii o Mosaea e talai i sa Lamanā—Ua faaliliu e Mosaea papatusi o sa Iaretō i maʼa vaai e lua. E tusa o le 92 T.L.M."
            ],
            "verses": [
                {
                    "number": 1,
                    "text": "O lenei sa oo ina ua uma ona faia e atalii o Mosaea nei mea uma, sa latou ave se vaega toaitiiti faatasi ma i latou, ma toe foi atu i lo latou tamā, o le tupu, ma mananao ia te ia ʼia faataga mai e ia ia te i latou, ina ia mafai e i latou, faatasi ma i latou ia o e ua latou filifilia, ona o aʼe i le laueleele o Nifae, ina ia mafai ona latou talai atu o mea sa latou faalogoina, ma ina ia mafai ona latou faailoa atu le afioga a le Atua, i o latou uso, o sa Lamanā—"
                },
                {
                    "number": 2,
                    "text": "Ina ia atonu e mafai ona latou aumaia ai o i latou i le malamalama o le Alii lo latou Atua, ma faatalitonu i latou i le amioletonu o o latou tamā; ma ina ia atonu e mafai ai ona latou foʼia i latou mai lo latou ita e faasaga i sa Nifaē, ina ia mafai ai foi ona aumai o i latou ia olioli i le Alii lo latou Atua, ina ia mafai ona latou fiafia i le tasi, ma ina ia lē toe i ai ni finauga i le laueleele atoa ua tuu mai e le Alii lo latou Atua ia te i latou."
                },
                {
                    "number": 3,
                    "text": "O lenei sa latou mananao ia talai atu le olataga i tagata uma, ona sa lē mafai ona latou talitalia le fano o le agaga o soo se tagata; ioe, e oo lava i le mafaufau ifo e faapea o le a oo i se agaga le mafatia e lē gata sa galulu ma tetete ai i latou."
                },
                {
                    "number": 4,
                    "text": "Ma sa faapea ona galue le Agaga o le Alii i luga o i latou, ona sa avea i latou ma tagata agasala sili ona leaga. Ma sa tonu i le Alii i lona alofa mutimutivale aoao ia faasaoina i latou; e ui i lea sa mafatia tele i latou i le atuatuvale o le agaga ona o a latou amioletonu, ma mafatia tele ma matataʼu ina neʼi lafoina ese i latou e faavavau."
                },
                {
                    "number": 5,
                    "text": "Ma sa oo ina latou aioi atu i lo latou tamā i aso e tele ina ia mafai ona latou o aʼe i le laueleele o Nifae."
                },
                {
                    "number": 6,
                    "text": "Ma sa alu atu le tupu o Mosaea ma ole atu i le Alii pe tatau ona tuu atu e ia ona atalii e o aʼe i totonu o sa Lamanā e talai atu le afioga."
                },
                {
                    "number": 7,
                    "text": "Ma sa fetalai mai le Alii ia Mosaea: Tuu atu i latou e o aʼe, ona e toatele o le a talitonu ia latou upu, ma o le a latou maua le ola e faavavau; ma o le a Ou laveaiina ou atalii mai lima o sa Lamanā."
                },
                {
                    "number": 8,
                    "text": "Ma sa oo ina faataga atu e Mosaea e mafai ona latou o atu ma faia e tusa ma lo latou manao."
                },
                {
                    "number": 9,
                    "text": "Ma sa alu la latou malaga i le vao e o aʼe e talai atu le afioga i totonu o sa Lamanā; ma o le a ou tuu atu se tala o a latou taualumaga, i se taimi o mulimuli mai."
                },
                {
                    "number": 10,
                    "text": "O lenei sa leai se tasi i le tupu o Mosaea e faaee atu i ai i ona luga le malo, ona sa leai se tasi o ona atalii sa fia taliaina le malo."
                },
                {
                    "number": 11,
                    "text": "O lea na ave ai e ia talafaamaumau sa togitogia i luga o papatusi apamemea, ma papatusi foi a Nifae, ma mea uma na tausi ma faasaoina e ia e tusa ma poloaiga a le Atua, ina ua uma ona ia faaliliu ma faia ia tusia talafaamaumau sa i luga o papatusi auro na maua e le nuu o Limae, ia na tuu mai ia te ia e le lima o Limae;"
                },
                {
                    "number": 12,
                    "text": "Ma sa fai e ia lenei mea ona o le manao tele o lona nuu; ona sa latou naunau tele e fia iloa e uiga i ia tagata ua faaumatia."
                },
                {
                    "number": 13,
                    "text": "Ma o lenei sa faaliliu e ia papatusi e ala i ia maʼa e lua sa faamau i totonu o ni faavaa se lua."
                },
                {
                    "number": 14,
                    "text": "O lenei o nei mea sa saunia mai i le amataga, ma sa tuulima faasolo mai i lalo mai lea tupulaga i lea tupulaga, mo le faamoemoe o le faaliliuina o gagana."
                },
                {
                    "number": 15,
                    "text": "Ma sa tausia ma faasaoina ia mea e le aao o le Alii, ina ia faailoa mai ai e ia i tagata uma o e e mau i le laueleele, amioletonu ma mea inosia a ona tagata;"
                },
                {
                    "number": 16,
                    "text": "Ma o soo se tasi e i ai ia mea, ua taʼua o le tagatavāai, e tusa ma tu i taimi anamua."
                },
                {
                    "number": 17,
                    "text": "O lenei ina ua uma ona faaliliu e Mosaea ia talafaamaumau, faauta, sa tuuina mai i ia talafaamaumau se tala o ni tagata o e ua faaumatia, mai le taimi na faaumatia ai i latou e oo atu i tua i le fausiaina o le ʼolo tele, i le taimi na faaeseese ai e le Alii le gagana a tagata, ma faataapeape solo i latou i luga o le lalolagi atoa, ioe, mai le taimi lena i tua, seia oo atu lava i le foafoaga o Atamu."
                },
                {
                    "number": 18,
                    "text": "O lea o lenei tala sa tupu ai le faanoanoa tele i le nuu o Mosaea, ioe, sa faatumulia i latou i le faanoanoa; e ui i lea sa latou maua mai ai le malamalama tele, o se mea sa latou olioli ai."
                },
                {
                    "number": 19,
                    "text": "Ma o lenei tala o le a tusia i se taimi o mulimuli mai; aua faauta, e tatau i tagata uma ona iloa mea ua tusia i lenei tala."
                },
                {
                    "number": 20,
                    "text": "Ma o lenei, e pei ona sa ou fai atu ia te outou, ina ua uma ona faia e le tupu o Mosaea nei mea, sa ave e ia papatusi apamemea, ma mea uma sa tausi e ia, ma faaee atu i latou i luga o Alema, o lē o le atalii o Alema; ioe, o talafaamaumau uma, ma maʼa faaliliu foi, ma faaee atu i luga o ia, ma poloai atu ia te ia ia tausi ma faasaoina e ia nei mea, ma ia tausi foi se talafaamaumau o le nuu, ma tuulima faasolo atu ia mea i lalo mai le tasi tupulaga i le isi tupulaga, e pei lava ona tuulima faasolo mai i latou i lalo mai le taimi na tuua ai e Liae Ierusalema."
                }
            ]
        },
        "/study/scriptures/bofm/mosiah/29": {
            "uri": "/study/scriptures/bofm/mosiah/29",
            "title": "Mosaea 29",
            "data_type": "chapter",
            "chapter_name": "Mataupu 29",
            "chapter_summary": [
                "Ua fautua mai e Mosaea ia filifilia ni faamasino e sui i le tulaga o se tupu—O tupu e lē amiotonu latou te taitaia o latou nuu i le agasala—Ua filifilia Alema le Itiiti e fai ma faamasino sili i le leo o le nuu—O ia foi o le faitaulaga sili i le Ekalesia—Ua maliliu Alema le Matua ma Mosaea. E tusa o le 92–91 T.L.M."
            ],
            "verses": [
                {
                    "number": 1,
                    "text": "O lenei ina ua uma ona faia e Mosaea lenei mea, sa auina atu e ia se savali i le nuu atoa, i totonu o tagata uma, i lona fia iloa o lo latou loto e faatatau i se e tatau ona avea ma o latou tupu."
                },
                {
                    "number": 2,
                    "text": "Ma sa oo ina oo mai le leo o le nuu, fai mai: Matou te mananao ia avea Arona lou atalii ma o matou tupu ma o matou pule."
                },
                {
                    "number": 3,
                    "text": "O lenei sa alu Arona i luga i le laueleele o Nifae, o lea na lē mafai ai e le tupu ona faaee atu o le malo i luga o ia; pe na manao foi Arona e ave e ia i ona luga le malo; pe na manao foi soo se tasi o atalii o Mosaea, latou te ave i luga o i latou le malo."
                },
                {
                    "number": 4,
                    "text": "O lea na toe auina atu ai e le tupu o Mosaea se savali i totonu o le nuu; ioe, o se savali tusia lava sa auina atu e ia i totonu o le nuu. Ma o upu nei sa tusia, ua fai atu:"
                },
                {
                    "number": 5,
                    "text": "Faauta, E, outou e loʼu nuu, po o oʼu uso, ona ua faapena ona ou manatu ia te outou, ou te manao ia outou manatunatu i le savali ua valaaulia outou tou te mafaufau i ai—ona ua outou mananao ia i ai se tupu."
                },
                {
                    "number": 6,
                    "text": "O lenei ou te tautino atu ia te outou, o ia o lē ua i ai tonu le aiā i le malo, ua teena e ia, ma o le a lē avea e ia i ona luga le malo."
                },
                {
                    "number": 7,
                    "text": "Ma o lenei afai e tofia se tasi e suitulaga ia te ia, faauta ou te fefe o le a tutupu mai ai finauga i totonu o outou. Ma o ai na te iloa ae lē liliu ai i le ita loʼu atalii, o lē tonu ua a ia le malo, ma taitai ese ai e ia se vaega o lenei nuu ia mulimuli atu ia te ia, o le a tutupu mai ai taua ma finauga i totonu o outou, ia o le a avea ma pogai o le a faamasaa ai le toto tele ma faapiʼopiʼo ai ala o le Alii, ioe, ma faaumatia ai agaga o tagata e toatele."
                },
                {
                    "number": 8,
                    "text": "O lenei ou te fai atu ia te outou, ia tatou atamamai ma manatunatu i nei mea, ona e leai sa tatou aiā e faaumatia ai loʼu atalii, pe tatau foi ona i ai sa tatou aiā e faaumatia ai se isi tagata, pe a tofia o ia e suitulaga ia te ia."
                },
                {
                    "number": 9,
                    "text": "Ma afai ae toe liliu loʼu atalii i lona faamaualuga ma mea lē aoga, o le a toe faafoi e ia mea na fai mai ai o ia, ma ave lana aiā i le malo, lea o le a fai ai e ia ma lenei nuu foi, le agasala tele."
                },
                {
                    "number": 10,
                    "text": "Ma o lenei ia tatou atamamai, ma tagai i luma e uiga i nei mea, ma fai le mea e maua ai e lenei nuu le filemu."
                },
                {
                    "number": 11,
                    "text": "O lea o le a avea ai aʼu ma o outou tupu i oʼu aso o totoe; e ui i lea, ia tatou tofia ni faamasino, e faamasino i lenei nuu e tusa ma a tatou tulafono; ma o le a tatou faatulaga fou mataupu o lenei nuu, ona o le a tatou tofia tagata popoto e avea ma faamasino, e faamasino lenei nuu e tusa ma poloaiga a le Atua."
                },
                {
                    "number": 12,
                    "text": "O lenei e sili ona lelei ona faamasino o se tagata e le Atua, nai lo e se tagata, ona o faamasinoga a le Atua e tonu pea lava, ae o faamasinoga a tagata, e lē tonu pea."
                },
                {
                    "number": 13,
                    "text": "O lea, a na fai e mafai ona outou maua o ni tagata amiotonu e avea ma o outou tupu, o e latou te faamautuina tulafono a le Atua, ma faamasino i lenei nuu e tusa ma ana poloaiga, ioe, a na mafai ona outou maua o ni tagata, o e latou te faia e pei ona faia e loʼu tamā, o Peniamina, mo lenei nuu, e avea ma o outou tupu—ou te fai atu ia te outou, a na fai o le tulaga lea i taimi uma, ona tatau ai lea ona outou maua o ni tupu i taimi uma e pule i luga o outou."
                },
                {
                    "number": 14,
                    "text": "Ma e oo ia te aʼu lava ia, sa ou galue ma le mana atoa ma le poto uma sa ia te aʼu, e aoao atu ia te outou poloaiga a le Atua, ma faatu le filemu i le laueleele atoa, ina ia leai ni taua po o ni finauga, leai se gaoi, po o se fai o le vete, po o se fasioti tagata, po o soo se ituaiga o le amioletonu;"
                },
                {
                    "number": 15,
                    "text": "Ma o soo se tasi sa faia le amioletonu, sa ou faasalaina o ia e tusa ma le solitulafono na fai e ia, e tusa ma le tulafono na tuuina mai ia te i tatou, e o tatou tamā."
                },
                {
                    "number": 16,
                    "text": "O lenei ou te fai atu ia te outou, ona e lē amiotonu tagata uma, ua lē tatau ai ona i ai o se tupu po o ni tupu, e pule i luga o outou."
                },
                {
                    "number": 17,
                    "text": "Aua faauta, i le tele o le amioletonu e mafai ona faaoso e se tupu amioleaga e toatasi ia faia, ioe, ma le faafanoga tele e oo mai ai!"
                },
                {
                    "number": 18,
                    "text": "Ioe, ia manatua le tupu o Noa, lona amioleaga ma ana mea inosia, ma le amioleaga ma mea inosia foi a lona nuu. Faauta i le faafanoga tele na oo mai i o latou luga; ma ona o a latou amioletonu foi, na aumai ai i latou i le pologa."
                },
                {
                    "number": 19,
                    "text": "Ma a na leai le faalava mai o lo latou Foafoa poto-aoao, ma o lea ona o lo latou salamo faamaoni, po ua lē maʼalofia lo latou tumau ai pea i le pologa sei oo mai i le taimi nei."
                },
                {
                    "number": 20,
                    "text": "Ae faauta sa laveaʼi e ia i latou ona sa latou faamaualalo i latou lava i ona luma; ma ona sa latou tagi malosi atu ia te ia, o lea na laveaʼi ai e ia i latou i fafo mai le pologa; ma ua faapea lava ona galue o le Alii ma lona mana i tulaga uma i totonu o le fanauga a tagata, ma faaloaloa mai le aao o le alofa mutimutivale ia te i latou, o e e tuu atu lo latou faalagolago ia te ia."
                },
                {
                    "number": 21,
                    "text": "Ma faauta, ou te fai atu nei ia te outou, tou te lē mafafai ona aveesea mai le nofoalii se tupu amioletonu, vagana ai e ala i finauga tetele, ma le faamasaa toto tele."
                },
                {
                    "number": 22,
                    "text": "Aua faauta, e i ai ni ana uo i le amioletonu, ma e tuu e ia ana leoleo e siosiomia o ia; ma e saei e ia tulafono a i latou o e na nonofotupu i le amiotonu i luma atu o ia; ma e soli e ia i lalo o ona vae poloaiga a le Atua;"
                },
                {
                    "number": 23,
                    "text": "Ma e fai e ia tulafono, ma auina atu i totonu o lona nuu, ioe, o tulafono e tusa ai ma lona lava amioleaga; ma o soo se tasi e lē usiusitai i ana tulafono, e faatonu e ia ia faaumatiaina; ma o soo se tasi e fouvale faasaga atu ia te ia, e auina atu e ia lana autau e faasaga ia te i latou i le taua, ma afai e mafaia ona fai e ia, o le a ia faaumatiaina i latou; ma e faapea ona faapiʼopiʼo e se tupu amioletonu ala o le amiotonu uma."
                },
                {
                    "number": 24,
                    "text": "Ma o lenei faauta ou te fai atu ia te outou, e lē tatau ona oo mai mea inosia faapea i o outou luga."
                },
                {
                    "number": 25,
                    "text": "O lea, ia outou filifili ai e ala i le leo o lenei nuu, ni faamasino, ina ia mafai ona faamasinoina outou e tusa ai ma tulafono ua tuu mai ia te outou e o tatou tamā, o ni tulafono ua saʼo, ma o ni tulafono na tuu mai ia te i latou e le aao o le Alii."
                },
                {
                    "number": 26,
                    "text": "O lenei e lē masani ona manao le leo o le nuu i soo se mea e lē talafeagai ma le mea saʼo; ae e masani i se vaega toaitiiti o le nuu ona mananao i le mea ua lē saʼo; o lea o le mea lenei ia outou tausi ma fai ma a outou tulafono—ia fai a outou mataupu i le leo o le nuu."
                },
                {
                    "number": 27,
                    "text": "Ma afai e oo mai se taimi e filifili ai e le leo o le nuu le amioletonu, o le taimi lena o le a oo mai ai faamasinoga a le Atua i o outou luga; ioe, o le taimi lena o le a asiasi mai ai o ia ia te outou i le faafanoga tele, e pei lava ona asia e ia lenei laueleele seia oo mai i le taimi nei."
                },
                {
                    "number": 28,
                    "text": "Ma o lenei afai e i ai ni o outou faamasino, ma e latou te lē faamasinoina outou e tusa ai ma le tulafono ua tuuina mai, e mafai ona outou faia ia faamasinoina i latou e se faamasino maualuga atu."
                },
                {
                    "number": 29,
                    "text": "Afai e lē faia e o outou faamasino maualuluga faamasinoga amiotonu, ia outou faia ia faapotopoto faatasi se aofai toatiiti o o outou faamasino maualalalo, ma latou faamasino o outou faamasino maualuluga, e tusa ma le leo o le nuu."
                },
                {
                    "number": 30,
                    "text": "Ma ou te poloai atu ia te outou ia outou faia nei mea ma le mataʼu i le Alii; ma ou te poloai atu ia te outou ia outou faia nei mea, ma ia lē i ai so outou tupu; aua afai ai e faia e nei tagata agasala ma amioletonu, o le a tauia i latou i luga o o latou lava ulu."
                },
                {
                    "number": 31,
                    "text": "Aua faauta ou te fai atu ia te outou, o agasala a le toatele o tagata na pogai mai i amioletonu a o latou tupu; o lea o a latou amioletonu o le a tauia i luga o ulu o o latou tupu."
                },
                {
                    "number": 32,
                    "text": "Ma o lenei ou te manao ia lē toe i ai lenei lē tutusa i lenei laueleele, aemaise lava i totonu o oʼu nei tagata; ae ou te manao ia avea lenei laueleele ma laueleele o le saolotoga, ma ia mafai ona maua tutusa e tagata taitoatasi le fiafia i ana aiā ma ona avanoa, e tusa ai ma le umi e tonu i le silafaga a le Alii e mafai ona tatou ola ai ma fai ai mo o tatou tofi le laueleele, ioe, e oo lava i le umi e i ai a tatou fanau i luga o le laueleele."
                },
                {
                    "number": 33,
                    "text": "Ma e tele ni isi mea sa tusi atu ai le tupu o Mosaea ia te i latou, na faailoa atu ai ia te i latou tofotofoga ma faalavelave uma o se tupu amiotonu, ioe, o mafatiaga uma o le agaga mo o latou tagata, ma muimuiga uma foi a tagata i lo latou tupu; ma sa faamalamalama atu atoa e ia lenei mea ia te i latou."
                },
                {
                    "number": 34,
                    "text": "Ma sa taʼu atu e ia ia te i latou e lē tatau ona i ai ia mea; ae e tatau ona oo i luga o tagata uma le avega, ina ia mafai e tagata taitoatasi ona tauave lana vaega."
                },
                {
                    "number": 35,
                    "text": "Ma sa faailoa atu foi e ia ia te i latou, faaletonu uma latou te galulue ai i lalo, i le i ai o se tupu amioletonu e pule i luga o i latou;"
                },
                {
                    "number": 36,
                    "text": "Ioe, o ana amioletonu uma ma mea inosia, ma taua uma, ma finauga, ma le faamasaatoto, ma le gaoi, ma le fai o le vete, ma le fai o le faitaaga, ma ituaiga amioletonu eseese uma e lē mafai ona faitaulia—ma taʼu atu ia te i latou e lē tatau ona i ai ia mea, ua manino ona taʼu mai le inosia o i latou i poloaiga a le Atua."
                },
                {
                    "number": 37,
                    "text": "Ma o lenei sa oo ina ua uma ona auina atu e le tupu o Mosaea ia mea i totonu o le nuu, sa latou talitonu i le moni o ana upu."
                },
                {
                    "number": 38,
                    "text": "O lea na latou tuu ai o latou manao i se tupu, ma oso lo latou naunau tele ia maua e tagata taitoatasi le avanoa tutusa i le laueleele atoa; ioe, ma sa faaali mai e tagata taitoatasi lona loto malie e tali mo ana lava agasala."
                },
                {
                    "number": 39,
                    "text": "O lea, sa oo ina latou faapotopoto faatasi i latou lava i ni tino potopoto i le laueleele atoa, e lafo mai o latou leo e uiga i e e tatau ona avea ma o latou faamasino, e faamasino i latou e tusa ma le tulafono ua tuu mai ia te i latou; ma sa latou olioli tele lava ona o le saolotoga ua tuu mai ia te i latou."
                },
                {
                    "number": 40,
                    "text": "Ma sa faateteleina lo latou alolofa ia Mosaea; ioe, sa latou manatu maualuga ia te ia e sili atu i lo se isi lava tagata; ona sa latou lē vaai aʼe ia te ia o se tagata sauā o se sa saili mo le ʼoa, ioe, mo lena ʼoa e faaleaga ai le agaga; ona sa lei aveeseina e ia se ʼoa mai ia te i latou, sa lē fiafia foi o ia i le faamasaaina o le toto; ae sa faatupuina e ia le filemu i le laueleele, ma sa tuu atu e ia i lona nuu ina ia laveaiina i latou mai ituaiga o pologa eseese uma; o lea sa latou faaaloalogia ai o ia, ioe, silisili lava, e lē mafuatiaina."
                },
                {
                    "number": 41,
                    "text": "Ma sa oo ina latou tofia faamasino e pule i luga o i latou, pe faamasino i latou e tusa ma le tulafono; ma sa latou faia lenei mea i le laueleele atoa."
                },
                {
                    "number": 42,
                    "text": "Ma sa oo ina tofia Alema e avea ma faamasino sili muamua, ma o ia foi o le faitaulaga sili, ona sa faaee e lona tamā le tofi i luga o ia, ma ona sa tuu atu e ia ia te ia le matafaioi e faatatau i mataupu uma o le ekalesia."
                },
                {
                    "number": 43,
                    "text": "Ma o lenei sa oo ina savali Alema i ala o le Alii, ma sa tausi o ia i ana poloaiga, ma sa faamasino atu o ia i faamasinoga amiotonu; ma sa i ai le filemu e lē aunoa i le laueleele atoa."
                },
                {
                    "number": 44,
                    "text": "Ma sa faapea ona amata o le nofoaiga a faamasino i le laueleele atoa o Saraʼemila, i totonu o tagata uma o e sa taʼua o sa Nifaē; ma sa avea Alema ma uluaʼi faamasino sili."
                },
                {
                    "number": 45,
                    "text": "Ma o lenei sa oo ina maliu lona tamā, i le valu sefulu ma le lua o ona tausaga, ina ua mavae ona soifua e faataunuu poloaiga a le Atua."
                },
                {
                    "number": 46,
                    "text": "Ma sa oo foi ina maliu Mosaea, i le tolu sefulu ma le tolu o tausaga o lana nofoaiga, i le ono sefulu ma le tolu lea o ona tausaga; o le atoa ai lea, o le lima selau ma le iva o tausaga mai le taimi na tuua ai e Liae Ierusalema."
                },
                {
                    "number": 47,
                    "text": "Ma sa faapea ona iʼu o le nofoaiga a tupu i le nuu o Nifae; ma sa faapea foi ona iʼu o aso o Alema, o lē na faavaeina la latou ekalesia."
                }
            ]
        },
        "/study/scriptures/bofm/alma/1": {
            "uri": "/study/scriptures/bofm/alma/1",
            "title": "Alema 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua aoao atu e Neʼoa mataupu sese, faatu se ekalesia, amata le faafaitaulaga pepelo, ma fasioti Kitiona—Ua fasioti Neʼoa mo ana solitulafono—Ua sosolo le faafaitaulaga pepelo ma sauaga i totonu o le nuu—Ua tausi e faitaulaga i latou lava, ua tausi e le nuu e matitiva, ma ua manuia le Ekalesia. E tusa o le 91–88 T.L.M."
            ],
            "book_title": "O Le Tusi a Alema O Le Atalii o Alema",
            "book_intro": [
                "O le tala a Alema, le o le atalii o Alema, le uluai faamasino ma le faamasino sili i le nuu o Nifae, ma o le faitaulaga sili foi i le Ekalesia. O se tala o le nofoaiga a faamasino, ma taua ma finauga i totonu o le nuu. Ma o se tala foi o se taua i le va o sa Nifaē ma sa Lamanā, e tusa ma le talafaamaumau a Alema, le uluai faamasino ma le faamasino sili."
            ],
            "verses": [
                {
                    "number": 1,
                    "text": "O Lenei sa oo, o le tausaga muamua o le nofoaiga a faamasino i le nuu o Nifae, mai le taimi nei e oo atu i luma, ona ua alu le tupu o Mosaea i le ala o le lalolagi uma, ina ua uma ona tau e ia o se taua lelei, ma savali sao i luma o le Atua, ma lē tuua se tasi e nofotupu e sui ia te ia; e ui i lea sa faatutu e ia tulafono, ma sa talia ia tulafono e le nuu; o lea na faamalosia ai i latou ia latou ola e tusa ai ma tulafono na faia e ia."
                },
                {
                    "number": 2,
                    "text": "Ma sa oo i le tausaga muamua o le nofoaiga a Alema i le nofoa-faamasino, sa i ai se tagata sa aumai i ona luma ina ia faamasinoina, o se tagata tino ese, ma sa lauiloa i lona malosi tele."
                },
                {
                    "number": 3,
                    "text": "Ma sa fealuai solo o ia i totonu o le nuu, ma talai atu ia te i latou se mea sa ia taua o le afioga a le Atua, e tuuaia malosi ai i lalo e faasaga i le ekalesia; ma fai atu i tagata e tatau i faitaulaga uma ma aoao ona avea ma tagata e tausi e tagata lautele; ma e lē tatau ona latou galulue i o latou lima, ae tatau ona tausi i latou e le nuu."
                },
                {
                    "number": 4,
                    "text": "Ma sa molimau atu foi o ia i le nuu o le a faaolaina tagata uma i le aso mulimuli; ma e lē tatau ona latou fefefe pe tetete, ae ia ea i luga o latou ulu ma olioli; ona na foafoa e le Alii tagata uma, ma ua togiola foi e ia tagata uma; ma, i le iuga, o le a maua e tagata uma le ola e faavavau."
                },
                {
                    "number": 5,
                    "text": "Ma sa oo ina sa matua tele ona ia aoao atu o nei mea sa toatele naua i latou sa talitonu i ana upu, sa matua toatele lava sa amata ona latou lagolagoina o ia ma avatu tupe ia te ia."
                },
                {
                    "number": 6,
                    "text": "Ma sa amata ona faafefeteina o ia i le faamaualuga o lona loto, ma ofu i ofu e sili ona taugata, ioe, ma sa oo lava ina amata ona ia faatuina se ekalesia e tusa ma le ala o lana talaiga."
                },
                {
                    "number": 7,
                    "text": "Ma aʼo alu atu o ia e talai atu ia i latou o e na talitonu i ana upu, sa fetaiai o ia ma se tagata o sē na auai i le ekalesia a le Atua, ioe, o se tasi lava o o latou aoao; ma sa amata ona ia finau malosi ma ia, ina ia mafai ona ia taitai ese tagata o le ekalesia; peitai sa tutetee malosi atu lenei tagata ia te ia, ma aoai o ia i le afioga a le Atua."
                },
                {
                    "number": 8,
                    "text": "O lenei o le igoa o lenei tagata o Kitiona; ma o ia lea o lē na avea ma auupega i aao o le Atua i le laveaiina o le nuu o Limae mai le pologa."
                },
                {
                    "number": 9,
                    "text": "O lenei, ona sa tutetee malosi atu Kitiona ia te ia e ala i afioga a le Atua, sa oo ina ita o ia ia Kitiona, ma sei lana pelu ma amata ona ta o ia. O lenei ona ua toeaina lava Kitiona i le tele o ona tausaga, o lea sa lē mafai ai e ia ona talitalia ana ta, o lea na fasiotia ai o ia i le pelu."
                },
                {
                    "number": 10,
                    "text": "Ma o le tagata o lē na fasiotia o ia sa ave e tagata o le ekalesia, ma aumai o ia i luma o Alema, ina ia faamasinoina e tusa ma solitulafono na ia faia."
                },
                {
                    "number": 11,
                    "text": "Ma sa oo ina tu atu o ia i luma o Alema ma tali atu mo ia lava ma le lotoa tele."
                },
                {
                    "number": 12,
                    "text": "Peitai sa fai atu Alema ia te ia: Faauta, o le taimi muamua lenei ua tulai mai ai le faafaitaulaga pepelo i totonu o le nuu lenei. Ma faauta, ua lē gata ona e sala i le faia o le faafaitaulaga pepelo, ae ua e taumafai foi e faamalosia i le pelu; ma afai e tuu le faafaitaulaga pepelo ia faamalosia i totonu o le nuu lenei, o le a avea ma mea e mautinoa ai le faaumatiaina atoa o i latou."
                },
                {
                    "number": 13,
                    "text": "Ma ua e faamaligiina le toto o se tagata amiotonu, ioe, o se tagata o lē na faia mea lelei e tele i totonu o lenei nuu; ma afai matou te faasaoina oe, o le a oo mai lona toto i o matou luga ia tauimasui."
                },
                {
                    "number": 14,
                    "text": "O le mea lea ua faasala ai oe i le oti, e tusa ma le tulafono na tuu mai ia te i tatou e Mosaea, lo tatou tupu mulimuli; ma ua talia e lenei nuu; o lea e ao ai i lenei nuu ona ola e tusa ai ma le tulafono."
                },
                {
                    "number": 15,
                    "text": "Ma sa oo ina latou ave o ia; ma o lona igoa o Neʼoa; ma sa latou ave o ia i luga i le tumutumu o le maupuepue o Maneti, ma o iina na uunaiina ai o ia, pe na ia tautino mai ai, i le va o le lagi ma le lalolagi, o mea sa ia aoao atu i tagata sa ese mai le afioga a le Atua; ma o iina na ia mafatia ai i se oti maasiasi lava."
                },
                {
                    "number": 16,
                    "text": "E ui i lea, sa lē iu i lenei mea le sosolo o le faafaitaulaga pepelo i le laueleele; ona e toatele e sa i ai sa fiafia i mea le aoga a le lalolagi, ma sa latou o atu ma talai atu mataupu faavae sese; ma sa latou faia lenei mea mo le faamoemoe o le mauaina o oa ma le mamalu."
                },
                {
                    "number": 17,
                    "text": "E ui i lea, sa latou fefefe e pepelo, pe afai e iloa, ona o le fefefe i le tulafono, ona sa faasalaina tagata pepelo; o lea sa latou faatagā talai atu ai e faapea ua latou talai atu e tusa ai ma o latou talitonuga; ma o lenei sa lē mafai ona maua e le tulafono se pule i luga o soo se tagata ona o lona talitonuga."
                },
                {
                    "number": 18,
                    "text": "Ma sa latou fefefe e gaoi, ona o le matatau i le tulafono, ona o tagata faapena sa faasalaina; pe sa latou totoa e faomea, pe fasioti tagata, ona o ia o lē e fasioti tagata, sa faasala i le oti."
                },
                {
                    "number": 19,
                    "text": "Peitai sa oo ina o soo se tasi sa lē auai i le ekalesia a le Atua, sa amata ona latou sauaina i latou o e sa auai i le ekalesia a le Atua, ma ua ave i o latou luga le suafa o Keriso."
                },
                {
                    "number": 20,
                    "text": "Ioe, sa latou sauaina i latou, ma faatiga ia te i latou i ituaiga uma o upu eseese, ma o lenei ona o lo latou lotomaualalo; ona sa latou lē faamaualuluga i o latou lava mata, ma ona sa latou faasoa atu le afioga a le Atua, o le tasi i le isi, e aunoa ma se tupe ma aunoa ma se tau."
                },
                {
                    "number": 21,
                    "text": "O lenei sa i ai se tulafono saʼolele i totonu o tagata o le ekalesia, ia leai se tagata e auai i le ekalesia, e tu aʼe ma sauaina i latou o e e lē auai i le ekalesia, ma ia leai ni sauaga e i ai i totonu o i latou lava."
                },
                {
                    "number": 22,
                    "text": "E ui i lea, sa i ai le toatele i totonu o i latou o e sa amata ona faamaualuluga, ma amata ona finau malolosi ma o latou fili, na oo lava ina fepaʼiaʼi ai; ioe, sa latou tauaʼifusu."
                },
                {
                    "number": 23,
                    "text": "O lenei sa tupu lenei mea i le tausaga lona lua o le nofoaiga a Alema, ma sa avea ma pogai o le puapuaga tele i le ekalesia; ioe, sa avea ma pogai o tofotofoga tele i le ekalesia."
                },
                {
                    "number": 24,
                    "text": "Ona sa faamaaa loto o le toatele, ma sa soloia ese o latou igoa, sa lē toe manatua ai i latou i totonu o le nuu o le Atua. Ma e toatele foi sa latou aveese i latou lava mai totonu o i latou."
                },
                {
                    "number": 25,
                    "text": "O lenei mea sa avea ma tofotofoga tele ia te i latou o e sa tutu mausali i le faatuatua; e ui i lea, sa latou mausali ma le lē mafaagaeetia i le tausiga o poloaiga a le Atua, ma sa latou talia ma le onosai sauaga sa faafaulai i o latou luga."
                },
                {
                    "number": 26,
                    "text": "Ma a tuu e faitaulaga a latou galuega ina ia talai atu le afioga a le Atua i tagata, sa tuu foi e tagata a latou galuega ina ia faalogologo atu i le afioga a le Atua. Ma a uma ona talai atu e le faitaulaga ia te i latou le afioga a le Atua, sa latou toe foi atu uma ia latou galuega ma le filiga; ma o le faitaulaga, sa lē manatu ua sili atu o ia i luga o e na faalogologo mai ia te ia, ona sa lē sili atu le lelei o lē sa talai atu nai lo lē sa faalogologo mai ia te ia, pe sa sili atu foi le lelei o lē na aoao atu, i lē na aoaoina; ma sa faapea ona latou tutusa uma, ma sa latou galulue uma, o tagata taitoatasi uma e tusa ma lona lava malosi."
                },
                {
                    "number": 27,
                    "text": "Ma sa latou faasoa atu a latou mea, o tagata taitoatasi uma e tusa ma mea sa ia te ia, i e ua matitiva, ma e ua lē tagolima, ma e ua mamai, ma e ua puapuagatia; ma sa latou lē oofu i ofu taugata, ae sa latou mama ma lalelei."
                },
                {
                    "number": 28,
                    "text": "Ma sa faapea ona latou faatulaga o mataupu o le ekalesia; ma sa faapea ona amata ona latou toe maua o le filemu alualu pea, e ui i o latou puapuaga uma."
                },
                {
                    "number": 29,
                    "text": "Ma o lenei, ona o le mautu o le ekalesia sa amata ona latou mauoa tele, i le mau tele i soo se mea o mea uma sa latou manaomia—o le mau i lafu ma fagaga, ma manu pepeti o ituaiga uma, ma le mau foi i kuranuma, ma auro, ma ario, ma mea taua, ma le mau i le silika ma ie lino miloa lelei, ma ituaiga uma o ie papa lelei."
                },
                {
                    "number": 30,
                    "text": "Ma sa faapea, i o latou tulaga tamaoaiga, ona latou lē auina ese atu soo se tasi sa lē lavalavā po o se sa fia ʼai, po o se sa fia inu, po o se sa mai, po o se sa lē tausia; ma sa latou lē tuu atu o latou loto i luga o oa; o lea sa latou limafoai i tagata uma, o e matutua ma e laiti, o e pologa ma e saoloto, o tane ma fafine, pe e i fafo o le ekalesia pe e i totonu o le ekalesia, sa leai so latou faailoga tagata e faatatau ia te i latou o e na manaomia le fesoasoani."
                },
                {
                    "number": 31,
                    "text": "Ma sa faapea ona latou manuia ma sili atu ona mauoa nai lo i latou o e sa lē auai i la latou ekalesia."
                },
                {
                    "number": 32,
                    "text": "Ona o i latou o e sa lē auai i la latou ekalesia, sa latou auai i le faia o mea faataulaitu, ma le ifo i tupua po o le paie, ma le fai o tala lē aoga, ma i losilosivalega ma finauga; ma oofu i ofu taugata; ma faafefeteina i le faamaualuluga o o latou lava mata; ma faasaua, pepelo, gaoi, faomea ma le faitaaga, ma fasioti tagata, ma ituaiga amioleaga uma; e ui i lea, sa faaaoga le tulafono i luga o i latou uma o e sa solia, i le tele sa mafai ai."
                },
                {
                    "number": 33,
                    "text": "Ma sa oo o le faaaoga faapea o le tulafono i luga o i latou, e mafatia tagata taitoatasi e tusa ai ma le mea na ia faia, sa atili ai ona latou fifilemu, ma fefefe ai e fai se amioleaga pe afai e iloa; o lea, sa i ai le filemu tele i totonu o le nuu o Nifae, seia oo mai i le lona lima o tausaga o le nofoaiga a faamasino."
                }
            ]
        },
        "/study/scriptures/bofm/alma/2": {
            "uri": "/study/scriptures/bofm/alma/2",
            "title": "Alema 2",
            "data_type": "chapter",
            "chapter_name": "Mataupu 2",
            "chapter_summary": [
                "Ua saili Amiliki ia avea ma tupu ma ua teena e le leo o le nuu—Ua fai o ia ma tupu e i latou o e na mulimuli ia te ia—Ua sii taua mai sa Amilikī ia sa Nifaē ma ua faatoilaloina i latou e sa Nifaē—Ua aufaatasi autau a sa Lamanā ma sa Amilikī ma ua faatoilaloina—Ua fasioti e Alema Amiliki. E tusa o le 87 T.L.M."
            ],
            "verses": [
                {
                    "number": 1,
                    "text": "Ma sa oo, i le amataga o le lona lima o tausaga o la latou nofoaiga, sa amata ai ona i ai o se finauga i totonu o le nuu; ona sa i ai se tasi tagata, sa igoa ia Amiliki, o ia o se tagata faitogafiti tele, ioe, o se tagata poto tele e tusa ai ma le poto o le lalolagi, ma o ia o sē o le faatulagaga a le tagata lea na fasiotia Kitiona i le pelu, lea na fasioti e tusa ai ma le tulafono—"
                },
                {
                    "number": 2,
                    "text": "O lenei o le Amiliki lenei na ia taitai ese, i lona faitogafiti, le toatele o tagata, ia mulimuli atu ia te ia; sa matua toatele lava i latou sa amata ona latou malosi tele; ma sa amata ona latou taumafai e faatu Amiliki e avea ma tupu i le nuu."
                },
                {
                    "number": 3,
                    "text": "O lenei sa popole tagata o le ekalesia i lenei mea, ma faapea foi i latou uma o e sa lē taitaieseina i faatauanauga a Amiliki; ona sa latou iloa, e tusa ma la latou tulafono, o mea faapea e ao ina faatutuina i le leo o le nuu."
                },
                {
                    "number": 4,
                    "text": "O lea, afai e mafai ona maua e Amiliki le leo o le nuu, o ia, o se tagata amioleaga, o le a aveese e ia mai ia te i latou a latou aiā ma avanoa o le ekalesia; ona o lona faamoemoe ia faaumatia le ekalesia a le Atua."
                },
                {
                    "number": 5,
                    "text": "Ma sa oo ina faapotopoto faatasi e tagata i latou lava i le laueleele atoa, i tino potopoto eseese, i le finau tele ma fefinauaiga tetele o le tasi ma le isi, e taitasi le tagata e tusa ma lona manatu, pe mo Amiliki pe tetee ia te ia."
                },
                {
                    "number": 6,
                    "text": "Ma sa faapea ona latou faapotopoto faatasi i latou lava e tuu atu o latou leo e faatatau i le mataupu; ma sa folasia atu o latou leo i luma o faamasino."
                },
                {
                    "number": 7,
                    "text": "Ma sa oo ina sa tetee le leo o le nuu ia Amiliki, ma lē faia ai o ia ma tupu i le nuu."
                },
                {
                    "number": 8,
                    "text": "O lenei sa avea lenei mea ma mea sa tupu ai le olioli tele i loto o i latou o e sa tetee ia te ia; peitai sa faaoso e Amiliki i latou o e na mananao ia te ia, ia feitai ia te i latou o e na lē mananao ia te ia."
                },
                {
                    "number": 9,
                    "text": "Ma sa oo ina latou faapotopoto faatasi i latou lava, ma faapaia Amiliki e avea ma o latou tupu."
                },
                {
                    "number": 10,
                    "text": "O lenei ina ua avea Amiliki ma tupu i luga o i latou, sa ia faatonuina i latou ia latou sii atu auupega o taua e faasaga i o latou uso; ma sa faia e ia lenei mea, ina ia mafai ai ona pule o ia ia te i latou."
                },
                {
                    "number": 11,
                    "text": "O lenei sa faailoga ese tagata o Amiliki i le igoa o Amiliki, sa taʼua o sa Amilikī; ma o e na totoe sa taʼua o sa Nifaē, po o tagata o le Atua."
                },
                {
                    "number": 12,
                    "text": "O lea, sa iloa e tagata o sa Nifaē le faamoemoega o sa Amilikī, ma o lea sa latou sauni ai e fetaiaʼi ma i latou; ioe, sa latou faaauupegaina i latou lava i pelu, ma simetea, ma aufana, ma u fanafana, ma maa, ma maatā, ma ituaiga uma o auupega eseese, o taua."
                },
                {
                    "number": 13,
                    "text": "Ma sa faapea ona latou saunia e fetaiaʼi ma sa Amilikī i le taimi latou te o mai ai. Ma sa tofia ni kapeteni, ma kapeteni maualuluga, ma kapeteni sili, e tusa ai ma lo latou faitau aofai."
                },
                {
                    "number": 14,
                    "text": "Ma sa oo ina faaauupega e Amiliki ana tagata i ituaiga uma o auupega eseese o taua; ma sa ia tofia foi ni pule ma ni taitai i luga o ona tagata, e taitai i latou i le taua e faasaga i o latou uso."
                },
                {
                    "number": 15,
                    "text": "Ma sa oo ina o mai sa Amilikī i le maupuepue o Aminisu, sa i le itu i sasae o le vaitafe o Saitonu, lea sa tafe i tafatafa ane o le laueleele o Saraʼemila, ma o iina na amata ai ona latou tau ma sa Nifaē."
                },
                {
                    "number": 16,
                    "text": "O lenei o Alema, ona o ia o le faamasino sili ma kovana o le nuu o Nifae, o lea na alu aʼe ai o ia faatasi ma ona tagata, ioe, faatasi ma ana kapeteni, ma kapeteni sili, ioe, i le ulu o ana autau, e faasaga ia sa Amilikī i le taua."
                },
                {
                    "number": 17,
                    "text": "Ma sa amata ona latou fasi o sa Amilikī i luga o le maupuepue i le itu i sasae o Saitonu. Ma sa tau sa Amilikī ma sa Nifaē ma le malosi tele, sa oo ina pauu le toatele o sa Nifaē i luma o sa Amilikī."
                },
                {
                    "number": 18,
                    "text": "E ui i lea sa faamalosia e le Alii le lima o sa Nifaē, sa oo ina latou fasi sa Amilikī i se fasiga tele, sa oo ina amata ona latou sosola ese mai i o latou luma."
                },
                {
                    "number": 19,
                    "text": "Ma sa oo ina tuli e sa Nifaē sa Amilikī i le aso atoa lena, ma fafasi i latou i se fasiga tele, sa oo ina fasia ai sa Amilikī e sefulu lua afe lima selau tolu sefulu ma le lua; ma o sa Nifaē na fasia e ono afe lima selau ono sefulu ma le lua tagata."
                },
                {
                    "number": 20,
                    "text": "Ma sa oo ina ua lē mafai e Alema ona toe tuli o sa Amilikī, sa faia e ia ia faatutu e ona tagata o latou faleie i le vanu o Kitiona, le vanu lea sa faaigoa i le igoa o Kitiona, o lē na fasioti i le pelu e le lima o Neʼoa; ma o le vanu lenei sa faatutu ai e sa Nifaē o latou faleie mo le po."
                },
                {
                    "number": 21,
                    "text": "Ma sa auina atu e Alema sipai e mulimuli i e na totoe o sa Amilikī, ina ia mafai ona iloa e ia e uiga ia latou fuafuaga ma a latou taupulepulega, ina ia mafai ona ia leoleoina o ia lava e faasaga ia te i latou, ina ia mafai ona ia faasaoina ona tagata mai le faaumatiaina."
                },
                {
                    "number": 22,
                    "text": "O lenei o i latou o e na ia auina atu e vaavaai le tolauapiga a sa Amilikī, sa igoa o Serama, ma Aminoa, ma Maneti, ma Limea; o i latou nei o e na o atu i fafo ma a latou tagata e vaavaai le togalauapiga a sa Amilikī."
                },
                {
                    "number": 23,
                    "text": "Ma o le aso na sosoo ai na latou toe foi mai ai i le tolauapiga a sa Nifaē ma le faanatinati tele, ma le ofo tele, ua taia i le matau tele, fai mai:"
                },
                {
                    "number": 24,
                    "text": "Faauta, sa matou mulimuli i le tolauapiga a sa Amilikī, ma sa matou ofo tele lava, i lo matou vaaia, i le laueleele o Minona, i luga aʼe o le laueleele o Saraʼemila, i le ala i le laueleele o Nifae, se autau toatele lava a sa Lamanā; ma faauta, ua faatasi atu sa Amilikī ia te i latou;"
                },
                {
                    "number": 25,
                    "text": "Ma ua i ai nei i latou i luga o o tatou uso i le laueleele lena; ma ua latou sosola mai i o latou luma ma a latou lafu, ma a latou ava, ma a latou fanau, agai mai i lo tatou aai; ma vagana ai ua tatou faavavevave atu, o le a latou maua lo tatou aai e fai mo i latou, ma o le a fasiotia o tatou tamā, ma a tatou ava, ma a tatou fanau."
                },
                {
                    "number": 26,
                    "text": "Ma sa oo ina ave e tagata o Nifae o latou faleie, ma o ese atu i fafo o le vanu o Kitiona agai i lo latou aai, le aai lea o Saraʼemila."
                },
                {
                    "number": 27,
                    "text": "Ma faauta, aʼo latou sopoia le vaitafe o Saitonu, sa o mai i o latou luga sa Lamanā ma sa Amilikī, e toetoe ina tusa lo latou toatele, e pei ona i ai, ma oneone o le sami, e faaumatia i latou."
                },
                {
                    "number": 28,
                    "text": "E ui i lea, ona sa faamalolosia sa Nifaē e le aao o le Alii, ona sa latou tatalo malosi atu ia te ia, ia laveai e ia i latou mai lima o o latou fili, o lea na faafofoga mai ai le Alii ia latou tagi, ma faamalolosia i latou, ma pauu ai sa Lamanā ma sa Amilikī i o latou luma."
                },
                {
                    "number": 29,
                    "text": "Ma sa oo ina tau Alema ma Amiliki i le pelu, faafesagai lava; ma sa la tau malolosi tele, o le tasi i le isi."
                },
                {
                    "number": 30,
                    "text": "Ma sa oo o Alema, ona o ia o se tagata o le Atua, ma ona sa uunaia o ia i le faatuatua tele, o lea na tagi atu ai o ia, ua fai atu: Le Alii e, ia e alofa mutimutivale mai ma faasaoina loʼu ola, ina ia mafai ona avea aʼu ma meafaigaluega i ou aao e laveai ma faasaoina lenei nuu."
                },
                {
                    "number": 31,
                    "text": "O lenei ina ua uma ona fai atu e Alema o nei upu, sa toe tau o ia ma Amiliki; ma sa faamalosia o ia, sa oo ina fasioti e ia Amiliki i le pelu."
                },
                {
                    "number": 32,
                    "text": "Ma sa tau foi o ia ma le tupu o sa Lamanā; peitai sa sola i tua le tupu o sa Lamanā mai luma o Alema, ma ia auina mai ana leoleo e tau ma Alema."
                },
                {
                    "number": 33,
                    "text": "Peitai, sa tau Alema ma ana leoleo ma leoleo a le tupu o sa Lamanā, seia oo ina ia fasiotia ma tutuli i latou i tua."
                },
                {
                    "number": 34,
                    "text": "Ma sa faapea ona ia tafi o le eleele, po o le auvai, sa i le itu i sisifo o le vaitafe o Saitonu, i le lafo o tino o sa Lamanā na fasiotia, i vai o Saitonu, ina ia mafai ona maua e ona tagata, se avanoa e sopo atu ai ma tau ma sa Lamanā ma sa Amilikī, i le itu i sisifo o le vaitafe o Saitonu."
                },
                {
                    "number": 35,
                    "text": "Ma sa oo ina ua latou sopoia uma atu le vaitafe o Saitonu, sa oo ina amata ona sosola o sa Lamanā ma sa Amilikī mai o latou luma, e ui ina sa matuai toatele lava i latou sa lē mafai ona faitauina i latou."
                },
                {
                    "number": 36,
                    "text": "Ma sa latou sosola mai luma o sa Nifaē agai i le vao sa i le itu i sisifo ma matu, e mamao i tala atu o tuaoi o le laueleele, ma sa tuliloa i latou e sa Nifaē ma lo latou malosi, ma fasioti i latou."
                },
                {
                    "number": 37,
                    "text": "Ioe, sa faafetaiaʼia i latou i itu uma, ma fasiotia ma tutulia, seia oo ina faataapeapeina i latou i le itu i sisifo, ma le itu i matu, seia oo ina latou tau atu i le vao, lea sa taʼua o Heremauga; ma o le vaega lena o le vao sa tumu i manu aivao ma feai."
                },
                {
                    "number": 38,
                    "text": "Ma sa oo ina sa toatele na oti i le vao i o latou manua, ma ʼaina e ia manu feai ma taie foi o le ʼea; ma ua maua o latou ivi, ma ua faufaulaʼi i luga o le eleele."
                }
            ]
        },
        "/study/scriptures/bofm/alma/3": {
            "uri": "/study/scriptures/bofm/alma/3",
            "title": "Alema 3",
            "data_type": "chapter",
            "chapter_name": "Mataupu 3",
            "chapter_summary": [
                "Ua faailoga e sa Amilikī i latou lava e tusa ma le upu faaperofeta—Ua fetuuina sa Lamanā ona o lo latou fouvale—E aumai e tagata o latou lava malaia i o latou lava luga—Ua faatoilaloina e sa Nifaē se tasi autau a sa Lamanā. E tusa o le 87–86 T.L.M."
            ],
            "verses": [
                {
                    "number": 1,
                    "text": "Ma sa oo o sa Nifaē o e sa lei fasiotia i auupega o taua, ina ua uma ona tanu o e na fasiotia—o lenei o le aofai o e na fasiotia sa lē mafai ona faitauina, ona o le toatele nauā o lo latou aofai—ina ua uma ona latou tanu o o latou tagata oti, sa latou toe foi uma atu i o latou laueleele, ma o latou fale, ma a latou ava, ma a latou fanau."
                },
                {
                    "number": 2,
                    "text": "O lenei e toatele fafine ma tamaiti sa fasiotia i le pelu, ma le tele foi o a latou lafu ma a latou fagaga; ma sa tele foi a latou faatoaga saito sa faaleagaina, ona sa soli i lalo e autau a tagata."
                },
                {
                    "number": 3,
                    "text": "Ma o lenei o le toatele o sa Lamanā ma sa Amilikī o e na fasiotia i luga o le auvai o le vaitafe o Saitonu, sa lafo i vai o Saitonu; ma faauta o o latou ivi ua i ai i mea loloto o le sami, ma ua tele lava i latou."
                },
                {
                    "number": 4,
                    "text": "Ma sa faailoga ese sa Amilikī mai sa Nifaē, ona sa latou faailoga i latou lava i le lanu mūmū i o latou muaulu, e tusa ma le tu a sa Lamanā; e ui i lea sa lei selemoleina o latou ulu, e pei o sa Lamanā."
                },
                {
                    "number": 5,
                    "text": "O lenei sa selemole ulu o sa Lamanā; ma sa lē lavalava i latou, vagana ai se pau manu sa fusi faataamilo i o latou sulugatiti, ma o o latou ofutau foi, sa fusi faataamilo ia te i latou, ma a latou aufana, ma a latou ufanafana, ma a latou maa, ma a latou maata, ma isi mea faapena."
                },
                {
                    "number": 6,
                    "text": "Ma o paʼu o sa Lamanā sa uliuli, e tusa ma le faailoga na tuu i luga o o latou tamā, o se fetuu na tuu i o latou luga ona o lo latou solitulafono ma lo latou fouvale faasaga i o latou uso, o e o Nifae, Iakopo, ma Iosefa, ma Sama, o e o ni tagata amiotonu ma paia."
                },
                {
                    "number": 7,
                    "text": "Ma sa saili o latou uso e faaumatia i latou, o lea na fetuu ai i latou; ma ua tuuina e le Alii le Atua se faailoga i luga o i latou, ioe, i luga o Lamana ma Lemuelu, ma atalii foi o Isamaeli, ma fafine Isamaelī."
                },
                {
                    "number": 8,
                    "text": "Ma sa faia lenei mea ina ia mafai ona faailogaese a latou fanau mai fanau a o latou uso, ina ia mafai ona faasaoina ai e le Alii le Atua ona tagata, ina ia lē mafai ona fefiloi ai i latou ma talitonu i uputuu sese, ia e mautinoa ona faaumatia ai o i latou."
                },
                {
                    "number": 9,
                    "text": "Ma sa oo ina o soo se tasi sa ia faafefiloiai lona sua ma le sua o sa Lamanā, sa ia aumai lea lava fetuu i luga o ana fanau."
                },
                {
                    "number": 10,
                    "text": "O lea, o soo se tasi na te tuu atu o ia lava ia taitai ese e sa Lamanā, sa taua i lalo o lena igoa, ma sa i ai se faailoga sa tuu i ona luga."
                },
                {
                    "number": 11,
                    "text": "Ma sa oo ina o soo se tasi sa lē fia talitonu i uputuu a sa Lamanā, ae sa talitonu i talafaamaumau ia na aumai i fafo mai le laueleele o Ierusalema, ma uputuu foi a o latou tamā, ia sa saʼo, o e sa talitonu i poloaiga a le Atua ma tausi i ai, sa taua o sa Nifaē, po o le nuu o Nifae, mai i le taimi lena seia oo atu i luma—"
                },
                {
                    "number": 12,
                    "text": "Ma o i latou ia o e na tausia talafaamaumau moni o o latou tagata, ma tagata foi o sa Lamanā."
                },
                {
                    "number": 13,
                    "text": "O lenei o le a tatou toe foi atu i tagata sa Amilikī, ona sa i ai foi se faailoga sa tuu i luga o i latou; ioe, sa latou tuu lea faailoga i luga o i latou lava, ioe, o se faailoga mūmū i luga o o latou muaulu."
                },
                {
                    "number": 14,
                    "text": "Ua faapea ona faataunuu ai o le afioga a le Atua, ona o afioga nei na ia fetalai mai ia Nifae: Faauta, ua ou fetuuina sa Lamanā, ma o le a ou tuuina se faailoga i luga o i latou, ina ia mafai ona vavae ese o i latou ma a latou fanau, mai ia te oe ma au fanau, mai le taimi nei seia oo atu i luma ma le faavavau, vagana ai ua latou salamo i lo latou amioleaga, ma liliu mai ia te au, ina ia mafai ona ou alofa mutimutivale atu i luga o i latou."
                },
                {
                    "number": 15,
                    "text": "Ma e toe fai atu: O le a ou tuuina se faailoga i luga o ia o lē na te faafefiloiai lona sua ma ou uso, ina ia fetuuina foi i latou."
                },
                {
                    "number": 16,
                    "text": "Ma e toe fai atu: O le a ou tuuina se faailoga i luga o ia o lē e faasagatau mai ia te oe ma lau fanau."
                },
                {
                    "number": 17,
                    "text": "Ma e toe fai atu, ou te fai atu o ia o lē e alu ese atu mai ia te oe, e lē toe taua o sau fanau; ma o le a ou faamanuiaina oe, ma soo se tasi o le a taua o au fanau, mai le taimi nei ma le faavavau; ma o folafolaga nei a le Alii ia Nifae ma ana fanau."
                },
                {
                    "number": 18,
                    "text": "O lenei sa lē iloa e sa Amilikī ua latou faataunuuina afioga a le Atua, ina ua amata ona latou faailoga o i latou lava i o latou muaulu; e ui i lea sa latou o mai i fafo i le fouvale aliali e faasaga i le Atua; o lea sa tatau ai ona pau ifo o le fetuu i o latou luga."
                },
                {
                    "number": 19,
                    "text": "O lenei ou te manao ia outou iloa o i latou lava na aumaia le fetuu i o latou lava luga; ma e faapea foi ona aumai e tagata taitoatasi ua fetuuina, i ona lava luga, lona lava tausalaga."
                },
                {
                    "number": 20,
                    "text": "O lenei sa oo ina sa lei tele ni aso ina ua mavae le taua lea sa tau i le laueleele o Saraʼemila, e sa Lamanā ma sa Amilikī, sa i ai se tasi autau a sa Lamanā sa o mai i totonu i luga o le nuu o Nifae, i le nofoaga lava lea e tasi na fetaiai ai le autau muamua ma sa Amilikī."
                },
                {
                    "number": 21,
                    "text": "Ma sa oo ina sa i ai se autau sa auina atu e tutuli ese i latou i fafo mai lo latou laueleele."
                },
                {
                    "number": 22,
                    "text": "O lenei, ona sa mafatia Alema lava ia i se manua, o lea sa lē alu atu ai o ia e tau i le taimi lea e faasaga ia sa Lamanā;"
                },
                {
                    "number": 23,
                    "text": "Ae sa ia auina atu se autau toatele e faasaga ia te i latou; ma sa latou o atu ma fasioti le toatele o sa Lamanā, ma tutuli ese i fafo e na totoe o i latou, mai tuaoi o lo latou laueleele."
                },
                {
                    "number": 24,
                    "text": "Ma ona latou toe foi mai ai lea, ma amata ona faatu o le filemu i le laueleele, ma lē toe faalavelavea ai mo se taimi e o latou fili."
                },
                {
                    "number": 25,
                    "text": "O lenei o nei mea uma sa faia, ioe, o nei taua uma ma finauga na amata ma iu i le lona lima o tausaga o le nofoaiga a faamasino."
                },
                {
                    "number": 26,
                    "text": "Ma i le tausaga e tasi na auina atu ai le afe ma afe ma sefulu o afe o agaga i le lalolagi faavavau, ina ia mafai ona latou selesele o latou taui e tusa ma a latou galuega, pe sa lelei pe sa leaga, e selesele le fiafia e faavavau po o le pagatia e faavavau, e tusa ma le agaga sa latou filifili e usiusitai i ai, pe o se agaga lelei po o se agaga leaga."
                },
                {
                    "number": 27,
                    "text": "Auā e maua e tagata taitoatasi taui a ia o lē e filifili o ia e usiusitai i ai, ma ua tusa lenei mea ma upu a le agaga o valoaga; o lea ia faia ai lava e tusa ma le upumoni. Ma sa faapea ona iu o le lona lima o tausaga o le nofoaiga a faamasino."
                }
            ]
        },
        "/study/scriptures/bofm/alma/4": {
            "uri": "/study/scriptures/bofm/alma/4",
            "title": "Alema 4",
            "data_type": "chapter",
            "chapter_name": "Mataupu 4",
            "chapter_summary": [
                "Ua papatiso e Alema le afe ma afe o tagata liliu mai—Ua ulu mai le amioletonu i le Ekalesia, ma ua taofia ai le alualu i luma o le Ekalesia—Ua tofia Nifaea e avea ma faamasino sili—O Alema, o ia o le faitaulaga sili, ua tuuina atu o ia lava i le auaunaga. E tusa o le 86–83 T.L.M."
            ],
            "verses": [
                {
                    "number": 1,
                    "text": "O lenei sa oo i le lona ono o tausaga o le nofoaiga a faamasino i le nuu o Nifae, sa lē i ai ni finauga po o ni taua i le nuu o Saraʼemila."
                },
                {
                    "number": 2,
                    "text": "Peitai sa puapuagatia le nuu, ioe, puapuagatia tele lava i le toesea o o latou uso, ma le toesea foi o a latou lafu ma fagaga, ma le faatamaia foi o a latou faatoaga saito, ia na soli i lalo e vae ma lepeti e sa Lamanā."
                },
                {
                    "number": 3,
                    "text": "Ma sa tetele naua o latou puapuagatia sa i ai i tagata taitoatasi se pogai na faanoanoa ai; ma sa latou talitonu o ia mea o faamasinoga ia a le Atua ua auina mai i o latou luga ona o lo latou amioleaga ma a latou mea inosia; o lea na fagua ai i latou i le manatuaina o lo latou tiute."
                },
                {
                    "number": 4,
                    "text": "Ma sa amata ona latou faatu atoatoa atili le ekalesia; ioe, ma e toatele sa papatisoina i vai o Saitonu ma faaauai i le ekalesia a le Atua; ioe, sa papatisoina i latou i le lima o Alema, o lē na faapaia o le faitaulaga sili i luga o tagata o le ekalesia, e le lima o lona tamā o Alema."
                },
                {
                    "number": 5,
                    "text": "Ma sa oo i le lona fitu o tausaga o le nofoaiga a faamasino, sa i ai e tusa o le tolu afe lima selau agaga sa faatasi atu i latou lava i le ekalesia a le Atua ma papatisoina. Ma sa faapea ona iu o le lona fitu o tausaga o le nofoaiga a faamasino i le nuu o Nifae, ma sa i ai le filemu faaauau pea i lena taimi atoa."
                },
                {
                    "number": 6,
                    "text": "Ma sa oo i le lona valu o tausaga o le nofoaiga a faamasino, sa amata ona faasolo faamaualuluga tagata o le ekalesia, ona o lo latou mauoa tele, ma a latou silika lelei, ma a latou ie lino miloa lelei, ma ona o le tele o a latou lafu ma fagaga, ma a latou auro ma a latou ario, ma ituaiga uma o mea taua eseese, ia sa latou maua e ala i lo latou toaaga; ma o nei mea uma sa faafefeteina ai i latou i le faamaualuluga o o latou mata, ona sa amata ona latou ofu o ofu taugata tele."
                },
                {
                    "number": 7,
                    "text": "O lenei sa avea lenei mea ma pogai o le puapuaga tele o Alema, ioe, ma le toatele o tagata o e na faauu e Alema e avea ma aoao, ma faitaulaga, ma toeaina i luga o le ekalesia; ioe, o le toatele o i latou sa faanoanoa tele i le amioleaga sa latou vaai ua amata ona i ai i totonu o o latou tagata."
                },
                {
                    "number": 8,
                    "text": "Ona sa latou iloa ma vaai atu ma le faanoanoa tele i le amata ona fefete i luga o tagata o le ekalesia i le faamaualuluga o o latou mata, ma tuu atu o latou loto i luga o oa ma luga o mea lē aoga o le lalolagi, sa amata ai ona latou inoino, o le tasi i le tasi, ma amata ona latou sauaina ai i latou o e sa lē talitonu e tusa ma o latou lava loto ma filifiliga."
                },
                {
                    "number": 9,
                    "text": "Ma sa faapea, i le lona valu o tausaga o le nofoaiga a faamasino, ona amata ona i ai o finauga tetele i totonu o tagata o le ekalesia; ioe, sa i ai losilosivalega, ma finauga, ma le lotoleaga, ma sauaga, ma le faamaualuga, sa sili atu i le faamaualuluga o i latou o e sa lē auai i le ekalesia a le Atua."
                },
                {
                    "number": 10,
                    "text": "Ma sa faapea ona iu o le lona valu o tausaga o le nofoaiga a faamasino; ma o le amioleaga o le ekalesia, sa avea o se maa tuʼia tele ia te i latou o e sa lē auai i le ekalesia; ma sa faapea ona amata ona vaivai o le ekalesia i lona alualu i luma."
                },
                {
                    "number": 11,
                    "text": "Ma sa oo i le amataga o le lona iva o tausaga, sa vaaia ai e Alema le amioleaga o le ekalesia, ma sa ia vaai atu foi ua amata ona taitai atu e faataitaiga a tagata o le ekalesia, i latou o e sa lē talitonu, mai sia fasi amioletonu i sia fasi amioletonu, ma faapea ona aumai ai o le faafanoga o le nuu."
                },
                {
                    "number": 12,
                    "text": "Ioe, sa ia vaaia le lē tutusa tele i totonu o tagata, o ni isi ua latou faafefete aʼe i latou lava i lo latou faamaualuluga, ua inoino i isi, ua fuli atu o latou tua i e ua lē tagolima ma e ua lē lavalavā, ma i latou o e ua fia aai, ma i latou o e ua fia feinu, ma i latou o e ua mamai ma puapuagatia."
                },
                {
                    "number": 13,
                    "text": "O lenei sa avea lenei mea ma pogai o auega i totonu o le nuu, aʼo isi sa latou faalotomaualalaloina i latou lava, i le fesoasoani atu lea ia te i latou o e na manaomia la latou fesoasoani, e pei o le faasoa atu o a latou mea i e ua matitiva ma e ua lē tagolima, ma fafaga i e sa fia aai, ma mafatia i ituaiga o puapuaga uma, mo Keriso, o lē o le a afio mai e tusa ma le agaga o valoaga;"
                },
                {
                    "number": 14,
                    "text": "Ma tulimatai i luma i lena aso, ma faapea ona faatumauina ai le faamagaloina o a latou agasala; ua faatumuina i le olioli tele ona o le toetutū mai o e ua oti, e tusa ma le finagalo ma le mana ma le laveaiga a Iesu Keriso mai fusi o le oti."
                },
                {
                    "number": 15,
                    "text": "Ma o lenei sa oo ina ua vaai atu Alema i puapuaga o soo lotomaualalalo o le Atua, ma sauaga sa faafaulalai i o latou luga e le vaega na totoe o ona tagata, ma vaai i mea uma sa latou le tutusa ai, sa amata ona faanoanoa tele o ia; e ui i lea sa lē tuulafoaiina o ia e le Agaga o le Alii."
                },
                {
                    "number": 16,
                    "text": "Ma sa ia filifilia se tagata poto sa i ai i totonu o toeaina o le ekalesia, ma tuu atu ia te ia le pule e tusa ma le leo o le nuu, ina ia mafai e ia ona maua o le pule e fai ai tulafono e tusa ma tulafono na tuuina mai, ma faamalolosi ia tulafono e tusa ma amioleaga ma solitulafono a tagata."
                },
                {
                    "number": 17,
                    "text": "O lenei o le igoa o lenei tagata o Nifaea, ma sa tofia o ia e avea ma faamasino sili; ma sa nofo o ia i le nofoa-faamasino e faamasino ma pulea le nuu."
                },
                {
                    "number": 18,
                    "text": "O lenei sa lē tuuina atu e Alema ia te ia le tofiga o le avea ma faitaulaga sili i le ekalesia, ae sa ia taofi pea le tofiga o le faitaulaga sili ia te ia lava; ae sa ia tuuina atu le nofoa-faamasino ia Nifaea."
                },
                {
                    "number": 19,
                    "text": "Ma sa ia faia lenei mea ina ia mafai e ia lava ona alu atu i totonu o ona tagata, po o tagata o Nifae, ina ia mafai ona ia talai atu le afioga a le Atua ia te i latou, e uunai ai i latou, ia latou manatua lo latou tiute, ma ina ia mafai ona ia toso i lalo, e ala i le afioga a le Atua, le faamaualuga uma ma le pepelo ma finauga uma sa i ai i totonu o lona nuu, i le vaai atu ua leai se auala e mafai ai ona ia toe aumai o i latou, vagana ai le faamamafa malosi atu, e ala atu i le molimau manino e faasaga ia te i latou."
                },
                {
                    "number": 20,
                    "text": "Ma sa faapea i le amataga o le lona iva o tausaga o le nofoaiga a faamasino i le nuu o Nifae, ona tuuina atu e Alema o le nofoa-faamasino ia Nifaea, ma tuu atu atoatoa o ia lava i le perisitua maualuga o le faatulagaga paia a le Atua, i le molimau o le afioga, e tusa ai ma le agaga o faaaliga ma valoaga."
                }
            ]
        },
        "/study/scriptures/bofm/alma/5": {
            "uri": "/study/scriptures/bofm/alma/5",
            "title": "Alema 5",
            "data_type": "chapter",
            "chapter_name": "Mataupu 5",
            "chapter_summary": [
                "Ina ia maua le olataga, e ao i tagata ona salamo ma tausi poloaiga, toe fanauina, faamama o latou ofu e ala i le toto o Keriso, faamaualalalo ma tafi ese mai ia te i latou lava le faamaualuga ma le mataua, ma fai galuega o le amiotonu—Ua fetalai mai le Leoleo Mamoe Lelei i ona tagata—O i latou o e e faia galuega leaga, o fanau ia a le tiapolo—Ua molimau mai Alema i le moni o lana mataupu ma poloai mai i tagata ia salamo—O le a tusia i le tusi o le ola igoa o e e amiotonu. E tusa o le 83 T.L.M."
            ],
            "book_intro": [
                "O upu a Alema, le Faitaulaga Sili e tusa ma le faatulagaga paia a le Atua, sa tuuina atu i tagata i o latou aai ma nuu i le laueleele atoa."
            ],
            "verses": [
                {
                    "number": 1,
                    "text": "O lenei sa oo ina amata e Alema ona talai atu le afioga a le Atua i tagata, muamua i le nuu o Saraʼemila, ma mai iina seia oo atu i le laueleele atoa."
                },
                {
                    "number": 2,
                    "text": "Ma o upu nei sa ia tautala atu ai i tagata i totonu o le ekalesia lea sa faatu i le aai o Saraʼemila, e tusa ai ma lana lava talafaamaumau, ua fai atu:"
                },
                {
                    "number": 3,
                    "text": "O au o Alema, sa faauu e loʼu tamā, o Alema, e avea o se faitaulaga sili i le ekalesia a le Atua, ona sa ia te ia le mana ma le pule mai le Atua e fai ai nei mea, faauta, ou te fai atu ia te outou, sa amata ona ia faatuina o se ekalesia i le laueleele sa i tuaoi o Nifae; ioe, o le laueleele lea sa taua o le laueleele o Mamona; ioe, ma sa ia papatisoina ona uso i vai o Mamona."
                },
                {
                    "number": 4,
                    "text": "Ma faauta, ou te fai atu ia te outou, sa laveaiina i latou mai lima o le nuu o le tupu o Noa, i le alofa mutimutivale ma le mana o le Atua."
                },
                {
                    "number": 5,
                    "text": "Ma faauta, ina ua mavae lena, sa aumai i latou i le pologa i le vao, e lima o sa Lamanā; ioe, ou te fai atu ia te outou, sa faatagataotauaina i latou, ma sa toe laveaiina i latou e le Alii mai le pologa, e ala i le mana o lana afioga; ma sa aumai i tatou i le laueleele lenei, ma o iinei na amata ona tatou faatuina ai o le ekalesia a le Atua, i lenei foi laueleele atoa."
                },
                {
                    "number": 6,
                    "text": "Ma o lenei faauta, ou te fai atu ia te outou, ou uso e, outou ua auai i lenei ekalesia, ua lava ea ona outou manatua o le faatagataotauaina o o outou tamā? Ioe, ma ua lava ea ona outou manatua o lona alofa mutimutivale ma lona tali-tiga ia te i latou? Ma e le gata i lea, ua lava ea ona outou manatua ua ia laveaiina o latou agaga mai seoli?"
                },
                {
                    "number": 7,
                    "text": "Faauta, sa ia liua o latou loto; ioe, sa ia fafagu i latou mai se moe gase, ma sa latou ala mai i le Atua. Faauta, sa i ai i latou i totonugalemu o le pogisa; e ui i lea, sa faapupulaina o latou agaga i le malamalama o le afioga tumau-faavavau; ioe, sa fusia faataamilo i latou i fusi o le oti, ma filifili o seoli, ma sa faatalitali mai ia te i latou se faafanoga tumau-faavavau."
                },
                {
                    "number": 8,
                    "text": "Ma o lenei ou te fesili atu ia te outou, ou uso e, pe na faaumatia ea i latou? Faauta, ou te fai atu ia te outou, E leai, sa lei faaumatiaina i latou."
                },
                {
                    "number": 9,
                    "text": "Ma ou te toe fesili atu, pe na motusia ea fusi o le oti, ma filifili o seoli ia na fusi faataamilo ai i latou, pe na tatalaina ea i latou? Ou te fai atu ia te outou, Ioe, sa tatalaina i latou, ma sa faalauteleina o latou agaga, ma sa latou pepeseina le alofa togiola. Ma ou te fai atu ia te outou ua faaolaina i latou."
                },
                {
                    "number": 10,
                    "text": "Ma o lenei ou te fesili atu ia te outou o a tulaga na faaolaina ai i latou? Ioe, o a pogai sa ia te i latou sa faamoemoe ai mo le olataga? O le a le pogai o le tatalaina o i latou mai fusi o le oti, ioe, ma filifili foi o seoli?"
                },
                {
                    "number": 11,
                    "text": "Faauta, e mafai ona ou tau atu ia te outou—pe sa lei talitonu ea loʼu tamā o Alema i upu ia na tuuina mai i le fofoga o Apinati? Ma pe sa lē o ia ea o se perofeta paia? Sa lei fofoga mai ea e ia afioga a le Atua, ma talitonu i ai loʼu tamā o Alema?"
                },
                {
                    "number": 12,
                    "text": "Ma e tusa ma lona faatuatua, sa i ai se liuga tele na oo mai i lona loto. Faauta ou te fai atu ia te outou, ua moni nei mea uma."
                },
                {
                    "number": 13,
                    "text": "Ma faauta, sa ia talai atu le afioga i o outou tamā, ma sa oo mai foi se liuga tele i o latou loto, ma sa latou faamaualalaloina i latou lava ma tuu atu lo latou faalagolago i le Atua moni ma soifua. Ma faauta, sa latou faamaoni seia oo i le iuga; o lea na faaolaina ai i latou."
                },
                {
                    "number": 14,
                    "text": "Ma o lenei faauta, ou te fesili atu ia te outou, ou uso e o le ekalesia, ua fanauina ea outou faaleagaga i la le Atua? Ua outou maua ea ona foliga i o outou mata? Ua oo ea lenei liuga tele i o outou loto?"
                },
                {
                    "number": 15,
                    "text": "Ua outou faaaoga ea le faatuatua i le togiola a ia o lē na foafoaina outou? O outou tulimatai ea i luma ma le mata o le faatuatua, ma vaaia le faatuina mai o lenei tino faaletino i le tino ola pea, ma le faatuina mai o lenei tinopala i le tinolēpala, e tu i luma o le Atua e faamasinoina e tusa ma galuega na faia i le tino faaletino?"
                },
                {
                    "number": 16,
                    "text": "Ou te fai atu ia te outou, e mafai ea ona outou mafaufau ifo ia te outou lava e peiseai ua outou faalogo atu i le siufofoga o le Alii, ua fetalai mai ia te outou, i lena aso: O mai ia ia te au, outou o e ua faamanuiaina, aua faauta, o ā outou galuega o galuega ia o le amiotonu i luga o le lalolagi?"
                },
                {
                    "number": 17,
                    "text": "Pe o outou mafaufau ifo ia te outou lava e mafai ona outou pepelo atu i le Alii i lena aso, ma fai atu—Le Alii e, o a matou galuega sa o ni galuega amiotonu i luga o le lalolagi—ma faapea o le a ia faaolaina ai outou?"
                },
                {
                    "number": 18,
                    "text": "Po o i se tasi itu, e mafai ona outou mafaufau ifo i le aumai o outou lava i luma o le nofoa-faamasino o le Atua ma o outou agaga ua tumu i le sala ma le faanoanoa, ma se manatua o lo outou sala atoatoa, ioe, o se manatua atoatoa o a outou amioleaga uma, ioe, o se manatua o lo outou tutetee i poloaiga a le Atua?"
                },
                {
                    "number": 19,
                    "text": "Ou te fai atu ia te outou, e mafai ea ona outou tepa aʼe i le Atua i lena aso ma le loto mamā ma lima mamā? Ou te fai atu ia te outou, e mafai ea ona outou tepa aʼe i luga, ma foliga o le Atua ua togitogia i luga o o outou mata?"
                },
                {
                    "number": 20,
                    "text": "Ou te fai atu ia te outou, e mafai ea ona outou mafaufau e faaolaina outou pe afai ua outou tuu atu outou lava e avea ma e e pulea e le tiapolo?"
                },
                {
                    "number": 21,
                    "text": "Ou te fai atu ia te outou, o le a outou iloa i lena aso e lē mafai ona faaolaina o outou; ona e leai se tagata e mafai ona faaolaina sei vagana ai ua tatā faasinasina ona ofu; ioe, e ao ina faamamaina ona ofu seia oo ina faamama mai pisia uma, e ala i le toto o ia o lē na tautatala mai ai o tatou tamā, o lē o le a afio mai e togiola ona tagata mai ia latou agasala."
                },
                {
                    "number": 22,
                    "text": "Ma o lenei ou te fesili atu ia te outou, ou uso e, o le a se lagona o le a oo i soo se tasi o outou, pe afai o le a outou tutu i luma o le pa faamasino a le Atua, ma le pisipisia o o outou ofu i le toto ma ituaiga uma o mea eleelea? Faauta, o le a se molimau a nei mea e faasaga ia te outou?"
                },
                {
                    "number": 23,
                    "text": "Faauta, o le a latou lē molimau mai ea o outou o tagata fasioti tagata, ioe, ma ua outou sala foi i ituaiga o amioleaga eseese uma?"
                },
                {
                    "number": 24,
                    "text": "Faauta, ou uso e, tou te manatu ea e mafai e se tasi faapena ona maua se nofoaga e nofo ai i lalo i totonu o le malo o le Atua, faatasi ma Aperaamo, ma Isaako, ma Iakopo, ma perofeta paia uma foi, o e ua faamamaina o latou ofu ma ua lē pisia, ua mamā ma sinasina?"
                },
                {
                    "number": 25,
                    "text": "Ou te fai atu ia te outou, E leai; sei vagana ai ua outou ave lo tatou Foafoa o se pepelo mai le amataga, pe tou te manatu o ia o se pepelo mai le amataga, e lē mafai ona outou manatu e maua e se tasi faapena se nofoaga i totonu o le malo o le lagi; ae o le a tutuli i latou i fafo ona o i latou ia o fanau a le malo o le tiapolo."
                },
                {
                    "number": 26,
                    "text": "Ma o lenei faauta, ou te fai atu ia te outou, ou uso e, afai ua oo ia te outou se liuga o le loto, ma afai ua outou lagona le fia pepese i le pese o le alofa togiola, ou te fia fesili atu, e mafai ea ona outou lagonaina nei?"
                },
                {
                    "number": 27,
                    "text": "Ua outou savavali ea, ma tausi outou lava i le lē pōnā i luma o le Atua? E mafai ea ona outou fai ifo, i totonu ia te outou lava, pe afai e valaaulia outou e feoti i le taimi nei, ua lava lo outou lotomaualalalo? Ua faamamaina o outou ofu ma ua faasinasinaina e ala i le toto o Keriso, o lē o le a afio mai e togiola ona tagata mai ia latou agasala?"
                },
                {
                    "number": 28,
                    "text": "Faauta, ua tafi ese ea le faamaualuga mai ia te outou? Ou te fai atu ia te outou, afai e leai ua outou lē saunia e fetaiai ma le Atua. Faauta e ao ina vave ona outou saunia; ona ua lata ona oo mai o le malo o le lagi, ma o se tasi faapena e lē maua e ia le ola e faavavau."
                },
                {
                    "number": 29,
                    "text": "Faauta, ou te fai atu, pe i ai ea se tasi o i totonu o outou e lei tafiesea mai ai le mataua? Ou te fai atu ia te outou o se tasi faapena ua lē saunia o ia; ma ou te manao ia vave ona saunia o ia, ona ua lata mai le itula, ma na te lē iloa po o afea e oo mai ai le taimi; ona o se tasi faapena e lē maua i le lē sala."
                },
                {
                    "number": 30,
                    "text": "Ma ou te toe fai atu ia te outou, o i ai ea se tasi i totonu o outou ua faatauemu i lona uso, pe ua ia faafaulaʼi i luga o ia o sauaga?"
                },
                {
                    "number": 31,
                    "text": "Oi talofa i se tasi faapena, ona ua lē saunia o ia, ma ua oo mai le taimi e ao ai ona salamo o ia, a leai, e lē mafai ona faaolaina o ia!"
                },
                {
                    "number": 32,
                    "text": "Ioe, e oo ia te outou uma o e ua faia amioletonu oi talofa; ia salamo, ia salamo, ona ua fetalai mai ai le Alii le Atua!"
                },
                {
                    "number": 33,
                    "text": "Faauta, ua ia auina mai se valaaulia i tagata uma, ona ua faaloaloa mai ia te i latou aao o le alofa mutimutivale, ma ua ia fetalai: Ia salamo, ona ou talia lea o outou."
                },
                {
                    "number": 34,
                    "text": "Ioe, ua fetalai mai o ia: O mai ia ia te au ma o le a outou aai ai i le fua o le laau o le ola; ioe, o le a outou aai ma feinu saoloto i le areto ma vai o le ola;"
                },
                {
                    "number": 35,
                    "text": "Ioe, o mai ia ia te au ma aumai galuega o le amiotonu, ma o le a lē salaina ai outou i lalo ma lafo i le afi—"
                },
                {
                    "number": 36,
                    "text": "Aua faauta, ua oo mai le taimi, ai soo se tasi na te lē aumai ni fua lelei, po o soo se tasi na te lē faia galuega o le amiotonu, o ia lava lea ua i ai se pogai e tagiaue ma faanoanoa ai."
                },
                {
                    "number": 37,
                    "text": "E, outou e o e ua faia le amioletonu; outou o e ua faafefeteina i luga i mea lē aoga o le lalolagi, outou o e ua fai mai ua outou iloa ala o le amiotonu e ui i lea ua outou o ese mai ai, e pei o ni mamoe ua leai se leoleo mamoe, e ui ina sa valaau atu se leoleo mamoe ia te outou ma o loo valaau atu pea ia te outou, ae ua outou le fia faalogo mai i lona siufofoga!"
                },
                {
                    "number": 38,
                    "text": "Faauta, ou te fai atu ia te outou, o loo valaau mai le leoleo mamoe lelei ia te outou; ioe, ma o lona lava suafa ua ia valaauina ai outou, o le suafa lava lea o Keriso; ma afai tou te lē faalogo i le siufofoga o le leoleo mamoe lelei, i le suafa lea ua valaauina ai outou, faauta, e lē o outou o ni mamoe a le leoleo mamoe lelei."
                },
                {
                    "number": 39,
                    "text": "Ma o lenei afai e lē o outou o ni mamoe a le leoleo mamoe lelei, o le lafu a ai outou? Faauta, ou te fai atu ia te outou, o le tiapolo lava o lo outou leoleo mamoe lea, ma o outou o lana lafu; ma o lenei, o ai e mafai ona ia faafitia lenei mea? Faauta, ou te fai atu ia te outou, ai se tasi na te faafitia lenei mea o se pepelo ma se tama a ia a le tiapolo."
                },
                {
                    "number": 40,
                    "text": "Ona ou te fai atu ia te outou soo se mea ua lelei ua sau mai le Atua, ma o soo se mea ua leaga ua sau mai le tiapolo."
                },
                {
                    "number": 41,
                    "text": "O lea, afai e aumai e se tagata galuega lelei ua faalogo o ia i le siufofoga o le leoleo mamoe lelei, ma ua mulimuli atu o ia ia te ia; ae o soo se tasi na te aumai galuega leaga, o ia lava lea e avea o se tama a le tiapolo, ona ua faalogo o ia i lona leo, ma mulimuli atu ia te ia."
                },
                {
                    "number": 42,
                    "text": "Ma o soo se tasi e faia lenei mea e ao lava ona ia maua ona taui mai ia te ia; o lea e maua e ia mo ona taui le oti, e faatatau i mea tau i le amiotonu, ona ua oti o ia e faatatau i galuega lelei uma."
                },
                {
                    "number": 43,
                    "text": "Ma o lenei, ou uso e, ou te manao ia outou faalologo mai ia te au, ona ou te tautala atu ma le malosi o loʼu agaga; aua faauta, ua manino ona ou tautala atu ia te outou e lē mafai ona outou sese, pe ua ou tautala atu e tusa ai ma poloaiga a le Atua."
                },
                {
                    "number": 44,
                    "text": "Ona ua valaaulia au ou te tautala atu i lenei ala, e tusa ai ma le faatulagaga paia a le Atua, lea ua ia Keriso Iesu; ioe, ua poloaiina au ou te tu ma molimau atu i lenei nuu mea na tautalagia e o tatou tamā, e uiga i mea o le a oo mai."
                },
                {
                    "number": 45,
                    "text": "Ma ua lē ona pau lea. Tou te lē manatu ea ua ou iloa e au ia lava nei mea? Faauta, ou te molimau atu ia te outou, ua ou iloa o mea ua ou tautala atu ai, ua moni. Ma o le a so outou manatu e faapefea ona ou iloa lo latou moni?"
                },
                {
                    "number": 46,
                    "text": "Faauta, ou te fai atu ia te outou sa faailoa mai i latou ia te au e ala i le Agaga Paia o le Atua. Faauta, sa ou anapogi ma tatalo i aso e tele ina ia mafai ona ou iloa nei mea mo au lava ia. Ma o lenei ua ou iloa mo au lava ia ua moni nei mea; ona o le Alii le Atua na ia faailoa mai nei mea ia te au e ala mai i lona Agaga Paia; ma o le agaga lea o faaaliga ua ia te au."
                },
                {
                    "number": 47,
                    "text": "Ma e lē gata i lea, ou te fai atu ia te outou sa faapea foi ona faaali mai ia te au, ua moni upu na tautatala mai ai o tatou tamā, e tusa lava ma le agaga o valoaga ua ia te au, lea foi na ala mai i faaaliga a le Agaga o le Atua."
                },
                {
                    "number": 48,
                    "text": "Ou te fai atu ia te outou, ua ou iloa mo au lava ia o soo se mea o le a ou tautala atu ai ia te outou, e uiga i mea o le a oo mai, ua moni; ma ou te fai atu ia te outou, ua ou iloa o le a afio mai Iesu Keriso; ioe, le Atalii e Toatasi na Fanaua e le Tamā, ua tumu i le alofa tunoa, ma le alofa mutimutivale, ma le upumoni. Ma faauta, o ia lea e afio mai na te aveese agasala a le lalolagi, ioe, agasala a tagata uma taitoatasi, o e e tutumau i le talitonu i lona suafa."
                },
                {
                    "number": 49,
                    "text": "Ma o lenei ou te fai atu ia te outou o le faatulagaga lenei ua valaaulia i ai au, ioe, e talai atu i oʼu uso pele, ioe, ma tagata uma taitoatasi ua nonofo i le laueleele; ioe, e talai atu i tagata uma, o e matutua ma e laiti, o e pologa ma e saoloto; ioe, ou te fai atu ia te outou o e ua matutua, ma outou foi o e ua faamatuatagata, ma le tupulaga faiaʼe; ioe, ou te alaga atu ia te i latou, e ao ina latou salamo ma toe fanauina."
                },
                {
                    "number": 50,
                    "text": "Ioe, sa faapea ona fetalai mai o le Agaga: Ia salamo, outou tuluiga uma o le lalolagi, ona ua lata mai le malo o le lagi; ioe, ua afio mai le Alo o le Atua i lona mamalu, i lona malosi, maoae, mana, ma le pule. Ioe, ou uso pele e, ou te fai atu ia te outou, ua fetalai mai le Agaga: Faauta i le mamalu o le Tupu o le lalolagi aoao; ma ua lata foi ona susulu atu o le Tupu o le lagi i totonu o le fanauga uma a tagata."
                },
                {
                    "number": 51,
                    "text": "Ma ua fetalai mai foi le Agaga ia te au, ioe, ua alaga mai ia te au i se siufofoga malosi, ua fetalai mai: Alu atu ia ma fai atu i lenei nuu—Ia salamo, ona sei vagana ai ua outou salamo, e lē mafai lava i soo se ala ona outou mautofi i le malo o le lagi."
                },
                {
                    "number": 52,
                    "text": "Ma ou te toe fai atu ia te outou, ua fetalai mai le Agaga: Faauta, ua faataatia nei le matau i le tafue o le laau, o lea o laau uma e lē fua mai i fua lelei, o le a sala i lalo ma lafo i le afi, ioe, o se afi e lē mafai ona mate, o se afi lava e lē matineia. Faauta, ma ia manatua, o le Paia e Toatasi ua fetalai mai ai."
                },
                {
                    "number": 53,
                    "text": "Ma o lenei ou uso pele e, ou te fai atu ia te outou, e mafai ea ona outou tetee nei fetalaiga; ioe, e mafai ea ona outou tuu ese nei mea, ma soli le Paia e Toatasi i lalo o o outou vae; ioe, e mafai ea ona faafefete aʼe outou i luga i le faamaualuluga o o outou loto; ioe, tou te tausisi pea ea i le ofuina o ofu taugata ma tuu atu o outou loto i luga o mea lē aoga o le lalolagi, i luga o a outou oa?"
                },
                {
                    "number": 54,
                    "text": "Ioe, o le a outou tausisi pea ea i le manatu faapea ua sili atu lo outou lelei nai lo o se tasi; ioe, o le a outou tausisi pea ea i le sauaina o o outou uso, o e ua latou faalotomaualalalo i latou lava ma ua savavali e tusa ma le faatulagaga paia a le Atua, lea na aumai ai i latou i lenei ekalesia, ina ua faapaiaina e le Agaga Paia, ma ua latou aumai galuega lelei ua tatau ai mo le salamo—"
                },
                {
                    "number": 55,
                    "text": "Ioe, ma o le a outou tausisi pea ea i le fuli atu o o outou tua i e ua matitiva, ma e ua lē tagolima, ma i le taofi o a outou mea mai ia te i latou?"
                },
                {
                    "number": 56,
                    "text": "Ma mulimuli lava, o outou uma o e e tausisi pea i lo outou amioleaga, ou te fai atu ia te outou, o i latou ia o i latou o le a sala i lalo ma lafo i le afi vagana ai ua vave ona latou salamo."
                },
                {
                    "number": 57,
                    "text": "Ma o lenei ou te fai atu ia te outou, outou uma o e e fia mulimuli i le siufofoga o le leoleo mamoe lelei, ia outou o ese mai i e amioleaga, ma ia outou tuese, ma aua nei pai atu ia latou mea lē mamā; ma faauta, o le a soloia ese o latou igoa, ina ia lē faitauina igoa o e amioleaga i totonu o igoa o e amiotonu, ina ia mafai ona faataunuuina le afioga a le Atua, ua fai mai: O le a lē faafefiloiina igoa o e amioleaga ma igoa o oʼu tagata;"
                },
                {
                    "number": 58,
                    "text": "Ona o igoa o e amiotonu o le a tusia i le tusi o le ola, ma o le a ou tuu atu ia te i latou se nofoaga i loʼu lima taumatau. Ma o lenei, ou uso e, se a fa a outou e faasaga i lenei mea? Ou te fai atu ia te outou, afai tou te tautatala tetee i ai, e le afaina, ona e faataunuuina lava le afioga a le Atua."
                },
                {
                    "number": 59,
                    "text": "Ona o ai se leoleo mamoe o i totonu o outou, ua ia te ia ni mamoe e tele, ae ua ia lē leoleo i luga o i latou, ina ia lē ulu mai luko ma ai lana lafu? Ma faauta, afai e ulu mai se luko i lana lafu pe na te lē tuli ese ea o ia i fafo? Ioe, ma mulimuli lava, afai na te mafaia, na te fasimate o ia."
                },
                {
                    "number": 60,
                    "text": "Ma o lenei ou te fai atu ia te outou, o loo valaau mai le leoleo mamoe lelei ia te outou; ma afai tou te faalogo i lona siufofoga, o le a ia aumai outou i lana lafu, ma o outou o ana mamoe; ma ua ia poloaiina outou ia aua neʼi o outou tuu se luko feai ia ulu mai i totonu o outou, ina ia lē mafai ona faaumatiaina outou."
                },
                {
                    "number": 61,
                    "text": "Ma o lenei, o au o Alema, ou te poloai atu ia te outou i le gagana a ia o lē na ia poloaiina au, ia outou vaai ia outou faia upu ia sa ou tautala atu ai ia te outou."
                },
                {
                    "number": 62,
                    "text": "Ou te tautala atu faapoloaiga ia te outou o e ua auai i le ekalesia; ma ia i latou o e ua lē auai i le ekalesia, ou te tautala atu i ai faalevalaaulia, ma fai atu: O mai ma ia papatiso i le salamo, ina ia avea foi outou ma e mafai ona aai i le fua o le laau o le ola."
                }
            ]
        },
        "/study/scriptures/bofm/alma/6": {
            "uri": "/study/scriptures/bofm/alma/6",
            "title": "Alema 6",
            "data_type": "chapter",
            "chapter_name": "Mataupu 6",
            "chapter_summary": [
                "Ua faamamaina le Ekalesia i Saraʼemila ma ua faatulaga maopoopo—Ua alu atu Alema i Kitiona e talai ai. E tusa o le 83 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina ua uma ona tautala atu o Alema i tagata o le ekalesia, lea sa faatu i le aai o Saraʼemila, sa ia faauuina faitaulaga ma toeaina, i le faaee atu o ona lima, e tusa ma le faatulagaga a le Atua, e pulefaamalumalu ma leoleo i luga o le ekalesia."
                },
                {
                    "number": 2,
                    "text": "Ma sa oo ina o soo se tasi sa lē auai i le ekalesia o e na salamo ia latou agasala sa papatisoina i le salamo, ma taliaina i le ekalesia."
                },
                {
                    "number": 3,
                    "text": "Ma sa oo foi ina o soo se tasi sa auai i le ekalesia o e sa lē salamo ia latou amioleaga ma sa lē faamaualalalo i latou lava i luma o le Atua—o le uiga o laʼu tala o i latou ia o e sa faafefeteina i luga i le faamaualuluga o o latou loto—o i latou lava ia sa lē taliaina, ma soloi ese o latou igoa, ina ia lē faitauina o latou igoa i totonu o igoa o e ua amiotonu."
                },
                {
                    "number": 4,
                    "text": "Ma sa faapea ona amata ona latou faatu o le faatulagaga o le ekalesia i le aai o Saraʼemila."
                },
                {
                    "number": 5,
                    "text": "O lenei ou te manao ina ia outou malamalama sa tuufua mai le afioga a le Atua i tagata uma, sa leai se tasi sa taofi mai i le avanoa e potopoto faatasi ai i latou lava e faalogologo i le afioga a le Atua."
                },
                {
                    "number": 6,
                    "text": "E ui i lea sa poloaiina fanau a le Atua e tatau ona latou faapotopoto faatasi soo i latou lava, ma aufaatasi i le anapogi ma le tatalo malosi mo le manuia o agaga o i latou o e sa latou lē iloaina le Atua."
                },
                {
                    "number": 7,
                    "text": "Ma o lenei sa oo ina ua uma ona faia e Alema nei faatonuga sa alu ese atu o ia mai ia te i latou, ioe, mai le ekalesia lea sa i le aai o Saraʼemila, ma alu aʼe i luga i le itu i sasae o le vaitafe o Saitonu, i le vanu o Kitiona, lea sa faatu ai iina se aai, lea sa taua o le aai o Kitiona, lea sa i le vanu sa taua o Kitiona, lea sa faaigoa i le tagata o lē na fasioti e le lima o Neʼoa i le pelu."
                },
                {
                    "number": 8,
                    "text": "Ma sa alu atu Alema ma amata ona alaga atu o le afioga a le Atua i le ekalesia lea sa faatu i le vanu o Kitiona, e tusa ma le faaaliga o le moni o le afioga lea na tautalagia e ona tamā, ma e tusa ma le agaga o valoaga sa ia te ia, e tusa ma le molimau e uiga ia Iesu Keriso, le Alo o le Atua, o lē o le a afio mai e togiola ona tagata mai ia latou agasala, ma e tusa ma le faatulagaga paia lea na valaaulia i ai o ia. Ma ua faapea ona tusia. Amene."
                }
            ]
        },
        "/study/scriptures/bofm/alma/7": {
            "uri": "/study/scriptures/bofm/alma/7",
            "title": "Alema 7",
            "data_type": "chapter",
            "chapter_name": "Mataupu 7",
            "chapter_summary": [
                "O le a fanau mai Keriso ia Maria—O le a ia tatalaina fusi o le oti ma tauave agasala a ona tagata—O i latou o e salamo, ma papatisoina, ma tausi i poloaiga o le a maua e i latou le ola e faavavau—E le mafai e se mea eleelea ona mautofi i le malo o le Atua—E manaomia le lotomaualalo, faatuatua, faamoemoe, ma le alofa mama. E tusa o le 83 T.L.M."
            ],
            "book_intro": [
                "O upu a Alema ia na ia tuuina atu i le nuu o Kitiona, e tusa ai ma lana lava talafaamaumau."
            ],
            "verses": [
                {
                    "number": 1,
                    "text": "Faauta ou uso pele e, talu ai ona ua ou saofia mai ou te sau ia te outou, o lea ou te taumafai ai e tautala atu ia te outou i laʼu gagana; ioe, i loʼu lava gutu, talu ai ona o le taimi muamua lenei ua ou tautala atu ai ia te outou i upu a loʼu gutu, ona sa taofiofia atoatoa au i le nofoa-faamasino, ona o le tele o pisinisi sa lē mafai ai ona ou sau ia te outou."
                },
                {
                    "number": 2,
                    "text": "Ma sa oo lava semanu po ua lē mafai ona ou sau nei ia te outou i le taimi nei, pe a na lē tuuina atu le nofoa-faamasino i se tasi, e nofotupu e sui ia te au; ma ua tuuina mai e le Alii i lona alofa mutimutivale tele, ia ou sau ia te outou."
                },
                {
                    "number": 3,
                    "text": "Ma faauta, ua ou sau ma faamoemoega tetele ma le naunau tele o le a ou maua mai outou o outou faamaualalaloina outou lava i luma o le Atua, ma o loo outou aioi atu pea e lē aunoa mo lona alofa tunoa, ma o le a ou maua mai outou o outou lē ponā i ona luma, o le a ou maua mai outou tou te lē o i ai i le lugaluga leaga tele sa i ai i totonu o o tatou uso i Saraʼemila."
                },
                {
                    "number": 4,
                    "text": "Ae ia faamanuina lava le suafa o le Atua, ona ua ia tuuina mai ia te au ia ou iloa, ioe, tuuina mai ia te au le olioli tele naua, i le iloa ua toe faatutuina i latou i le ala o lana amiotonu."
                },
                {
                    "number": 5,
                    "text": "Ma ou te faamoemoe, e tusa ma le Agaga o le Atua ua ia te au, o le a ou maua foi le olioli ia te outou; e ui i lea ou te lē manao ia ou maua loʼu olioli i luga o outou e ala i puapuaga e tele ma le faanoanoa sa oo mai ia te au i le au uso i Saraʼemila, aua faauta, sa oo mai loʼu olioli i luga o i latou, ina ua mavae ona ou asa atu i le puapuaga tele ma le faanoanoa."
                },
                {
                    "number": 6,
                    "text": "Ae faauta, ou te faalagolago tou te lē o i ai i se tulaga o le lē talitonu tele e pei ona sa i ai o outou uso; ou te faalagolago e lē o faafefeteina outou i luga i le faamaualuluga o o outou loto; ioe, ou te faalagolago tou te lei tuu atu o outou loto i luga o oa ma mea lē aoga o le lalolagi; ioe, ou te faalagolago tou te lē o tapuai atu i tupua, ae o loo outou tapuai atu i le Atua moni soifua, ma o outou tulimatai i luma ma le faatuatua tumau-faavavau, mo le faamagaloina o a outou agasala, lea o le a oo mai."
                },
                {
                    "number": 7,
                    "text": "Aua faauta, ou te fai atu ia te outou, e tele mea o le a oo mai; ma faauta, e i ai se mea e tasi ua sili atu ona taua nai lo ia mea uma—aua faauta, ua lē o toe mamao le taimi o le a soifua ma afio mai ai le Togiola i totonu o ona tagata."
                },
                {
                    "number": 8,
                    "text": "Faauta, ou te lē o fai atu o le a afio mai o ia i totonu o i tatou i le taimi o lona soifuaga i lona fale apitaga faaletino; aua faauta, sa lei fetalai mai le Agaga ia te au o le tulaga lena o le a i ai. O lenei e faatatau i lenei mea ou te lē iloa; ae o le tele lenei o le mea ua ou iloa, ua i ai i le Alii le Atua le mana na te faia ai mea uma e tusa ai ma lana afioga."
                },
                {
                    "number": 9,
                    "text": "Ae faauta, o le tele lenei o le mea na fetalai mai e le Agaga ia te au, ua fetalai mai: Alaga atu i lenei nuu, ia fai atu—Ia outou salamo, ma teuteu le ala o le Alii, ma savavali i ona ala, ua sasaʼo; ona faauta, ua lata mai le malo o le lagi, ma ua afio mai le Alo o le Atua i luga o le lalolagi."
                },
                {
                    "number": 10,
                    "text": "Ma faauta, o le a fanau mai o ia ia Maria, i Ierusalema, le laueleele lea o o tatou tuaʼā, ona o ia o se taupou, o se ipu pele ma filifilia, o lē o le a faamalumaluina ma to i le mana o le Agaga Paia, ma fanau mai se atalii, ioe, o le Alo lava o le Atua."
                },
                {
                    "number": 11,
                    "text": "Ma o le a afio atu o ia, ma mafatia i tiga ma puapuaga ma faaosoosoga o ituaiga eseese uma; ma o le a oo ia te ia nei mea, ina ia mafai ona faataunuuina o le upu ua fai mai, o le a ia ave i ona luga tiga ma maʼi o ona tagata."
                },
                {
                    "number": 12,
                    "text": "Ma o le a ia ave i ona luga le oti, ina ia mafai ona ia tatalaina fusi o le oti ia ua noatia ai ona tagata; ma o le a ia ave i ona luga o latou vaivaiga, ina ia mafai ona faatumuina ona loto i le alofa mutimutivale, e tusa ai ma la le tino, ina ia mafai ona ia silafia e tusa ai ma la le tino, le ala e fesoasoani ai i ona tagata, e tusa ma o latou vaivaiga."
                },
                {
                    "number": 13,
                    "text": "O lenei ua silafia e le Agaga mea uma; e ui i lea, e mafatia le Alo o le Atua e tusa ai ma la le tino, ina ia mafai ona ia ave i ona luga agasala a ona tagata, ina ia mafai ona ia soloi ese a latou solitulafono e tusa ai ma le mana o lana laveaiga; ma o lenei faauta, o le molimau lenei ua i ai ia te au."
                },
                {
                    "number": 14,
                    "text": "O lenei ou te fai atu ia te outou e ao ina outou salamo, ma toe fanauina; ona o loo fetalai mai le Agaga afai e lē toe fanauina outou, e lē mafai ona outou mautofi i le malo o le lagi; o lea ia o mai ia ma papatiso i le salamo, ina ia mafai ona fufuluina outou mai ia outou agasala, ina ia mafai ona outou maua le faatuatua i le Tamai Mamoe a le Atua, o lē na te aveesea agasala a le lalolagi, o lē ua malosi e faaola ma faamama mai i amioletonu uma."
                },
                {
                    "number": 15,
                    "text": "Ioe, ou te fai atu ia te outou, ia o mai ia, ma aua le fefefe, ma tuu ese agasala taitasi uma, ia ua faigofie ona outou lavelavea ai, ia ua noatia ai outou i lalo i le faafanoga, ioe, o mai ia ma o atu, ma faaali atu i lo outou Atua ua outou loto e salamo ia outou agasala, ma ulu atu i se feagaiga faatasi ma ia e tausi i ana poloaiga, ma molimau atu lenei mea ia te ia i le asō i le tou o ifo ai i totonu o vai o le papatisoga."
                },
                {
                    "number": 16,
                    "text": "Ma o soo se tasi e faia lenei mea, ma tausi i poloaiga a le Atua mai le taimi lena seia oo i luma, o ia lava lea o le a ia manatua ua ou fai atu ia te ia, ioe, o le a manatua e ia na ou fai atu ia te ia, o le a maua e ia le ola e faavavau, e tusa ma le molimau a le Agaga Paia, lea ua molimau mai ia te au."
                },
                {
                    "number": 17,
                    "text": "Ma o lenei ou uso pele e, tou te talitonu ea i nei mea? Faauta, ou te fai atu ia te outou, ioe, ua ou iloa ua outou talitonu i ai; ma o le ala ua ou iloa ai ua outou talitonu i ai, o le faaaliga lea a le Agaga ua i totonu o au. Ma o lenei ona o le malosi o lo outou faatuatua e uiga i lena mea, ioe, e uiga i mea ua ou tautala atu ai, ua tele lava loʼu olioli."
                },
                {
                    "number": 18,
                    "text": "Ona e pei ona sa ou fai atu ia te outou mai le amataga, sa ou naunau tele lava ia outou lē i ai i le tulaga lugaluga e pei o o outou uso, ua faapea lava ona ou iloa ua faamalieina oʼu moomooga."
                },
                {
                    "number": 19,
                    "text": "Ona ua ou vaai atu ua outou i ai i totonu o le ala o le amiotonu; ua ou vaai atu ua outou i ai i totonu o le ala e tau atu i le malo o le Atua; ioe, ua ou vaai atu ua outou faasaʼosaʼoina ona ala."
                },
                {
                    "number": 20,
                    "text": "Ua ou vaai atu ua uma ona faailoa mai ia te outou, e ala i le molimau a lana afioga, e lē mafai ona savali o ia i ala piʼopiʼo; pe alu ese o ia mai le mea na ia fetalai mai ai; pe o ia te ia se foliga o le liliu mai le itu taumatau i le itu tauagavale, pe mai le mea saʼo i le mea sese; o lea, o lona ala o se taamilosaga faavavau e tasi."
                },
                {
                    "number": 21,
                    "text": "Ma e lē afio o ia i ni malumalu ua lē paia; pe mafai foi ona talia se mea eleelea po o se mea ua lē mama i le malo o le Atua; o lea ou te fai atu ai ia te outou, o le a oo mai le taimi, ioe, ma o le aso mulimuli lea o le a oo mai ai, o ia o lē ua eleelea o le a tumau pea i lona eleelea."
                },
                {
                    "number": 22,
                    "text": "Ma o lenei ou uso pele e, ua ou fai atu nei mea ia te outou ina ia mafai ai ona ou fagua o outou i se lagona o lo outou tiute i le Atua, ina ia mafai ona outou savavali ma le lē ponā i ona luma, ina ia mafai ona outou savavali e tusa ai ma le faatulagaga paia a le Atua, lea ua talia i ai outou."
                },
                {
                    "number": 23,
                    "text": "Ma o lenei ou te manao ina ia outou lotomaualalalo, ma augofie ma agamalu; e faigofie ona faaoleoleina; tumu i le onosai ma le tali-tiga; ma faautauta i mea uma; ma filiga i le tausiga o poloaiga a le Atua i taimi uma; ma ole atu mo soo se mea tou te manaomia, faaleagaga ma faaletino; ma faafoi atu i taimi uma le faafetai i le Atua mo soo se mea o mea uma tou te maua."
                },
                {
                    "number": 24,
                    "text": "Ma vaai ia i ai ia te outou le faatuatua, faamoemoe, ma le alofa mama, ona tumu ai lea o outou i galuega lelei i taimi uma."
                },
                {
                    "number": 25,
                    "text": "Ma talosia ia faamanuia mai le Alii ia te outou, ma tausi o outou ofu i le lē pisipisia, ina ia mafai ona aumai o outou i le taimi mulimuli e nonofo faatasi i lalo ma Aperaamo, Isaako, ma Iakopo, ma perofeta paia o e na i ai talu mai le amataga o le lalolagi, ma le lē pisipisia o o outou ofu e pei lava o le lē pisipisia o o latou ofu, i totonu o le malo o le lagi e lē toe o ese atu i fafo."
                },
                {
                    "number": 26,
                    "text": "Ma o lenei ou uso pele e, ua ou tautala atu nei upu ia te outou e tusa ma le Agaga lea ua molimau mai i totonu o au; ma ua olioli tele lava loʼu agaga, ona o le filiga tele ma le gauai ua outou tuuina mai i au upu."
                },
                {
                    "number": 27,
                    "text": "Ma o lenei, talosia ia mau i o outou luga le filemu a le Atua, ma luga o o outou fale ma laueleele, ma luga o a outou lafu ma fagaga, ma a outou mea uma ua maua, o outou fafine ma a outou fanau, e tusa ma o outou faatuatua ma a outou galuega lelei, mai le taimi nei e oo atu i luma ma le faavavau. Ma ua faapea ona ou tautala atu. Amene."
                }
            ]
        },
        "/study/scriptures/bofm/alma/8": {
            "uri": "/study/scriptures/bofm/alma/8",
            "title": "Alema 8",
            "data_type": "chapter",
            "chapter_name": "Mataupu 8",
            "chapter_summary": [
                "Ua talai ma papatiso atu Alema i Meleka—Ua teena o ia i Amonaea ma ua alu ese atu—Ua poloaiina o ia e le agelu ia toe foi atu ma alaga atu le salamo i le nuu—Ua talia o ia e Amoleka, ma ua la talai atu uma i Amonaea. E tusa o le 82 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina toe foi mai Alema mai le nuu o Kitiona, ina ua uma ona ia aoaoina le nuu o Kitiona i mea e tele e lē mafai ona tusia, ina ua uma ona ia faatuina le faatulagaga o le ekalesia, e pei ona sa ia faia muamua i le laueleele o Saraʼemila, ioe, sa ia toe foi atu i lona lava fale i Saraʼemila e malolo ai o ia lava mai galuega na ia faia."
                },
                {
                    "number": 2,
                    "text": "Ma sa faapea ona iu o le lona iva o tausaga o le nofoaiga a faamasino i le nuu o Nifae."
                },
                {
                    "number": 3,
                    "text": "Ma sa oo i le amataga o le lona sefulu o tausaga o le nofoaiga a faamasino i luga o le nuu o Nifae, na alu ese atu ai Alema mai iina ma alu atu lana malaga i le laueleele o Meleka, i le itu i sisifo o le vaitafe o Saitonu, i le itu i sisifo i tafatafa o tuaoi o le vao."
                },
                {
                    "number": 4,
                    "text": "Ma sa amata ona ia aoao atu i tagata o le laueleele o Meleka e tusa ma le faatulagaga paia a le Atua, lea sa valaaulia i ai o ia; ma sa amata ona ia aoaoina tagata i le laueleele atoa o Meleka."
                },
                {
                    "number": 5,
                    "text": "Ma sa oo ina o mai tagata ia te ia mai tuaoi uma o le laueleele ia sa i tafatafa o le vao. Ma sa papatisoina i latou i le laueleele atoa;"
                },
                {
                    "number": 6,
                    "text": "Sa oo ina ua uma lana galuega i Meleka sa alu ese atu o ia mai iina, ma malaga atu i se malaga e tolu aso i le itu i matu o le laueleele o Meleka; ma sa oo atu o ia i se aai sa taua o Amonaea."
                },
                {
                    "number": 7,
                    "text": "O lenei sa avea o se tu masani i tagata o Nifae le faaigoa o o latou laueleele, ma o latou aai, ma o latou nuu, ioe, e oo i o latou nuu laiti uma, i le igoa o ia o lē na muai nofoia i latou; ma sa faapea le tulaga sa i ai le laueleele o Amonaea."
                },
                {
                    "number": 8,
                    "text": "Ma sa oo ina ua oo atu Alema i le aai o Amonaea sa amata ona ia talai atu le afioga a le Atua ia te i latou."
                },
                {
                    "number": 9,
                    "text": "O lenei sa malosi tele le ʼuu a Satani i loto o tagata o le aai o Amonaea; o lea sa latou lē fia faalogo ai i upu a Alema."
                },
                {
                    "number": 10,
                    "text": "E ui i lea sa galue malosi Alema i le agaga, ma fagatua ma le Atua i le tatalo malosi, ma ia sasaa ifo lona Agaga i luga o tagata o e sa i le aai; ma ia ona tuu mai foi ia mafai ona ia papatisoina i latou i le salamo."
                },
                {
                    "number": 11,
                    "text": "E ui i lea, sa latou faamaaa o latou loto, ua fai mai ia te ia: Faauta, ua matou iloa o oe o Alema; ma ua matou iloa o oe o le faitaulaga sili o le ekalesia lea ua e faatuina i le tele o vaega o le laueleele, e tusa ai ma lau masani; ma e lē o i matou o ni o o lau ekalesia, ma e matou te lē talitonu i ni tu valea faapena."
                },
                {
                    "number": 12,
                    "text": "Ma o lenei ua matou iloa ona o i matou e lē o ni o o lau ekalesia ua matou iloa e leai sau pule i luga o i matou; ma ua e tuu atu le nofoa-faamasino ia Nifaea; o lea ua lē o oe ai o se faamasino sili i luga o i matou."
                },
                {
                    "number": 13,
                    "text": "O lenei ina ua uma ona fai mai e tagata nei upu, ma tututetee mai i ana upu uma, ma faifai mai ia te ia, ma tuufeanu i ona luga, ma faatonu ia tuli ese o ia i fafo mai lo latou aai, sa ia alu ese atu mai iina ma alu atu lana malaga agai i le aai sa taua o Arona."
                },
                {
                    "number": 14,
                    "text": "Ma sa oo ina o malaga atu o ia iina, ma le mamafa o le faanoanoa i ona luga, ma asa atu i le puapuaga tele ma le mafatia o le agaga, ona o le amioleaga o tagata o e sa i le aai o Amonaea, sa aʼo faapea ona mamafa o le faanoanoa i luga o Alema, faauta, sa afio ifo se agelu a le Alii ia te ia, ua fetalai mai:"
                },
                {
                    "number": 15,
                    "text": "Amuia lava oe, Alema; o lea, inā ea ia i luga lou ulu ma olioli, ona ua ia te oe se pogai tele e te olioli ai; ona sa e faamaoni i le tausiga o poloaiga a le Atua mai i le taimi lava na e maua ai lau savali muamua mai ia te ia. Faauta, o au o ia o lē na aumaia lena savali ia te oe."
                },
                {
                    "number": 16,
                    "text": "Ma faauta, ua auina mai au e poloaiina oe, ia e toe foi atu i le aai o Amonaea, ma toe talai atu i tagata o le aai; ioe, talai atu ia te i latou. Ioe, fai atu ia te i latou, vagana ai ua latou salamo, o le a faaumatia i latou e le Alii le Atua."
                },
                {
                    "number": 17,
                    "text": "Aua faauta, o loo latou suesue i le taimi nei ia mafai ona latou faaumatia le saolotoga o lou nuu, (ona sa faapea ona fetalai mai ai o le Alii) o se mea ua lē tusa ai ma tulafono, ma faamasinoga, ma poloaiga, ia na ia tuu mai i ona tagata."
                },
                {
                    "number": 18,
                    "text": "O lenei sa oo ina ua uma ona maua e Alema lana savali mai le agelu a le Alii sa vave ona ia toe foi atu i le laueleele o Amonaea. Ma sa ia ulu atu i le aai i se tasi auala, ioe, i le ala lea o loo i le itu i saute o le aai o Amonaea."
                },
                {
                    "number": 19,
                    "text": "Ma aʼo ulu atu o ia i le aai, sa fia ai o ia, ma sa ia fai atu i se alii: E te tuuina mai ea sina meaai i se auauna faatauvaa a le Atua?"
                },
                {
                    "number": 20,
                    "text": "Ma sa fai mai lea alii ia te ia: O au o se sa Nifaē, ma ua ou iloa o oe o se perofeta paia a le Atua, ona o oe o le tagata lea o lē na fetalai mai ai se agelu i se faaaliga vaaia: Ia e talia o ia. O lea, ta o faatasi ma au i loʼu fale ma o le a ou avatu ia te oe ni aʼu meaai; ma ua ou iloa o le a avea oe ma faamanuiaga ia te au ma loʼu aiga."
                },
                {
                    "number": 21,
                    "text": "Ma sa oo ina talia o ia e lenei alii i lona fale; ma o le igoa o lenei alii o Amoleka; ma sa ia aumai areto ma aano o manu ma laulau atu i luma o Alema."
                },
                {
                    "number": 22,
                    "text": "Ma sa oo ina taumafa e Alema areto ma laulelei ai; ma sa faamanuia atu o ia ia Amoleka ma lona aiga, ma sa ia avatu le faafetai i le Atua."
                },
                {
                    "number": 23,
                    "text": "Ma ina ua uma ona taumafa o ia ma ua laulelei sa ia fai atu ia Amoleka: O au o Alema, ma o au o le faitaulaga sili i luga o le ekalesia a le Atua i le laueleele atoa."
                },
                {
                    "number": 24,
                    "text": "Ma faauta, ua valaauina au e talai atu le afioga a le Atua i totonu o nei tagata uma, e tusa ma le agaga o faaaliga ma valoaga; ma sa ou i ai i le laueleele lenei ae sa latou lē taliaina au, ae sa latou tuli ese au i fafo ma sa toeitiiti ou fulitua mai e faavavau i lenei laueleele."
                },
                {
                    "number": 25,
                    "text": "Peitai faauta, ua poloaiina au ia ou toe liliu mai ma vavalo atu i lenei nuu, ioe, ma molimau faasaga atu ia te i latou e uiga ia latou amioletonu."
                },
                {
                    "number": 26,
                    "text": "Ma o lenei, Amoleka e, ona ua e fafaga ia te au ma e ave au i totonu o lou fale, ua faamanuiaina oe; ona sa ou fia ai, aua sa ou anapogi i aso e tele."
                },
                {
                    "number": 27,
                    "text": "Ma sa tele aso sa nofo ai Alema faatasi ma Amoleka ae lei amata ona ia talai atu i tagata."
                },
                {
                    "number": 28,
                    "text": "Ma sa oo ina faasolo amioleaga tele tagata ia latou amioletonu."
                },
                {
                    "number": 29,
                    "text": "Ma sa oo mai le afioga ia Alema, ua fetalai mai: Alu ia; ma fai atu foi i laʼu auauna o Amoleka, ia alu ma vavalo atu i lenei nuu, ia fai atu—Ia outou salamo, ona ua faapea ona fetalai mai o le Alii, vagana ai ua outou salamo, o le a ou asiasi atu i lenei nuu i loʼu ita; ioe, ma o le a ou lē liliu ese loʼu ita tele."
                },
                {
                    "number": 30,
                    "text": "Ma sa alu atu Alema, ma Amoleka foi, i totonu o tagata, e alaga atu afioga a le Atua ia te i latou; ma sa tutumu i laua i le Agaga Paia."
                },
                {
                    "number": 31,
                    "text": "Ma sa ia te i laua se mana sa tuuina mai ia te i laua, sa oo ina lē mafai ona taofiofia o i laua i falepuipui; pe na mafai foi e se tagata ona fasioti ia te i laua; e ui i lea sa la lē faaaogaina lo laua mana seia oo lava ina saisai i laua i fusi ma lafo i totonu o le falepuipui. O lenei, sa faia lenei mea ina ia mafai ona faaali mai ai e le Alii lona mana e ala mai ia te i laua."
                },
                {
                    "number": 32,
                    "text": "Ma sa oo ina laua o atu, ma amata ona talai ma vavalo atu i tagata, e tusa ai ma le agaga ma le mana na tuu mai e le Alii ia te i laua."
                }
            ]
        },
        "/study/scriptures/bofm/alma/9": {
            "uri": "/study/scriptures/bofm/alma/9",
            "title": "Alema 9",
            "data_type": "chapter",
            "chapter_name": "Mataupu 9",
            "chapter_summary": [
                "Ua poloai atu Alema i tagata o Amonaea ia salamo—O le a alofa mutimutivale le Alii ia sa Lamanā i aso mulimuli—Afai e lafoai e sa Nifaē le malamalama, o le a faaumatia i latou e sa Lamanā—Ua lata ona afio mai o le Atalii o le Atua—O le a ia togiolaina i latou o e e salamo, ma papatisoina, ma faatuatua i lona suafa. E tusa o le 82 T.L.M."
            ],
            "book_intro": [
                "O upu a Alema, ma upu foi a Amoleka, ia sa alaga atu i tagata o e sa i le laueleele o Amonaea. Ma ua lafoina foi i laua i le falepuipui, ma laveaiina e le mana faavavega o le Atua lea sa ia te i laua, e tusa ma le talafaamaumau a Alema."
            ],
            "verses": [
                {
                    "number": 1,
                    "text": "Ma ou te toe fai atu, o au, o Alema, ina ua poloaiina au e le Atua ia ou ave Amoleka ma alu atu ma toe talai atu i lenei nuu, po o tagata o e sa i le aai o Amonaea, sa oo ina aʼo amata ona ou talai atu ia te i latou, sa amata ona latou finau mai ia te au, fai mai:"
                },
                {
                    "number": 2,
                    "text": "O ai oe? E te manatu ea o le a matou talitonu i le molimau a se tagata e toatasi, e ui ina faapea e talai mai ia te i matou e faapea o le a mavae atu le lalolagi?"
                },
                {
                    "number": 3,
                    "text": "O lenei sa latou lē malamalama i upu na latou tautatala mai ai; ona sa latou lē iloa o le a mavae atu le lalolagi."
                },
                {
                    "number": 4,
                    "text": "Ma sa latou fai mai foi: Matou te lē talitonu i au upu pe afai e te vavalo mai o le a faaumatia lenei aai tele i se aso e tasi."
                },
                {
                    "number": 5,
                    "text": "O lenei sa latou lē iloa e mafai e le Atua ona fai o galuega ofoofogia faapena, ona o i latou o ni tagata loto-maaa ma ua maaa."
                },
                {
                    "number": 6,
                    "text": "Ma sa latou fai mai: O ai le Atua, ua ia lē auina mai ai i totonu o lenei nuu se pule tele atu i lo o se tagata e toatasi, e alaga mai ia te i latou le moni o ia mea tetele ma ofoofogia faapea?"
                },
                {
                    "number": 7,
                    "text": "Ma sa latou tutu mai e fetagofi mai o latou lima ia te au; ae faauta, sa latou lē fetagofi mai. Ma sa ou tu atu ma le lotoa e tautino atu ia te i latou, ioe, sa ou molimau atu ma le lotoa ia te i latou, ua ou fai atu:"
                },
                {
                    "number": 8,
                    "text": "Faauta, E, outou e le tupulaga amioleaga ma faapiʼopiʼo, ua vave lava ona galo ia te outou le uputuu a o outou tamā; ioe, ua vave lava ona galo ia te outou poloaiga a le Atua."
                },
                {
                    "number": 9,
                    "text": "Tou te lē manatua ea o lo tatou tamā, o Liae, na aumai i fafo mai Ierusalema e le aao o le Atua? Tou te lē manatua ea na ia taitaiina i latou uma i le vao?"
                },
                {
                    "number": 10,
                    "text": "Ma pe ua vave ea ona galo ia te outou le tele o taimi na ia laveai ai o tatou tamā i fafo mai lima o o latou fili, ma faasaoina i latou mai le faaumatiaina, i lima o o latou lava uso?"
                },
                {
                    "number": 11,
                    "text": "Ioe, ma a na leai lona mana lē mafaatusalia, ma lona alofa mutimutivale, ma lona tali-tiga mai ia i tatou, po ua lē maalofia le leva ona vavae ese o i tatou mai luga o le lalolagi ae lei taitai ona oo mai i le vaitaimi nei, ma atonu ua tuu i tatou i se tulaga o le pagatia ma le malaia e lē gata."
                },
                {
                    "number": 12,
                    "text": "Faauta, ou te fai atu nei ia te outou ua ia poloai mai ia te outou ia outou salamo; ma vagana ai ua outou salamo, e lē mafai lava i soo se auala ona outou mautofi i le malo o le Atua. Ae faauta, ua lē ona pau lea—ua ia poloaiina outou ia outou salamo, a leai o le a ia faaumatiaina ese atoa outou mai luga o le lalolagi; ioe, o le a ia asiasi mai ia te outou i lona toasa, ma o le a ia lē liliu ese mai lona toasa tele."
                },
                {
                    "number": 13,
                    "text": "Faauta, tou te lē manatua ea afioga na ia fetalai mai ia Liae, na fetalai mai e faapea: O le tulaga e oo i ai la outou tausiga o au poloaiga, o le a outou manuia i le laueleele? Ma sa toe fetalai mai e faapea: O le tulaga e oo i ai la outou lē tausia o au poloaiga o le a vavae ese outou mai luma o le Alii."
                },
                {
                    "number": 14,
                    "text": "O lenei ou te manao ia outou manatua, o le tulaga na oo i ai le lē tausia e sa Lamanā poloaiga a le Atua, ua vavae ese i latou mai luma o le Alii. O lenei ua tatou vaai ua faamaonia le afioga a le Alii i lenei mea, ma ua vavae ese sa Lamanā mai i ona luma, mai le amataga o a latou solitulafono i le laueleele."
                },
                {
                    "number": 15,
                    "text": "E ui i lea ou te fai atu ia te outou, o le a sili atu ona gafatiaina mo i latou nai lo outou i le aso faamasino, pe afai tou te tutumau ia outou agasala, ioe, ma sili atili atu ona gafatiaina mo i latou i le olaga nei nai lo outou, vagana ai ua outou salamo."
                },
                {
                    "number": 16,
                    "text": "Ona e i ai folafolaga e tele ua tuuina atu ia sa Lamanā; ona o uputuu a o latou tamā ua ala ai ona latou tutumau i lo latou tulaga o le lē malamalama; o lea o le a alofa mutimutivale ai le Alii ia te i latou ma faalevaleva lo latou ola i le laueleele."
                },
                {
                    "number": 17,
                    "text": "Ma e i ai se vaitaimi o le a aumai ai i latou ia talitonu i lana afioga, ma latou iloa le sese o uputuu a o latou tamā; ma e toatele i latou o le a faaolaina, ona o le a alofa mutimutivale le Alii ia te i latou uma o e e valaau atu i lona suafa."
                },
                {
                    "number": 18,
                    "text": "Ae faauta, ou te fai atu ia te outou afai tou te tausisi pea i lo outou amioleaga o le a lē faalevalevaina o outou aso i le laueleele, ona o le a auina mai sa Lamanā i o outou luga; ma afai tou te lē salamo o le a latou o mai i se taimi tou te lē iloa, ma o le a asia outou i le faafanoga atoa; ma o le a faia e tusa ai ma le toasa tele o le Alii."
                },
                {
                    "number": 19,
                    "text": "Ona o le a ia lē tuu outou ia outou ola ia outou amioletonu, e faaumatia ai ona tagata. Ou te fai atu ia te outou, E leai; e sili ia te ia le tuu o sa Lamanā ia mafai ona latou faaumatiaina ona tagata uma o e ua taua o le nuu o Nifae, pe afai e mafai ona latou pauu atu i agasala ma solitulafono, ina ua mavae lea ona tuuina mai ia te i latou le malamalama tele naua ma le poto tele naua e le Alii lo latou Atua;"
                },
                {
                    "number": 20,
                    "text": "Ioe, ina ua mavae lea ona avea ma tagata sili ona faapitoa o le Alii; ioe, ina ua mavae lea ona faapitoa silisili atu i luga o isi atunuu uma, ituaiga, gagana, po o nuu; ina ua mavae lea ona faaali mai o mea uma ia te i latou, e tusa ai ma o latou manao, ma o latou faatuatua, ma tatalo, e uiga i mea sa i ai, ma mea o i ai, ma mea o le a oo mai;"
                },
                {
                    "number": 21,
                    "text": "Ina ua mavae lea ona asia o i latou e le Agaga o le Atua; ma fetautalatalaai ma agelu, ma fetalai mai i ai le siufofoga o le Alii; ma ina ua latou maua le agaga o valoaga, ma le agaga o faaaliga, ma meaalofa foi e tele, o le meaalofa o le tautatala i gagana, ma le meaalofa o le talai atu, ma le meaalofa a le Agaga Paia, ma le meaalofa o le faamatalaina o gagana;"
                },
                {
                    "number": 22,
                    "text": "Ioe, ma ina ua mavae lea ona laveaiina o i latou e le Atua i fafo o le laueleele o Ierusalema, i le aao o le Alii; ina ua faaolaina i latou mai le oge, ma mai i maʼi, ma ituaiga uma o faamaʼi eseese; ma ina ua latou faasolo malolosi i taua, ina ia lē mafai ona faaumatiaina o i latou; ma aveesea soo i fafo mai le pologa i lea taimi ma lea taimi, ma tausia ma faasaoina seia oo mai i le taimi nei; ma ua faamanuiaina i latou seia oo ina latou mauoa i ituaiga o mea eseese uma—"
                },
                {
                    "number": 23,
                    "text": "Ma o lenei faauta ou te fai atu ia te outou, afai e solitulafono lenei nuu, o e ua latou maua faamanuiaga e tele mai le aao o le Alii, e lē tusa ai ma le malamalama ma le poto ua latou maua, ou te fai atu ia te outou afai o le tulaga lea e oo i ai, pe afai o le a latou pauu atu i le solitulafono, o le a sili atu ona gafatiaina mo sa Lamanā, nai lo mo i latou."
                },
                {
                    "number": 24,
                    "text": "Aua faauta, ua tuuina atu ia sa Lamanā folafolaga a le Alii, ae ua lē tuuina atu ia folafolaga ia te outou pe afai tou te solitulafono; ona e lei folafola manino mai ea ma poloaia tumau e le Alii, e faapea afai tou te fouvale faasaga atu ia te ia o le a faaumatia atoa ese outou mai luga o le lalolagi?"
                },
                {
                    "number": 25,
                    "text": "Ma o lenei ina ia lē faaumatiaina outou, o le pogai lea na auina mai ai e le Alii lana agelu e asiasi mai i le toatele o ona tagata, e alaga mai ia te i latou e ao ina latou o atu ma alalaga malosi atu i lenei nuu, ia fai atu: Ia outou salamo, ona ua latalata oo mai le malo o le lagi;"
                },
                {
                    "number": 26,
                    "text": "Ma ua lē tele ni aso mai le taimi nei ae o le a afio mai le Atalii o le Atua i lona mamalu; ma o lona mamalu o le mamalu lea o le Toatasi na Fanaua e le Tamā, ua tumu i le alofa tunoa, fai mea tutusa, ma le upumoni, ua tumu i le onosai, alofa mutimutivale, ma le tali-tiga, e vave ona faafofoga mai i tagi a ona tagata ma tali a latou tatalo."
                },
                {
                    "number": 27,
                    "text": "Ma faauta, e afio mai o ia e togiola i latou o e e papatiso i le salamo, e ala i le faatuatua i lona suafa."
                },
                {
                    "number": 28,
                    "text": "O lea, ia outou teuteu le ala o le Alii, ona ua lata mai le taimi e selesele ai e tagata uma se taui o a latou galuega, e tusa ma tulaga sa latou i ai—afai sa latou amiotonu o le a latou selesele le olataga mo o latou agaga, e tusa ma le mana ma le laveaiga a Iesu Keriso; ae afai sa latou amioleaga o le a latou selesele le malaia mo o latou agaga, e tusa ma le mana ma le faatagataotauaina a le tiapolo."
                },
                {
                    "number": 29,
                    "text": "O lenei faauta, o le siufofoga lea o le agelu, ua alaga atu i tagata."
                },
                {
                    "number": 30,
                    "text": "Ma o lenei, ou uso pele e, ona o outou o ou uso, ma e ao ina pele o outou, ma e ao ina outou aumai galuega ua tatau ai mo le salamo, ona ua vaaia ua matua faamaaa o outou loto e faasaga i le afioga a le Atua, ma ona ua vaai ua avea outou ma ni tagata se ma pauu."
                },
                {
                    "number": 31,
                    "text": "O lenei sa oo ina ua uma ona tautala atu e au, o Alema, nei upu, faauta, sa feita tagata ia te au ona sa ou fai atu ia te i latou o i latou o ni tagata loto-maaa ma ua maaa."
                },
                {
                    "number": 32,
                    "text": "Ma ona sa ou fai atu foi ia te i latou o i latou o ni tagata ua se ma pauu, sa latou feita mai ia te au, ma taumafai e fetagofi mai o latou lima ia te au, ina ia mafai ona latou lafo o au i le falepuipui."
                },
                {
                    "number": 33,
                    "text": "Peitai sa oo ina sa lei tuuina atu e le Alii ia i latou ia latou ave au i le taimi lena ma lafo au i le falepuipui."
                },
                {
                    "number": 34,
                    "text": "Ma sa oo ina alu atu Amoleka ma tulai atu, ma amata ona talai atu foi ia te i latou. Ma o lenei ua lē tusia upu uma a Amoleka, e ui i lea ua tusia se vaega o ana upu i lenei tusi."
                }
            ]
        },
        "/study/scriptures/bofm/alma/10": {
            "uri": "/study/scriptures/bofm/alma/10",
            "title": "Alema 10",
            "data_type": "chapter",
            "chapter_name": "Mataupu 10",
            "chapter_summary": [
                "O Liae o se e tupuga mai ia Manase—Ua tau mai e Amoleka le poloaiga a le agelu ia tausi o ia ia Alema—O tatalo a e amiotonu na faasaoina ai le nuu—Ua faataatitia e loia ma faamasino amioleaga le faavae o le faafanoga o le nuu. E tusa o le 82 T.L.M."
            ],
            "verses": [
                {
                    "number": 1,
                    "text": "O lenei o upu nei na talai atu ai Amoleka i tagata o e sa i le laueleele o Amonaea, ua fai atu:"
                },
                {
                    "number": 2,
                    "text": "O au o Amoleka; o au o le atalii o Kitona, o ia o lē o le atalii o Isamaeli, o o lē na tupuga mai ia Aminati; ma o Aminati lava lea o lē na faaliliuina le tusitusiga sa i luga o le pa o le malumalu, lea na tusia e le tamatamaiaao o le Atua."
                },
                {
                    "number": 3,
                    "text": "Ma o Aminati o sē e tupuga mai ia Nifae, o lē o le atalii o Liae, o lē na sau i fafo mai le laueleele o Ierusalema, o lē o sē na tupuga mai ia Manase, o lē o le atalii o Iosefa o lē na faatau atu i Aikupito i lima o ona uso."
                },
                {
                    "number": 4,
                    "text": "Ma faauta, o au foi o se tagata e lē itiiti le taualoa i totonu o i latou uma o e ua latou iloaina au; ioe, ma faauta, e toatele oʼu aiga ma aʼu uo, ma ua ou maua foi oa e tele e ala i loʼu lima toaga."
                },
                {
                    "number": 5,
                    "text": "E ui i lea, e ui i nei mea uma, sa lei tele ni mea sa ou iloa e uiga i ala o le Alii, ma ana mealilo ma lona mana ofoofogia. Ua ou fai atu sa lei tele ni mea sa ou iloa e uiga i nei mea; ae faauta, ua ou sese, ona ua ou vaai i le tele o ana mealilo ma lona mana ofoofogia; ioe, e oo lava i le faasaoina o ola o lenei nuu."
                },
                {
                    "number": 6,
                    "text": "E ui i lea, sa ou faamaaa loʼu loto, ona sa valaauina au i le tele o taimi ae sa ou lē fia faalogo; o lea sa ou iloa e uiga i nei mea, peitai sa ou lē fia iloaina; o lea na ou alu ai pea lava i le fouvale faasaga i le Atua, i le amioleaga o loʼu loto, seia oo mai i le aso fa o le masina lona fitu lenei, o le lona sefulu lea o tausaga o le nofoaiga a faamasino."
                },
                {
                    "number": 7,
                    "text": "Aʼo ou malaga atu e vaai i se tasi o loʼu aiga latalata mai lava, faauta sa oo mai se agelu a le Alii ia te au ma fetalai mai: Amoleka, foi atu i lou lava fale, ona o le a e fafagaina se perofeta a le Alii; ioe, o se tagata paia, o sē o se tagata filifilia o le Atua; ona sa anapogi o ia i aso e tele ona o agasala a lenei nuu, ma ua matelaina o ia i le fia ai, ma ia e talia o ia i lou fale ma fafaga ia te ia, ma o le a ia faamanuiaina oe ma lou aiga; ma o le a mau i ou luga ma lou aiga le faamanuiaga a le Alii."
                },
                {
                    "number": 8,
                    "text": "Ma sa oo ina ou usiusitai i le siufofoga o le agelu, ma ou toe foi agai mai i loʼu fale. Ma aʼo ou alu atu iina sa ou maua le tagata na fetalai mai ai le agelu ia te au: Ia e talia i lou fale—ma faauta o le tagata lava lenei o lē sa tautala atu ia te outou e uiga i mea a le Atua."
                },
                {
                    "number": 9,
                    "text": "Ma sa fetalai mai le agelu ia te au o ia o se tagata paia; o le mea lea ua ou iloa ai o ia o se tagata paia ona na fetalai mai ai se agelu a le Atua."
                },
                {
                    "number": 10,
                    "text": "Ma ou te toe fai atu, ua ou iloa ua moni mea ua ia molimau mai ai; aua faauta ou te fai atu ia te outou, e pei ona soifua le Alii, sa faapea lava ona ia auina mai o lana agelu e faailoa mai ia te au nei mea; ma sa ia faia lenei mea aʼo nofo le Alema lenei i loʼu fale."
                },
                {
                    "number": 11,
                    "text": "Aua faauta, ua ia faamanuiaina loʼu aiga, ua ia faamanuiaina au, ma oʼu fafine, ma au fanau, ma loʼu tamā ma oʼu aiga; ioe, e oo i oʼu aiga uma ua ia faamanuiaina, ma ua mau i o matou luga le faamanuiaga a le Alii e tusa ma afioga na ia fetalai mai ai."
                },
                {
                    "number": 12,
                    "text": "Ma o lenei, ina ua uma ona tautala atu e Amoleka nei upu sa amata ona taufaiofo o tagata, ona ua vaai ua sili atu nai le tasi le molimau o e ua molimau mai e uiga i mea ua tuuaia ai i latou, ma mea foi o le a oo mai, e tusa ma le agaga o valoaga sa i ai ia te i laua;"
                },
                {
                    "number": 13,
                    "text": "E ui i lea, sa i ai ni isi sa i totonu o i latou o e sa manatu e fesiligia i laua, ina ia mafai e ala ia latou togafiti popoto ona latou maua i laua ia laua upu, ina ia mafai ona latou maua ai se molimau e faasaga ia te i laua, ina ia mafai ona latou avatu o i laua i o latou faamasino ina ia mafai ona faamasinoina i laua e tusa ma le tulafono, ma ina ia mafai ona fasioti o i laua pe lafo i le falepuipui, e tusa ma le solitulafono e mafai ona latou faafoliga mai ua la solia pe ua molimau faasaga ia te i laua."
                },
                {
                    "number": 14,
                    "text": "O lenei o i latou o alii o e na saili e faaumatia i laua, o i latou ia o e o loia, o e na totogi pe na tofia e le nuu e faatautaia le tulafono i taimi o a latou faamasinoga, po o i taimi o faamasinoga o solitulafono a tagata i luma o faamasino."
                },
                {
                    "number": 15,
                    "text": "O lenei o nei loia sa aoaoina i auala ma togafiti popoto uma a le nuu; ma sa latou faia lenei mea ina ia mafai ai ona latou atamamai i la latou galuega."
                },
                {
                    "number": 16,
                    "text": "Ma sa oo ina amata ona latou tuu fesili atu ia Amoleka, ina ia mafai ona latou faasese ana upu, pe faaeseese ai upu o le a ia tautala mai ai."
                },
                {
                    "number": 17,
                    "text": "O lenei sa latou le iloa e mafai e Amoleka ona iloa a latou fuafuaga. Ae sa oo ina o amata ona latou tuu fesili atu ia te ia, sa ia iloa o latou mafaufauga, ma sa ia fai atu ia te i latou: E, outou e le tupulaga amioleaga ma le faapiopio, outou loia ma tagata pepelo, ona ua outou faataatitiaina faavae a le tiapolo; ona ua outou tataoina mailei ma togafiti e pupue ai i tagata paia o le Atua."
                },
                {
                    "number": 18,
                    "text": "Ua outou faataatitiaina fuafuaga e faapiopio ai ala o e amiotonu, ma aumai ai i lalo le toasa o le Atua i luga o o outou ulu, e oo ina faaumatia atoa ai lenei nuu."
                },
                {
                    "number": 19,
                    "text": "Ioe, ua tonu ona fai mai o Mosaea, o lē o lo tatou tupu mulimuli, ina o le a tuu atu e ia le malo, ina ua leai se tasi e tuu atu i ai, ma ia faatonuina ai ia pulea lenei nuu e o latou lava leo—ioe, ua tonu lava ona ia fai mai, afai e oo mai le taimi e filifili ai e le leo o lenei nuu le amioletonu, o lona uiga, afai e oo mai le taimi e pauu atu ai lenei nuu i le solitulafono, o le a matua i latou mo le faafanoga."
                },
                {
                    "number": 20,
                    "text": "Ma o lenei ou te fai atu ia te outou ua tonu le faamasinoga a le Alii ia outou amioletonu; ua tonu le fetalai mai o ia i lenei nuu, e ala mai i siufofoga o ana agelu: Ia outou salamo, salamo ia, ona ua lata mai le malo o le lagi."
                },
                {
                    "number": 21,
                    "text": "Ioe, ua tonu le fetalai mai o ia, e ala mai i siufofoga o ana agelu e faapea: O le a ou alu atu i lalo i totonu o oʼu tagata, faatasi ma le fai mea tutusa ma le faamasinotonu i oʼu lima."
                },
                {
                    "number": 22,
                    "text": "Ioe, ma ou te fai atu ia te outou, a na leai talosaga a e amiotonu, o e o loo i ai nei i le laueleele, po ua asia nei lava outou i le faafanoga atoatoa; peitai o le a lē oo mai i le lolo, e pei ona faia i tagata i ona po o Noa, ae o le a oo mai i le oge, ma i faamaʼi, ma le pelu."
                },
                {
                    "number": 23,
                    "text": "Ae o talosaga a e amiotonu, ua faasaoina ai outou; o lenei la, afai tou te tutuli ese i fafo mai totonu o outou e ua amiotonu, ona lē taofia ai lea e le Alii lona aao; ae o le a afio mai o ia i fafo i lona toasa tele e faasaga ia te outou; ona taia ai lea o outou i le oge, ma faamai, ma le pelu; ma ua lata mai lava le taimi vagana ai ua outou salamo."
                },
                {
                    "number": 24,
                    "text": "Ma o lenei sa oo ina faateteleina le feita o tagata ia Amoleka, ma sa latou alalaga mai, fai mai: Ua faifai le tagata lenei faasaga ia tatou tulafono ua tonu, ma a tatou loia popoto o e ua tatou filifilia."
                },
                {
                    "number": 25,
                    "text": "Peitai sa faaloaloa atu e Amoleka lona lima, ma alaga malosi tele atu ia te i latou, ua fai atu: E, outou e le tupulaga amioleaga ma le faapiopio, aisea ea ua maua ai e Satani se ʼuʼu malosi tele faapea i o outou loto? Aisea ea tou te tuu atu ai outou lava ia te ia ina ia mafai e ia ona maua o le mana i luga o outou, e faatauaso ai o outou mata, ia outou lē fia malamalama ai i upu ua tautala atu, e tusa ma lo latou moni?"
                },
                {
                    "number": 26,
                    "text": "Aua faauta, ua ou molimau tetee atu ea i la outou tulafono? Ua outou lē malamalama; ua outou fai mai ua ou tautala tetee i la outou tulafono; peitai ou te lei tautala tetee i ai, ae ua ou tautala lagolago i la outou tulafono, i lo outou tausalaina."
                },
                {
                    "number": 27,
                    "text": "Ma o lenei faauta, ou te fai atu ia te outou, o le faavae o le faafanoga o lenei nuu ua amata ona faataatia e le amioletonu o o outou loia ma o outou faamasino."
                },
                {
                    "number": 28,
                    "text": "Ma o lenei sa oo ina ua uma ona tautala atu e Amoleka nei upu sa alalaga mai tagata e faasaga ia te ia, fai mai: O lenei ua tatou iloa nei o lenei tagata o se tama a le tiapolo, ona ua pepelo mai o ia ia te i tatou, ona ua tautala tetee o ia i la tatou tulafono. Ma o lenei ua ia fai mai e lei tautala tetee i ai."
                },
                {
                    "number": 29,
                    "text": "O lenei foi, ua faifai o ia ia tatou loia, ma o tatou faamasino."
                },
                {
                    "number": 30,
                    "text": "Ma sa oo ina tuu e loia i totonu o o latou loto, ia latou manatua nei mea e faasaga ia te ia."
                },
                {
                    "number": 31,
                    "text": "Ma sa i ai i totonu o i latou se tasi o lona igoa o Seseroma. O lenei, o ia lea sa tausolomua i le tuuaia o Amoleka ma Alema, ona o ia o se tasi o e sa sili ona atamamai i totonu o i latou, ona o le tele o ana pisinisi na faia i totonu o le nuu."
                },
                {
                    "number": 32,
                    "text": "O lenei o le faamoemoega o nei loia, o le maua lea o le oa; ma sa latou maua le oa e tusa ma a latou galuega."
                }
            ]
        },
        "/study/scriptures/bofm/alma/11": {
            "uri": "/study/scriptures/bofm/alma/11",
            "title": "Alema 11",
            "data_type": "chapter",
            "chapter_name": "Mataupu 11",
            "chapter_summary": [
                "Ua faamatala mai le faatulagaga o tupe a sa Nifaē—Ua finau Amoleka ma Seseroma—O le a lē faaolaina e Keriso tagata ia latou agasala—E nao i latou o e mautofi i le malo o le lagi e faaolaina—O le a toetutu mai tagata uma lava i le ola pea—E lē toe i ai se oti pe a mavae le Toetutu. E tusa o le 82 T.L.M."
            ],
            "verses": [
                {
                    "number": 1,
                    "text": "O lenei sa i ai i le tulafono a Mosaea e faapea o tagata uma taitoatasi o e sa avea ma faamasino o le tulafono, po o i latou o e na tofia e avea ma faamasino, e tatau ona maua se totogi e tusa ma le taimi na latou galulue ai e faamasino i latou o e na aumai i o latou luma e faamasino."
                },
                {
                    "number": 2,
                    "text": "O lenei afai sa aitalafu se tagata i se tasi tagata, ma sa ia lē fia totogi atu le mea na ia aitalafu ai, sa molia o ia i le faamasino; ma sa faaaoga e le faamasino le pule, ma auina atu leoleo e aumai le tagata i ona luma; ma sa ia faamasinoina le tagata e tusa ma le tulafono ma faamaoniga sa aumai e faasaga ia te ia, ma sa faapea ona faamalosia o le tagata e totogi atu le mea na ia aitalafu ai, pe tafi o ia, pe tuli ese i fafo mai totonu o le nuu o se gaoi ma se faomea."
                },
                {
                    "number": 3,
                    "text": "Ma sa maua e le faamasino mo ona totogi e tusa ma lona taimi—o le senine auro mo le aso, po o le senuma ario, sa tutusa ma le senine auro; ma o lenei mea sa faia e tusa ma le tulafono lea na tuuina mai."
                },
                {
                    "number": 4,
                    "text": "O lenei o igoa nei o a latou fasi auro eseese, ma a latou ario, e tusa ma o latou tau. Ma o igoa sa faia lava e sa Nifaē, ona sa latou lē faitau e tusa ma le ala a tagata Iutaia o e sa i Ierusalema; pe sa latou fua foi e tusa ma le ala a tagata Iutaia; ae sa latou sui la latou faitau ma la latou fua, e tusa ma mafaufau ma tulaga o tagata, i tupulaga uma taitasi, sei oo mai i le nofoaiga a faamasino, ina ua faatutuina ia alafaitau ma alafua e le tupu o Mosaea."
                },
                {
                    "number": 5,
                    "text": "O lenei e faapenei le faitauga o tupe—o le senine auro, o le seone auro, o le sume auro, ma le limena auro."
                },
                {
                    "number": 6,
                    "text": "O le senuma ario, o le aminoa ario, o le eseroma ario, ma le oneti ario."
                },
                {
                    "number": 7,
                    "text": "O le senuma ario e tutusa ma le senine auro, ma o soo se tasi o ia mea e tutusa ma le fuataga e tasi o le karite, po o le fuataga foi e tasi o ituaiga eseese o saito."
                },
                {
                    "number": 8,
                    "text": "O lenei o le aofai o le seone auro e faaluaina le tau o le senine."
                },
                {
                    "number": 9,
                    "text": "Ma o le sume auro e faaluaina le tau o se seone."
                },
                {
                    "number": 10,
                    "text": "Ma o le limena auro o lo latou tau uma lena."
                },
                {
                    "number": 11,
                    "text": "Ma o le aminoa ario e tusa lona telē ma senuma e lua."
                },
                {
                    "number": 12,
                    "text": "Ma o le eseroma ario e tusa lona telē ma senuma e fa."
                },
                {
                    "number": 13,
                    "text": "Ma o le oneti e tusa lona tau ma lo latou aofai uma."
                },
                {
                    "number": 14,
                    "text": "O lenei o le tau lenei o a latou numera laiti i la latou faitauga—"
                },
                {
                    "number": 15,
                    "text": "O le sipelona o le afa lena o le senuma; o lea, o le sipelona mo le afa fuataga karite."
                },
                {
                    "number": 16,
                    "text": "Ma o le sipelumo o le afa lena o le sipelona."
                },
                {
                    "number": 17,
                    "text": "Ma o le lea o le afa lena o se sipelumo."
                },
                {
                    "number": 18,
                    "text": "O lenei o la latou numera lenei, e tusa ma la latou faitauga."
                },
                {
                    "number": 19,
                    "text": "O lenei o le anetione auro e tasi e tutusa ma sipelone e tolu."
                },
                {
                    "number": 20,
                    "text": "O lenei, sa faia lenei mea mo le faamoemoe e tasi o le mauaina o le oa, ona sa latou maua o latou totogi e tusa ma a latou galuega, o lea, sa latou faaoso ai tagata i vesiga, ma ituaiga uma o faasoesa ma amioleaga eseese, ina ia mafai ona faatele ai o a latou galuega, ina ia mafai ona latou maua ai tupe e tusa ma tagi sa aumai i o latou luma; o lea na latou faaoso ai tagata ia tetee ia Alema ma Amoleka."
                },
                {
                    "number": 21,
                    "text": "Ma sa amata e Seseroma lenei ona tuu fesili mai ia Amoleka, fai mai: E mafai ona e tali mai i nai fesili itiiti o le a ou fesili atu ia te oe? O lenei o Seseroma o se tagata o lē sa poto tele i ala a le tiapolo, ina ia mafai ona ia faaumatia o mea lelei; o lea, na ia fai mai ai ia Amoleka: E te tali mai i fesili o le a ou tuu atu ia te oe?"
                },
                {
                    "number": 22,
                    "text": "Ma sa fai atu Amoleka ia te ia: Ioe, pe afai e tusa ai ma le Agaga o le Alii, lea o loo i totonu ia te au; ona o le a ou lē fai atu se mea e lē tusa ai ma le Agaga o le Alii. Ma sa fai mai Seseroma ia te ia: Faauta, o oneti ario nei e ono, ma o nei mea uma o le a ou avatu ia te oe pe afai e te faafitia le i ai o sē Silisili."
                },
                {
                    "number": 23,
                    "text": "O lenei sa fai atu Amoleka: E, oē le tama a seoli, aisea ua e tofotofoina ai au? E te iloa e lē lolo atu e amiotonu i ni tofotofoga faapena?"
                },
                {
                    "number": 24,
                    "text": "E te talitonu ea ua leai se Atua? Ou te fai atu ia te oe, E leai, ua e iloa o loo i ai se Atua, peitai ua sili atu lou alofa i oa nai lo o ia."
                },
                {
                    "number": 25,
                    "text": "Ma o lenei ua e pepelo mai ia te au i luma o le Atua. Ua e fai mai ia te au—Faauta o oneti e ono, ua matua tele lo latou tau, ou te avatu ia te oe—ae ua i ai i lou loto e taofi mai ia te au; ma ua nao lou manao ia ou faafitia le Atua moni ma soifua, ina ia mafai ona e maua ai o se pogai e te faaumatia ai au. Ma o lenei faauta, ona o lenei mea leaga tele ua e faia, o le a e maua ai lava lou taui."
                },
                {
                    "number": 26,
                    "text": "Ma sa fai mai Seseroma ia te ia: Ua e fai mai ea ua i ai se Atua moni ma soifua?"
                },
                {
                    "number": 27,
                    "text": "Ma sa fai atu Amoleka: Ioe, ua i ai se Atua moni ma soifua."
                },
                {
                    "number": 28,
                    "text": "O lenei sa fai mai Seseroma: E sili atu ea i le tasi le Atua o i ai?"
                },
                {
                    "number": 29,
                    "text": "Ma sa ia tali atu, E leai."
                },
                {
                    "number": 30,
                    "text": "O lenei sa toe fai mai Seseroma ia te ia: E faapefea ona e iloa o nei mea?"
                },
                {
                    "number": 31,
                    "text": "Ma sa fai atu o ia: O se agelu na ia faaalia mai ia mea ia te au."
                },
                {
                    "number": 32,
                    "text": "Ma sa toe fai mai Seseroma: O ai o ia o le a afio mai? O le Alo ea o le Atua?"
                },
                {
                    "number": 33,
                    "text": "Ma sa fai atu o ia ia te ia, Ioe."
                },
                {
                    "number": 34,
                    "text": "Ma sa toe fai mai Seseroma: O le a ia faaolaina ea ona tagata ia latou agasala? Ma sa tali atu Amoleka ma fai atu ia te ia: Ou te fai atu ia te oe e lē faaolaina e ia, ona e lē mafai e ia ona faafitia lana afioga."
                },
                {
                    "number": 35,
                    "text": "O lenei sa fai atu Seseroma i tagata: Vaai ia outou manatua nei mea; ona ua fai mai o ia ua nao le tasi lava le Atua; peitai ua ia fai mai o le a afio mai le Alo o le Atua, ae o le a ia lē faaolaina ona tagata—e peiseai ua ia te ia le pule e faatonu ai le Atua."
                },
                {
                    "number": 36,
                    "text": "O lenei sa toe fai atu Amoleka ia te ia: Faauta ua e pepelo, ona ua e fai mai na ou tautala atu e peiseai ua ia te au le pule e faatonu ai le Atua ona sa ou fai atu o le a ia lē faaolaina ona tagata ia latou agasala."
                },
                {
                    "number": 37,
                    "text": "Ma ou te toe fai atu ia te oe, e lē mafai ona ia faaolaina i latou ia latou agasala; ona e lē mafai ona ou faafitia lana afioga; ma ua ia fetalai mai e lē mafai e se mea ua lē mama ona mautofi i le malo o le lagi; o lea, e mafai faapefea ona faaolaina oe, vagana ai ua e mautofi i le malo o le lagi? O lea, e lē mafai ona faaolaina o oe i au agasala."
                },
                {
                    "number": 38,
                    "text": "O lenei sa toe fai mai Seseroma ia te ia: O le Atalii ea o le Atua o le Tamā Faavavau lava lea?"
                },
                {
                    "number": 39,
                    "text": "Ma sa fai atu Amoleka ia te ia: Ioe, o ia lava lea o le Tamā Faavavau o le lagi ma le lalolagi, ma mea uma o i ai; o ia o le amataga ma le gataaga, o lē muamua ma lē mulimuli;"
                },
                {
                    "number": 40,
                    "text": "Ma o le a afio mai o ia i le lalolagi e togiola ona tagata; ma o le a ia ave i ona luga solitulafono a i latou o e e talitonu i lona suafa; ma o i latou ia o e o le a latou maua le ola e faavavau, ma e leai se tasi e ese mai ai e oo mai i ai le olataga."
                },
                {
                    "number": 41,
                    "text": "O lea e tumau ai e e amioleaga e peiseai e leai se togiola na faia mo i latou, vagana ai le tatalaina o fusi o le oti; aua faauta, e oo mai le aso e toetutu ai tagata uma mai le oti ma laulaututu i luma o le Atua, ma faamasinoina e tusa ma a latou galuega."
                },
                {
                    "number": 42,
                    "text": "O lenei, ua i ai se oti ua taua o le oti faaletino; ma o le maliu o Keriso o le a tatalaina fusi o lenei oti faaletino, o le a faatutu mai ai tagata uma mai lenei oti faaletino."
                },
                {
                    "number": 43,
                    "text": "O le a toe faatasia le agaga ma le tino i ona foliga atoatoa; o lima ma vae ma soogaoivi o le a toefuataiina i ona tulaga e tatau ai, e pei lava ona tatou i ai nei i le taimi nei; ma o le a aumai i tatou e laulaututu i luma o le Atua, ma le iloa e pei ona tatou iloa nei, ma maua se manatua pupula o lo tatou sala atoatoa."
                },
                {
                    "number": 44,
                    "text": "O lenei, o lenei toefuataiga o le a oo mai i tagata uma, o e matutua ma e laiti, o e pologa ma e saoloto, o tane ma fafine, o e e amioleaga ma e e amiotonu; ma e oo lava i se lauulu e tasi o o latou ulu o le a lē toesea; ae o le a toefuataiina mea taitasi i lona tulaga atoatoa, e pei ona i ai nei, po o i le tino, ma o le a aumai ma molia i luma o le pa faamasino a Keriso le Atalii, ma le Atua le Tamā, ma le Agaga Paia, o ni Atua Faavavau ua tasi, e faamasinoina e tusa ma a latou galuega, pe ua lelei pe ua leaga."
                },
                {
                    "number": 45,
                    "text": "O lenei, faauta, ua ou tautala atu ia te outou e uiga i le oti o le tino faaletino, ma e uiga foi i le toetu mai o le tino faaletino. Ou te fai atu ia te outou o lenei tino faaletino e faatu mai i se tino ola pea, o lona uiga mai le oti, mai le oti muamua lava i le ola, e lē mafai ona toe oti i latou; ae faatasia o latou agaga ma o latou tino, e lē toe tuueseeseina; ma faapea ona avea ai le tino atoa ma tino faaleagaga ma ola pea, e lē mafai ona toe oo le pala ia i latou."
                },
                {
                    "number": 46,
                    "text": "O lenei, ina ua uma ona fai atu e Amoleka nei upu, sa toe amata ona taufaiofo o tagata, ma sa amata foi ona tete o Seseroma. Ma sa faapea ona iu o upu a Amoleka, pe ona pau ia o upu ua ou tusia."
                }
            ]
        },
        "/study/scriptures/bofm/alma/12": {
            "uri": "/study/scriptures/bofm/alma/12",
            "title": "Alema 12",
            "data_type": "chapter",
            "chapter_name": "Mataupu 12",
            "chapter_summary": [
                "Ua finau Alema ma Seseroma—O mealilo a le Atua e nao i latou o e faamaoni e mafai ona faaali i ai—E faamasinoina tagata i o latou mafaufauga, talitonuga, upu, ma galuega—O le a mafatia e e amioleaga i se oti faaleagaga—O lenei olaga faaletino o se tulaga vaavaaia—O le fuafuaga o le togiolaina ua aumai ai le Toetutu, ma se faamagaloga o agasala, e ala i le faatuatua—O e e salamo e i ai ia i latou se aiā e maua ai le alofa mutimutivale e ala i le Atalii e Toatasi na Fanaua. E tusa o le 82 T.L.M."
            ],
            "verses": [
                {
                    "number": 1,
                    "text": "O lenei, ina ua vaai atu Alema ua lē gagana Seseroma i upu a Amoleka, ona sa ia vaai atu ua maua o ia e Amoleka i lona pepelo ma lona taufaasese e faaumatia ai o ia, ma ina ua vaai atu ua amata ona tetete o ia i lalo i lona iloa o lona agasala, sa ia tatala lona fofoga ma amata ona tautala atu ia te ia, ma faamautu atu upu a Amoleka, ma faamalamalama atu mea i tua atu, pe ua tala atu tusitusiga paia i tua atu o mea na faia e Amoleka."
                },
                {
                    "number": 2,
                    "text": "O lenei o upu sa tautala atu e Alema ia Seseroma sa lagona mai e tagata sa faataamilo ane; ona sa matua toatele le motu o tagata, ma sa ia tautala atu e faapea:"
                },
                {
                    "number": 3,
                    "text": "O lenei Seseroma, ona ua vaai ua maua oe i lou pepelo ma lou taufaasese, ona ua le nao tagata ua e pepelo i ai ae ua e pepelo foi i le Atua; aua faauta, ua ia silafia ou mafaufauga uma, ma ua e vaai ua faailoa mai ou manatu ia te i maua e lona Agaga;"
                },
                {
                    "number": 4,
                    "text": "Ma ua e vaai ua ma iloa o lau fuafuaga o se fuafuaga faitogafiti tele, e tusa ai ma le faitogafiti o le tiapolo, e pepelo ma faasese ai lenei nuu ina ia mafai ona e faatutu mai i latou e tetee ia te i maua, e faifai mai ia te i maua ma tutuli ese i maua i fafo—"
                },
                {
                    "number": 5,
                    "text": "O lenei o se fuafuaga lenei a lou fili, ma ua ia faaaoga lona mana ia te oe. O lenei ou te manao ia e manatua o le mea ou te fai atu ai ia te oe, ou te fai atu ai i tagata uma."
                },
                {
                    "number": 6,
                    "text": "Ma faauta ou te fai atu ia te outou uma o lenei mea o se mailei a le fili, lea ua ia tatao e pupue ai lenei nuu, ina ia mafai ona ia aumai outou i lalo o lana pule, ina ia mafai ona ia sio faataamilo outou i ana filifili, ina ia mafai ona ia noatia outou i lalo i filifili i le faafanoga e faavavau, e tusa ma le mana o lana faatagataotauaina."
                },
                {
                    "number": 7,
                    "text": "O lenei ina ua uma ona tautala atu e Alema nei upu, sa amata ona tetete atili tele Seseroma, ona ua ia talitonu atili i le mana a le Atua; ma sa ia talitonu foi ua maua e Alema ma Amoleka se malamalamaaga e uiga ia te ia, ona sa ia talitonu ua la iloa mafaufauga ma faamoemoega o lona loto; ona ua tuuina mai ia te i laua le mana e mafai ai ona la iloa ia mea e tusa ai ma le agaga o valoaga."
                },
                {
                    "number": 8,
                    "text": "Ma sa amata ona fesili mai o Seseroma ia te i laua ma le filiga, ina ia mafai ona ia iloa atili e uiga i le malo o le Atua. Ma sa ia fai mai ia Alema: O le a le uiga o lenei mea na fai mai ai Amoleka e uiga i le toetutu mai o e ua oti, e faapea o le a toetutu mai tagata uma mai le oti, o e e amiotonu ma e e amioletonu, ma aumai e tutu i luma o le Atua e faamasinoina e tusa ma a latou galuega?"
                },
                {
                    "number": 9,
                    "text": "Ma o lenei sa amata ona faamalamalama atu e Alema ia mea ia te ia, ua fai atu: Ua tuuina mai i le toatele ia latou iloa mealilo a le Atua; e ui i lea ua tuuina i latou i lalo o se poloaiga saolele ia latou lē faaali atu ia mea tau lava e tusa ai ma le vaega o lana afioga na te tuuina mai i le fanauga a tagata, e tusa ma le gauai ma le filiga latou te tuu atu ia te ia."
                },
                {
                    "number": 10,
                    "text": "Ma o lea, o ia o lē e faamaaa lona loto, o ia lava lea na te maua le vaega itiiti o le afioga; ae o ia o lē e lē faamaaaina lona loto, o ia lea e tuuina mai i ai le vaega tele o le afioga, seia oo ina tuuina mai ia te ia, ia ona iloa mealilo a le Atua, seia oo ina ia iloaina atoatoa."
                },
                {
                    "number": 11,
                    "text": "Ma o i latou o e e faamaaa o latou loto, e tuu mai ia i latou le vaega itiiti o le afioga, seia oo ina latou lē iloaina se mea e uiga i ana mealilo; ma ona ave ai lea o i latou faatagataotaua e le tiapolo, ma taitai atu e lona loto i lalo i le faafanoga. O lenei o le uiga lenei o upu o filifili o seoli."
                },
                {
                    "number": 12,
                    "text": "Ma sa tautala manino atu Amoleka e uiga i le oti, ma le faatuina mai o lenei tino faaletino i se tulaga ola pea, ma aumai i luma o le pa faamasino a le Atua, e faamasinoina e tusa ma a tatou galuega."
                },
                {
                    "number": 13,
                    "text": "Ona oo lea afai sa faamaaa o tatou loto, ioe, afai sa tatou faamaaa o tatou loto e faasaga i le afioga, ua oo ina lē maua ai i totonu o i tatou, ona matua matautia ai lea o le leaga o lo tatou tulaga, ona o le taimi lena o le a tausalaina ai i tatou."
                },
                {
                    "number": 14,
                    "text": "Ona o a tatou upu o le a tausalaina ai i tatou, ioe, o a tatou galuega uma o le a tausalaina ai i tatou; ma o le a lē maua i tatou i le lē ponā; ma o le a tausalaina foi i tatou i o tatou mafaufauga; ma i lenei tulaga leaga matautia, o le a tatou lē fia vaai aʼe ai i luga i lo tatou Atua; ma o le a sili ai ona tatou fiafia pe a na mafai ona tatou faatonu atu i papa ma mauga ia pauu mai i o tatou luga, e pupuni ai i tatou mai ona luma."
                },
                {
                    "number": 15,
                    "text": "Ae e lē mafai ona faia o lenei mea; e ao lava ina tatou o atu ma tutu i ona luma i lona mamalu, ma i lona mana, ma i lona malosi, silisili, ma lana puleaga, ma tautino atu i lo tatou maasiasi e faavavau, ua tonu ana faamasinoga uma; ma ua tonu o ia i ana galuega uma, ma ua alofa mutimutivale o ia i le fanauga a tagata, ma ua ia te ia le mana uma e faaolaina ai tagata taitoatasi, o e e talitonu i lona suafa ma aumai fua e tatau ai mo le salamo."
                },
                {
                    "number": 16,
                    "text": "Ma o lenei faauta, ou te fai atu ia te outou, ona oo mai ai lea o se oti, o se oti faalua lea, o se oti lea faaleagaga; o le taimi lena o soo se tasi na oti i ana agasala, e faatatau i le oti faaletino, o le a oti foi o ia i se oti faaleagaga; ioe, o le a oti o ia e faatatau i mea tau i le amiotonu."
                },
                {
                    "number": 17,
                    "text": "O le taimi lena o le a tusa ai o latou mafatia e pei o se lepa afi ma le teio, o lona apeafi mumū e alu aʼe i luga e faavavau faavavau lava; ma o le taimi lena o le a noatia ai i latou i lalo i se faafanoga e faavavau, e tusa ma le mana ma le faatagataotauaina a Satani, ona ua ia pulea i latou e tusa ma lona loto."
                },
                {
                    "number": 18,
                    "text": "O le taimi lena, ou te fai atu ai ia te outou, o le a avea ai i latou e peiseai ua leai se togiola na faia mo i latou; ona e lē mafai ona togiolaina i latou e tusa ai ma le faamasinotonu o le Atua; ma e lē mafai ona latou toe oti, ona ua le toe i ai se pala."
                },
                {
                    "number": 19,
                    "text": "O lenei sa oo ina ua uma ona tautala atu e Alema nei upu, sa amata ona taufaiofo atili tagata;"
                },
                {
                    "number": 20,
                    "text": "Peitai sa i ai se tasi tagata e igoa ia Anetiona, o lē sa avea ma pule sili i totonu o i latou, na sau i luma ma fai mai ia te ia: O le a lenei mea na e fai mai ai, o le a tu mai le tagata mai le oti ma liua mai lenei tino faaletino i se tulaga ola pea, ma e lē mafai ona oti o le agaga?"
                },
                {
                    "number": 21,
                    "text": "O le a le uiga o le mau, lea ua faapea mai na tuu e le Atua kerupi ma se pelu afi mumū i le itu i sasae o le faatoaga o Etena, neʼi ulu atu o tatou uluai matua ma aai i le fua o le laau o le ola, ma ola ai e faavavau? Ma ua faapea ona tatou vaai ai sa leai se avanoa e mafai ai ona laua ola ai e faavavau."
                },
                {
                    "number": 22,
                    "text": "O lenei sa fai atu Alema ia te ia: O le mea lenei sa ou tau faamatala atu. O lenei ua tatou vaai na pau Atamu i lona ai i le fua na faasaina, e tusa ma le afioga a le Atua; ma ua faapea ona tatou vaai ai, o lona pau, na avea ai le fanauga uma a tagata ma tagata leiloa ma pauu."
                },
                {
                    "number": 23,
                    "text": "Ma o lenei faauta, ou te fai atu ia te outou, a na mafai e Atamu ona ai i le fua o le laau o le ola i le taimi lena, po ua leai se oti, ma po ua noa le afioga, ma avea ai le Atua o se pepelo, ona sa fetalai o ia: Afai e te ai o le a e oti moni lava."
                },
                {
                    "number": 24,
                    "text": "Ma ua tatou vaai ua oo mai le oti i le fanauga uma tagata, ioe, le oti lea na tautala i ai Amoleka, o le oti lea faaletino; e ui i lea sa i ai se avanoa na tuu mai i le tagata e mafai ai ona ia salamo; o lea ua avea ai le olaga lenei ma tulaga nofovaavaai; o se taimi e saunia ai e fetaiai ma le Atua; o se taimi e saunia ai mo lena olaga e lē gata, lea na ma tautatala atu ai, lea pe a mavae atu le toetutu mai o e ua oti."
                },
                {
                    "number": 25,
                    "text": "O lenei, a na leai le fuafuaga o le togiolaina, lea na faataatia mai le faavaega o le lalolagi, po ua lē mafai ona i ai o se toetutu mai o e ua oti; peitai sa i ai se fuafuaga o le togiolaina na faataatia, lea o le a faataunuu ai le toetutu mai o e ua oti, lea sa tautalagia."
                },
                {
                    "number": 26,
                    "text": "Ma o lenei faauta, a na mafai ona o atu o tatou uluai matua ma aai i le fua o le laau o le ola, po ua pagatia i laua e faavavau, ua aunoa ma se olaga sauniuni; ma faapea ona semanu ua lē taulau ai le fuafuaga o le togiolaina, ma po ua noa ai le afioga a le Atua, ua leai se aoga."
                },
                {
                    "number": 27,
                    "text": "Peitai faauta, sa lē faapea; ae na tofia i tagata e ao ina oti i latou; ma a mavae le oti, e ao ina latou o atu i le faamasinoga, le faamasinoga lava lea na ma tautatala atu ai, o le iuga lea."
                },
                {
                    "number": 28,
                    "text": "Ma ina ua uma ona tofia e le Atua ia oo mai nei mea i le tagata, faauta, sa ia silafia e tatau ona iloa e le tagata e uiga i mea ua ia tofia mo i latou;"
                },
                {
                    "number": 29,
                    "text": "O lea na ia auina mai ai agelu e fetautalatalaai ma i latou, o e na faia ia vaai tagata i lona mamalu."
                },
                {
                    "number": 30,
                    "text": "Ma sa amata mai i le taimi lena e oo mai i luma, ona latou valaau atu i lona suafa; o lea na fetautalatalaai ai le Atua ma tagata, ma faaali mai ia te i latou le fuafuaga o le togiolaina, lea na saunia mai le faavaega o le lalolagi; ma sa ia faaali mai lenei mea ia te i latou, e tusa ma lo latou faatuatua ma le salamo ma a latou galuega paia."
                },
                {
                    "number": 31,
                    "text": "O le mea lea, na ia tuuina mai ai poloaiga i tagata, ona ua latou muamua soli poloaiga muamua e faatatau i mea faaletino, ma avea ai e pei o ni atua, i le iloa o le lelei mai le leaga, ma tuu ai i latou lava i se tulaga e gaioi ai, pe tuu ai i se tulaga e gaioi ai e tusa ai ma o latou loto ma filifiliga, pe fai le leaga pe fai le lelei—"
                },
                {
                    "number": 32,
                    "text": "O lea na tuu mai ai e le Atua poloaiga ia te i latou, ina ua uma ona ia faaali mai ia te i latou le fuafuaga o le togiolaina, ia latou lē faia le leaga, o lona faasalaga o le oti lona lua lea, o se oti lea ua faavavau e faatatau i mea tau i le amiotonu; ona o tagata faapena e lē mafai ona i ai se mana o le fuafuaga o le togiolaina i ai, ona e lē mafai ona faaumatiaina galuega a le faamasinotonu, e tusa ma le agalelei silisili o le Atua."
                },
                {
                    "number": 33,
                    "text": "Peitai ua fetalai mai le Atua i tagata, i le suafa o lona Atalii, (ona o le fuafuaga lenei o le togiolaina sa faataatia) ua fetalai mai: Afai tou te salamo ma lē faamaaaina o outou loto, ona ou alofa mutimutivale atu ai lea i luga o outou, e ala i lou Atalii e Toatasi na Fanaua;"
                },
                {
                    "number": 34,
                    "text": "O lea, ai soo se tasi e salamo, ma lē faamaaaina lona loto, o le a ia te ia le aia i le alofa mutimutivale e ala atu i lou Atalii e Toatasi na Fanaua, mo se faamagaloga o ana agasala; ma o i latou ia o le a ulufale mai i loʼu malologa."
                },
                {
                    "number": 35,
                    "text": "Ma ai se tasi e faamaaa lona loto ma faia le amioletonu, faauta, ou te tauto atu i loʼu ita, e lē ulufale mai lava o ia i loʼu malologa."
                },
                {
                    "number": 36,
                    "text": "Ma o lenei, ou uso e, faauta ou te fai atu ia te outou, afai tou te faamaaa o outou loto, tou te lē ulufale atu lava i le malologa o le Alii; o lea o lo outou amioletonu o le a faaoso ai o ia e auina mai i lalo lona toasa i o outou luga, e pei o le taimi o le faaʼonoʼono muamua, ioe, e tusa ma lana fetalaiga i le faaʼonoʼono mulimuli e pei lava o le muamua, i le faaumatiaga e faavavau o o outou agaga; o lea, e tusa ma lana fetalaiga, i le oti mulimuli, e pei foi i le oti muamua."
                },
                {
                    "number": 37,
                    "text": "Ma o lenei, ou uso e, ona ua vaai ua tatou iloa nei mea, ma ua moni i latou, ia tatou salamo, ma aua le faamaaaina o tatou loto, ina ia tatou lē faaoso ai le Alii lo tatou Atua e to mai i lalo i o tatou luga lona toasa, i le lona lua lenei o ana poloaiga ua ia tuuina mai ia te i tatou; ae ia tatou ulu atu i le malologa o le Atua, lea ua saunia mai e tusa ma lana fetalaiga."
                }
            ]
        },
        "/study/scriptures/bofm/alma/13": {
            "uri": "/study/scriptures/bofm/alma/13",
            "title": "Alema 13",
            "data_type": "chapter",
            "chapter_name": "Mataupu 13",
            "chapter_summary": [
                "E valaauina alii e avea ma faitaulaga sili ona o lo latou faatuatua tele ma a latou galuega lelei—E tatau ona latou aoao atu poloaiga—E faapaiaina i latou ma ulufale atu i le malologa o le Alii e ala i le amiotonu—O Mekisateko o se tasi o i latou ia—O loo talai atu e agelu tala fiafia i le laueleele atoa—O le a latou faaali mai le afio tonu mai o Keriso. E tusa o le 82 T.L.M."
            ],
            "verses": [
                {
                    "number": 1,
                    "text": "Ma ou te toe fai atu, ou uso e, ou te fia sii o outou mafaufau i luma i le taimi na tuu mai ai e le Alii le Atua nei poloaiga i ana fanau; ma ou te manao ia outou manatua na faauu e le Alii le Atua o faitaulaga, e tusa ma lana faatulagaga paia, lea na tusa ma le faatulagaga a lona Alo, e aoao atu nei mea i tagata."
                },
                {
                    "number": 2,
                    "text": "Ma o na faitaulaga sa faauuina e tusa ma le faatulagaga a lona Alo, i se auala e mafai ai e tagata ona iloa le ala latou te tepa taulai ai i luma i lona Alo mo le togiolaina."
                },
                {
                    "number": 3,
                    "text": "Ma o le ala lenei sa faauuina ai i latou—sa valaauina ma saunia i latou mai le faavaega o le lalolagi e tusa ma le muai silafia o le Atua, ona o lo latou faatuatua tele ma a latou galuega lelei; o le mea muamua i le tuuina atu o i latou e filifili i le lelei po o le leaga; o lea ona sa latou filifili le lelei, ma faaaoga le faatuatua tele nauā, ua valaauina ai i latou i se valaauga paia, ioe, i lena valaauga paia lea na saunia faatasi, ma e tusa ma se togiolaina sauniuni mo e faapena."
                },
                {
                    "number": 4,
                    "text": "Ma sa faapea ona valaauina i latou i lenei valaauga paia ona o lo latou faatuatua, aʼo isi sa latou teena le Agaga o le Atua ona o le maaa o o latou loto ma le tauaso o o latou mafaufau, ae, a na leai lenei mea, po ua mafai foi ona latou maua se avanoa tele faapea e pei o o latou uso."
                },
                {
                    "number": 5,
                    "text": "Po o i se aotelega, o le mea muamua sa i ai i latou i le tulaga e tasi faatasi ma o latou uso; o lea o lenei valaauga paia na saunia mai le faavaega o le lalolagi mo i latou faapea, o e e lē faamaaaina o latou loto, ua i ai ma ala mai i le togiola a le Alo e Toatasi na Fanaua, o lē na saunia—"
                },
                {
                    "number": 6,
                    "text": "Ma sa faapea ona valaauina i latou i lenei valaauga paia, ma faauuina i latou i le perisitua maualuga o le faatulagaga paia a le Atua, e aoao atu ana poloaiga i le fanauga a tagata, ina ia mafai foi ona latou ulu atu i lona malologa—"
                },
                {
                    "number": 7,
                    "text": "O lenei perisitua maualuga ua tusa ma le faatulagaga a lona Alo, o le faatulagaga lea sa i ai mai le faavaega o le lalolagi; po o i ni isi upu, ua leai se amataga o ona aso po o se gataaga o ona tausaga, ona ua saunia mai le vavau e oo i le faavavau atoa, e tusa ma lona muai silafia o mea uma—"
                },
                {
                    "number": 8,
                    "text": "O lenei sa faauuina i latou e tusa ma le ala lenei—sa valaauina i latou i se valaauga paia, ma faauuina i se sauniga paia, ma latou ave ai i o latou luga le perisitua maualuga o le faatulagaga paia, o lea valaauga, ma le sauniga, ma le perisitua maualuga, ua leai sona amataga po o sona gataaga—"
                },
                {
                    "number": 9,
                    "text": "Ua faapea ona avea ai i latou ma faitaulaga sili e faavavau, e tusa ma le faatulagaga a le Alo, o le Toatasi na Fanaua e le Tamā, o lē ua leai se amataga o ona aso po o se gataaga o ona tausaga, o lē ua tumu i le alofa tunoa, fai mea tutusa, ma le upumoni. Ma ua faapea lava. Amene."
                },
                {
                    "number": 10,
                    "text": "O lenei, e pei ona ou fai atu e uiga i le faatulagaga paia, po o lenei perisitua maualuga, e toatele i latou o e sa faauuina ma avea ma faitaulaga sili a le Atua; ma sa faauuina i latou i lenei tofi ona o lo latou faatuatua tele ma lo latou salamo, ma lo latou amiotonu i luma o le Atua, ona sa latou filifili e salamo ma fai le amiotonu nai lo le fano;"
                },
                {
                    "number": 11,
                    "text": "O lea na valaauina ai i latou i lenei faatulagaga paia, ma faapaiaina i latou, ma sa tatā sinasina o latou ofu e ala i le toto o le Tamai Mamoe."
                },
                {
                    "number": 12,
                    "text": "O lenei o i latou, ina ua uma ona faapaiaina e le Agaga Paia, ina ua faasinasinaina o latou ofu, ua mama ma ua lē pisipisia i luma o le Atua, sa lē mafai ona latou vaai atu i le agasala e aunoa ma le inoino i ai; ma sa i ai le toatele, sa matua toatele lava, o e sa faamamāina ma ulu atu i le malologa o le Alii lo latou Atua."
                },
                {
                    "number": 13,
                    "text": "Ma o lenei, ou uso e, ou te manao ia outou faalotomaualalalo outou lava i luma o le Atua, ma aumai fua e tatau ai mo le salamo, ina ia mafai foi ona outou ulu atu i lena malologa."
                },
                {
                    "number": 14,
                    "text": "Ioe, ia outou faamaualalalo outou lava e pei o tagata i ona po o Mekisateko, o lē foi sa avea o se faitaulaga sili e tusa ma lenei lava faatulagaga paia na ou tautala atu ai, o lē foi sa ia ave i ona luga le perisitua maualuga e faavavau."
                },
                {
                    "number": 15,
                    "text": "Ma o Mekisateko lava lenei na totogi atu i ai e Aperaamo o sefuluai; ioe, e oo i lo tatou tamā o Aperaamo sa ia totogi sefuluai o le tasi vaesefulu o mea uma na ia maua."
                },
                {
                    "number": 16,
                    "text": "O lenei o nei sauniga sa tuuina mai e tusa ma lenei ala, ina ia mafai ai e tagata ona tepa taulai i luma i le Alo o le Atua, o se faatusa lea o lana faatulagaga, po o lana faatulagaga lava lea, ma sa faia lenei mea ina ia mafai ona latou tepa taulai atu ai i luma ia te ia mo se faamagaloga o a latou agasala, ina ia mafai ona latou ulu atu i le malologa o le Alii."
                },
                {
                    "number": 17,
                    "text": "O lenei o Mekisateko lenei sa avea o se tupu i le laueleele o Salema; ma sa faasolo malolosi ona tagata i le faia o le amioletonu ma mea inosia; ioe, sa latou se ese uma; sa tumu i latou i ituaiga uma o amioleaga eseese;"
                },
                {
                    "number": 18,
                    "text": "Peitai ona sa faaaoga e Mekisateko le faatuatua tele, ma ia maua le tofi o le perisitua maualuga e tusa ma le faatulagaga paia a le Atua, sa ia talai atu ai le salamo i ona tagata. Ma faauta, sa latou salamo; ma sa faatu e Mekisateko le filemu i le laueleele i ona aso; o lea na taua ai o ia o le aloalii o le filemu, ona o ia sa avea ma tupu o Salema; ma sa nofotupu o ia i lalo o lona tamā."
                },
                {
                    "number": 19,
                    "text": "O lenei, e toatele sa i luma atu o ia, ma e toatele foi sa i tua mai o ia, peitai e leai se tasi na sili atu ia te ia; o lea, ua latou taua faapitoa mai ai lava o ia."
                },
                {
                    "number": 20,
                    "text": "O lenei e lē manaomia ona ou faamatala tele atu le mataupu; atonu ua lava mea ua ou fai atu ai. Faauta, ua i ai i o outou luma tusitusiga paia; afai tou te femilosaiina i latou o le a avea ma o outou lava faaumatiaga."
                },
                {
                    "number": 21,
                    "text": "Ma o lenei sa oo ina ua uma ona fai atu e Alema o nei upu ia te i latou, sa ia faaloaloa atu lona lima ia te i latou ma alaga atu ma le leo tele, ua fai atu: O le taimi lenei e salamo ai, ona ua latalata mai le aso o le olataga;"
                },
                {
                    "number": 22,
                    "text": "Ioe, ma o le siufofoga o le Alii, e ala i fofoga o agelu, ua alagaina atu lenei mea i atunuu uma; ioe, ua latou alagaina atu, ina ia mafai ona latou maua tala fiafia o le olioli tele; ioe, ma ua ia logo atu nei tala fiafia i totonu o ona tagata uma, ioe, e oo lava ia i latou o e ua faataapeapeina i luga o le lalolagi; o le mea lea ua oo mai ai nei tala fiafia ia te i tatou."
                },
                {
                    "number": 23,
                    "text": "Ma ua faailoa mai nei tala fiafia ia i tatou i upu manino, ina ia mafai ona tatou malamalama, e lē mafai ona tatou sese; ma ua faia lenei mea ona o le avea o i tatou ma tagata maumausolo i se laueleele ese; o lea, ua faapea ona matua faapitoa ai lava o i tatou, ona ua alaga mai ia i tatou nei tala fiafia i vaega uma o lo tatou tovine."
                },
                {
                    "number": 24,
                    "text": "Aua faauta, o loo alaga atu e agelu lenei mea i le toatele i le taimi nei i lo tatou laueleele; ma ua faia lenei mea mo le faamoemoe o le sauniaina o loto o le fanauga a tagata e talia lana afioga i le taimi o lona afio mai i lona mamalu."
                },
                {
                    "number": 25,
                    "text": "Ma o lenei ua nao na tatou talitali e faalologo i tala fiafia e alaga mai ia i tatou e fofoga o agelu, e uiga i lona afio mai; ona e oo mai le taimi, tatou te lē iloa po o le a le vave mai. Ou te moomoo i le Atua maʼumau pe a na oo mai i oʼu aso; peitai ia tuu ia pe vave mai pe tuai mai, ae o le a ou olioli i ai."
                },
                {
                    "number": 26,
                    "text": "Ma o le a faaalia ia mea i tagata amiotonu ma paia, e fofoga o agelu, i le taimi o lona afio mai, ina ia mafai ona faataunuuina upu a o tatou tamā, e tusa ma mea na latou fofogaina e uiga ia te ia, e tusa ai ma le agaga o valoaga sa ia te i latou."
                },
                {
                    "number": 27,
                    "text": "Ma o lenei, ou uso e, ou te moomoo mai le vaega totonugalemu o loʼu loto, ioe, ma le atuatuvale tele e oo lava i le tiga, ina ia outou faalogo mai i au upu, ma lafo ese a outou agasala, ma aua le faatuatuai le aso o lo outou salamo;"
                },
                {
                    "number": 28,
                    "text": "Ae ia outou faamaualalalo outou lava i luma o le Alii, ma valaau atu i lona suafa paia, ma mataala ma tatalo e lē aunoa, ina ia lē faaosoosoina outou i luga atu o le mea e mafai ona outou lavatia, ma faapea ona taitaiina ai outou e le Agaga Paia, ma lotomaualalalo ai, agamalu, agamalolo, onosai, tumu i le alofa ma le tali-tiga atoa;"
                },
                {
                    "number": 29,
                    "text": "Ua faatuatua i le Alii; ua i ai se faamoemoe o le a outou maua le ola e faavavau; ua i ai le alofa o le Atua e le aunoa i o outou loto, ina ia mafai ona sii aʼe outou i luga i le aso mulimuli ma ulu atu i lona malologa."
                },
                {
                    "number": 30,
                    "text": "Ma tau ina ia tuuina mai e le Alii ia te outou le salamo, ina ia outou le aumai i lalo i o outou luga lona toasa, ina ia le noatia outou i lalo i filifili a seoli, ina ia outou le mafatia i le oti faalua."
                },
                {
                    "number": 31,
                    "text": "Ma e tele atu lava upu sa tautala atu ai Alema i tagata, ia ua le tusia i lenei tusi."
                }
            ]
        },
        "/study/scriptures/bofm/alma/14": {
            "uri": "/study/scriptures/bofm/alma/14",
            "title": "Alema 14",
            "data_type": "chapter",
            "chapter_name": "Mataupu 14",
            "chapter_summary": [
                "Ua falepuipui ma sasaina Alema ma Amoleka—Ua susunu i le afi e na talitonu faatasi ma a latou tusitusiga paia—Ua talia e le Alii nei maturo i le mamalu—Ua vete ma pauu i lalo pa o le falepuipui—Ua laveaiina Alema ma Amoleka, ma ua fasiotia e na sauaina i laua. E tusa o le 82–81 T.L.M."
            ],
            "verses": [
                {
                    "number": 1,
                    "text": "Ma sa oo ina ua uma ona ia faaiu o lona tautala atu i tagata, sa toatele i latou sa talitonu i ana upu, ma amata ona salamo, ma suesue i tusitusiga paia."
                },
                {
                    "number": 2,
                    "text": "Peitai o le vaega toatele atu o i latou, sa mananao ia mafai ona latou fasioti ia Alema ma Amoleka; ona sa latou feita ia Alema, ona o le tuusaʼo atu o ana upu ia Seseroma; ma sa latou fai mai foi ua pepelo atu Amoleka ia te i latou, ma ua ia faifai e faasaga i la latou tulafono ma faasaga foi ia latou loia ma faamasino."
                },
                {
                    "number": 3,
                    "text": "Ma sa latou feita foi ia Alema ma Amoleka; ma talu ai ona sa laua molimau manino atu e faasaga ia latou amioleaga, sa latou saili e fasioti faalilolilo i laua."
                },
                {
                    "number": 4,
                    "text": "Peitai sa oo ina latou le faia; ae sa latou ave i laua ma ua saisai ia te i laua i maea malolosi, ma ave i laua i luma o le faamasino sili o le laueleele."
                },
                {
                    "number": 5,
                    "text": "Ma sa o atu tagata ma molimau faasaga ia te i laua—ua molimau atu e faapea ua laua faifai e faasaga i le tulafono, ma o latou loia ma faamasino o le laueleele, ma tagata uma foi sa i le laueleele; ma e faapea sa laua molimau mai foi ua nao le tasi le Atua o i ai, ma e faapea o le a ia auina mai lona Alo i totonu o tagata, ae o le a ia le faaolaina i latou; ma le tele o mea faapena sa molimau atu ai tagata e faasaga ia Alema ma Amoleka. O lenei sa faia lenei mea i luma o le faamasino sili o le laueleele."
                },
                {
                    "number": 6,
                    "text": "Ma sa oo ina meia Seseroma i upu sa tautalaina; ma sa ia iloa foi e uiga i le faatauasoina o mafaufau, lea na ia faatupuina i totonu o tagata i ana upu pepelo; ma sa amata ona atuatuvale aʼe lona agaga i lona iloa o lona lava agasala; ioe, sa amata ona siomia o ia i tiga o seoli."
                },
                {
                    "number": 7,
                    "text": "Ma sa oo ina amata ona ia tagi atu i tagata, ua fai atu: Faauta, ua ou sala, ma o nei alii ua le ponā i laua i luma o le Atua. Ma sa amata ona ia aioi atu mo i laua mai i le taimi lena; peitai sa latou faifai ia te ia, fai mai: Pe ua ulutinoina foi oe e le tiapolo? Ma sa latou tuufeanu ia te ia, ma tuli ese o ia mai totonu o i latou, ma i latou uma foi o e na talitonu i upu na tautatala atu ai Alema ma Amoleka; ma sa latou tutuli ese i latou i fafo, ma auina mai tagata e fetogi i latou i maa."
                },
                {
                    "number": 8,
                    "text": "Ma sa latou aumai faatasi a latou ava ma fanau, ma o soo se tasi sa talitonu pe sa aoaoina ia talitonu i le afioga a le Atua, sa latou faatonu ia lafo i latou i le afi; ma sa latou aumai foi a latou talafaamaumau sa i ai i totonu tusitusiga paia, ma lafo foi i latou i le afi, ina ia susunuina i latou ma faaumatia i le afi."
                },
                {
                    "number": 9,
                    "text": "Ma sa oo ina latou ave Alema ma Amoleka, ma ave i laua i le nofoaga o le faamaturoga, ina ia laua vaai i le faaumatiaga o i latou o e na susunu i le afi."
                },
                {
                    "number": 10,
                    "text": "Ma ina ua vaai atu Amoleka i tiga o fafine ma fanau o e na susunu i le afi, sa tiga foi o ia; ma sa ia fai atu ia Alema: E mafai faapefea ona ta vaai atu i lenei vaaiga leaga matautia? O lea, ia ta faaloaloa atu o ta lima, ma faaaoga le mana o le Atua lea ua ia te i taua, ma laveai i latou mai apeafi mumū."
                },
                {
                    "number": 11,
                    "text": "Peitai sa fai atu Alema ia te ia: Ua taofia au e le Agaga ia aua neʼi ou faaloaloa atu loʼu lima; aua faauta ua aveina aʼe i latou e le Alii ia te ia lava, i le mamalu; ma ua ia tuuina ia mafai ona latou faia lenei mea, pe ia mafai e tagata ona faia lenei mea ia te i latou, e tusa ma le maaa o o latou loto, ina ia tonu faamasinoga o le a ia faia i luga o i latou i lona toasa; ma o le a tutu mai toto o e ua mama o se molimau e faasaga ia te i latou, ioe, ma alaga malosi mai e faasaga ia te i latou i le aso gataaga."
                },
                {
                    "number": 12,
                    "text": "O lenei sa fai mai Amoleka ia Alema: Faauta, atonu o le a latou susunuina foi i taua."
                },
                {
                    "number": 13,
                    "text": "Ma sa fai atu Alema: Ia faia lava e tusa ai ma le finagalo o le Alii. Ae faauta, e lei uma la ta galuega; o lea latou te le susunuina ai i taua."
                },
                {
                    "number": 14,
                    "text": "O lenei sa oo ina ua uma ona mu o tino o i latou o e na lafo i le afi, faapea ma talafaamaumau foi ia na lafo i le afi faatasi ma i latou, sa sau le faamasino sili o le laueleele ma ua tu i luma o Alema ma Amoleka, aʼo noatia i laua; ma ua ia fetuʼi i laua i lona lima i o laua alafau, ma fai mai ia te i laua: Ona o mea ua oulua vaai i ai, pe lua te toe talai atu ea i lenei nuu, o le a lafo i latou i se lepa afi ma le teio?"
                },
                {
                    "number": 15,
                    "text": "Faauta, ua oulua vaai ua leai se mana ua ia te oulua e laveai ai i latou o e na lafo i le afi; pe na laveaiina foi i latou e le Atua ona o i latou o la oulua faatuatuaga. Ma sa toe tuʼi i laua e le faamasino i o laua alafau, ma fesili mai: O le a se lua famatalaga ia te oulua lava?"
                },
                {
                    "number": 16,
                    "text": "O lenei o lea faamasino sa mulimuli i le faatulagaga ma le faatuatuaga a Neʼoa, o lē na fasiotia Kitiona."
                },
                {
                    "number": 17,
                    "text": "Ma sa oo ina sa le tali atu Alema ma Amoleka ia te ia i se mea e tasi; ma sa ia toe tuʼi ia te i laua, ma tuu atu i laua i leoleo e lafo i le falepuipui."
                },
                {
                    "number": 18,
                    "text": "Ma ina ua mavae aso e tolu talu ona lafo o i laua i le falepuipui, sa o ane ni loia e toatele, ma faamasino, ma faitaulaga, ma aoao, o e sa auai i le faatuatuaga a Neʼoa; ma sa latou o atu i totonu o le falepuipui e vaai ia te i laua, ma sa latou fesilisiligia i laua e uiga i upu e tele; peitai sa laua le tali atu ia i latou i se mea."
                },
                {
                    "number": 19,
                    "text": "Ma sa oo ina tu mai le faamasino i o laua luma ma fai mai: Aisea lua te le tali mai ai i upu a lenei nuu? Lua te le iloa ea ua ia te au le mana e tuu atu ai oulua e lafo i apeafi mumū? Ma sa ia faatonuina i laua ia tautatala mai; peitai sa laua le tali atu i se mea e tasi."
                },
                {
                    "number": 20,
                    "text": "Ma sa oo ina latou o ese atu ma o atu i o latou ala, ae sa latou toe o ane i le aso na sosoo ai; ma sa toe fetuʼi foi i laua e le faamasino i o laua alafau. Ma sa toatele foi na o ane, ma fetuʼi ia te i laua, ua fai mai: Pe lua te toe tutu ea ma faamasino i lenei nuu, ma tauleaga la matou tulafono? Afai ua ia te oulua se mana tele faapena aisea lua te le laveai ai oulua lava?"
                },
                {
                    "number": 21,
                    "text": "Ma e tele mea faapena sa latou fai mai ai ia te i laua, ma le lilivau o o latou nifo ia te i laua, ma tuufeanu i o laua luga, ma fai mai: E faapeʼī o matou foliga pe a faasalaina i matou?"
                },
                {
                    "number": 22,
                    "text": "Ma e tele mea faapena, ioe, ituaiga o mea uma faapena sa latou fai mai ia te i laua; ma sa faapena ona latou tauemu ia te i laua mo aso e tele. Ma sa latou taofi meaai mai ia te i laua ina ia laua fia aai, faapea ma vai ina ia laua fia feinu; ma sa latou aveese foi mai ia te i laua o laua ofu sa laua le lavalavā ai; ma sa faapea ona saisaitia o i laua i maea malolosi, ma tuu i le falepuipui."
                },
                {
                    "number": 23,
                    "text": "Ma sa oo ina ua mavae ona mafatia i laua faapea mo aso e tele, (ma o le aso sefulu lua, o le masina lona sefulu, i le lona sefulu o tausaga o le nofoaiga a faamasino i le nuu o Nifae) sa o atu ai le faamasino sili i luga o le nuu o Amonaea ma le toatele o o latou aoao ma o latou loia i le falepuipui, lea sa saisaitia ai Alema ma Amoleka i maea."
                },
                {
                    "number": 24,
                    "text": "Ma sa tu le faamasino sili i o laua luma, ma toe fetuʼi i laua, ma fai mai ia te i laua: Afai ua ia te oulua le mana o le Atua, ia oulua laveai ia te oulua lava mai nei fusi, ona matou talitonu ai lea o le a faaumatia e le Alii le nuu lenei e tusa ma a oulua upu."
                },
                {
                    "number": 25,
                    "text": "Ma sa oo ina latou o atu uma ma fetuʼi ia te i laua, ma fai atu ia lava upu tutusa, seia oo lava i le tagata mulimuli; ma ina ua uma ona tautala atu o le tagata mulimuli ia te i laua, sa oo ina oo ifo le mana o le Atua i luga o Alema ma Amoleka, ma sa laua tutulai ma tutu i luga i o laua vae."
                },
                {
                    "number": 26,
                    "text": "Ma sa alaga atu Alema, ua fai atu: O le a le umi ma te onosaia ai nei puapuaga tetele, le Alii e? Le Alii e, ia tuu mai ia te i maua le malosi e tusa ma lo maua faatuatua ua ia Keriso, seia laveaiina ai i maua. Ona laua motusi ai lea o maea sa saisai ai i laua; ma ina ua vaai mai tagata i lenei mea, sa amata ona latou sosola, ona ua oo mai i o latou luga le matau i le faafanoga."
                },
                {
                    "number": 27,
                    "text": "Ma sa oo ina sa matua tele lava lo latou matatau ma sa latou pauu i le eleele, ma latou le maua le faitotoa i fafo o le falepuipui; ma sa matua luluina tetele le eleele, ma sa vetelua puipui o le falepuipui, sa latou pauu ai i le eleele; ma o le faamasino sili, ma loia, ma faitaulaga, ma aoao, o e na fetuʼia Alema ma Amoleka, sa fasiotia i le pau o le falepuipui."
                },
                {
                    "number": 28,
                    "text": "Aʼo Alema ma Amoleka, sa o mai i fafo o le falepuipui, ma sa le lavevea i laua; ona sa tuu mai e le Alii ia te i laua le mana, e tusa ma lo laua faatuatua sa ia Keriso. Ma sa laua o mai saʼo i fafo o le falepuipui; ma ua tatalaina i laua mai i o laua noataga; ma ua pau le falepuipui i le eleele, ma o tagata uma sa i totonu o ona puipui, vagana ai Alema ma Amoleka, sa fasiotia; ma sa la o atu saʼo i le aai."
                },
                {
                    "number": 29,
                    "text": "O lenei ina ua faalogo mai tagata i se gogolo tele, sa latou taufetuli mai faatasi i motu o tagata e fia iloa lona pogai; ma ina ua latou vaai mai ia Alema ma Amoleka ua o mai i fafo o le falepuipui, ma ua pauu i le eleele ona puipui, sa taia i latou i le matau tele, ma ua sosola ese mai luma o Alema ma Amoleka e pei ona sola ese se ʼoti ma lana tama mai ni leona se lua; ma sa faapea ona latou sosola ese mai luma o Alema ma Amoleka."
                }
            ]
        },
        "/study/scriptures/bofm/alma/15": {
            "uri": "/study/scriptures/bofm/alma/15",
            "title": "Alema 15",
            "data_type": "chapter",
            "chapter_name": "Mataupu 15",
            "chapter_summary": [
                "Ua o atu Alema ma Amoleka i Saitoma ma faatu ai se ekalesia—Ua faamaloloina e Alema o Seseroma, o lē ua auai i le Ekalesia—E toatele ua papatisoina, ma ua uluola le ekalesia—Ua o atu Alema ma Amoleka i Saraʼemila. E tusa o le 81 T.L.M."
            ],
            "verses": [
                {
                    "number": 1,
                    "text": "Ma sa oo ina poloaiina Alema ma Amoleka ia o ese atu i fafo mai lena aai; ma sa la o ese atu, ma o mai seia oo mai i le laueleele o Saitoma; ma faauta, o iina na la maua i ai tagata uma o e na o ese atu i fafo mai le laueleele o Amonaea, o e na tutuli ese i fafo ma fetogia i maa, ona sa latou talitonu i upu a Alema."
                },
                {
                    "number": 2,
                    "text": "Ma sa la faamatala atu ia te i latou mea uma na tutupu ia latou ava ma fanau, ma e uiga foi ia i laua lava, ma e uiga i lo laua mana o le laveaiga."
                },
                {
                    "number": 3,
                    "text": "Ma sa faataotolia foi Seseroma i Saitoma ua mai, i se fiva mumū, lea na mafua mai i le puapuagatia tele o lona mafaufau ona o lona amioleaga, ona sa manatu o ia ua le toe i ai Alema ma Amoleka; ma sa manatu o ia ua fasiotia i laua ona o lona amioletonu. Ma o lenei agasala tele, ma le tele o isi ana agasala, sa atuatuvale ai lona mafaufau sa oo ina matua tiga tele lava, sa leai se mapu mai ai; o lea na amata ai ona mū o ia i se vevela mumū."
                },
                {
                    "number": 4,
                    "text": "O lenei, ina ua faalogo o ia ua i ai Alema ma Amoleka i le laueleele o Saitoma, sa amata ona lototele lona loto; ma sa ia auina atu vave se feau ia te i laua, e manao ia i laua ia o mai ia te ia."
                },
                {
                    "number": 5,
                    "text": "Ma sa oo ina o atu vave i laua, i le usiusitai i le feau lea sa ia auina mai ia te i laua; ma sa la o atu i totonu o le fale ia Seseroma; ma sa la maua atu o ia i luga o lona moega, ua gasegase, ua vaivai lava i se fiva mumū; ma sa mafatia tele foi lona mafaufau ona o ana amioletonu; ma ina ua vaai mai o ia ia te i laua, sa ia faaloloa mai lona lima, ma aioi mai ia te i laua, ina ia la faamaloloina o ia."
                },
                {
                    "number": 6,
                    "text": "Ma sa oo ina fai atu Alema ia te ia, ma tago atu ia te ia i le lima: Ua e talitonu ea i le mana o Keriso mo le olataga?"
                },
                {
                    "number": 7,
                    "text": "Ma sa tali mai o ia ma fai mai: Ioe, ua ou talitonu i upu uma na e aoao mai."
                },
                {
                    "number": 8,
                    "text": "Ma sa fai atu Alema: Afai ua e talitonu i le togiola a Keriso e mafai ona faamaloloina oe."
                },
                {
                    "number": 9,
                    "text": "Ma sa fai mai o ia: Ioe, ua ou talitonu e tusa ma au upu."
                },
                {
                    "number": 10,
                    "text": "Ma ona tagi atu ai lea o Alema i le Alii, ua fai atu: Le Alii e, lo matou Atua, ia e alofa mutimutivale mai i lenei alii, ma faamaloloina o ia e tusa ma lona faatuatua lea ua ia Keriso."
                },
                {
                    "number": 11,
                    "text": "Ma ina ua uma ona fai atu e Alema o nei upu, sa oso i luga Seseroma i ona vae, ma amata ona savali; ma sa faia lenei mea ma le ofo tele o tagata uma; ma sa alu atu le tala o lenei mea i le laueleele atoa o Saitoma."
                },
                {
                    "number": 12,
                    "text": "Ma sa papatiso Seseroma e Alema mo le Alii; ma sa amata mai i le taimi lena e oo atu i luma, ona ia talai atu i tagata."
                },
                {
                    "number": 13,
                    "text": "Ma sa faatu e Alema se aulotu i le laueleele o Saitoma, ma faapaia faitaulaga ma aoao i le laueleele, e papatiso mo le Alii soo se tasi o e sa mananao e papatiso."
                },
                {
                    "number": 14,
                    "text": "Ma sa oo ina sa toatele i latou; ona sa latou lolofi mai itulagi uma faataamilo ia Saitoma, ma papatisoina."
                },
                {
                    "number": 15,
                    "text": "Ae o tagata sa i ai i le laueleele o Amonaea, sa tumau pea i latou o ni tagata loto-maaa ma ua maaa; ma sa latou le salamo ia latou agasala, ma latou tuuaʼi le mana uma o Alema ma Amoleka i le tiapolo; ona sa latou auai i le faatuatuaga a Neʼoa, ma sa latou le talitonu i le salamo mai ia latou agasala."
                },
                {
                    "number": 16,
                    "text": "Ma o Alema ma Amoleka, ina ua lafoai atu e Amoleka o ana auro uma, ma ario, ma ana mea taua uma, ia sa i le laueleele o Amonaea, mo le afioga a le Atua, ina ua teena o ia e i latou o e sa avea ma ana uo ma lona tamā foi ma ona aiga;"
                },
                {
                    "number": 17,
                    "text": "O lea, ina ua uma ona faatu e Alema le ekalesia i Saitoma, ina ua vaaia se vaosia tele, ioe, ina ua vaaia ua vaosia tagata e faatatau i le faamaualuluga o o latou loto, ma amata ona latou faalotomaualalalo i latou lava i luma o le Atua, ma amata ona latou faapotopoto faatasi i latou lava i o latou falesa e tapuai i le Atua i luma o le fatafaitaulaga, ma mataala ma tatalo e le aunoa, ina ia laveaiina i latou mai ia Satani, ma mai le oti, ma mai le faafanoga—"
                },
                {
                    "number": 18,
                    "text": "O lenei e pei ona ou fai atu, ina ua vaai Alema i nei mea uma, o lea na ia ave ai Amoleka ma o mai i le laueleele o Saraʼemila, ma sa ia ave o ia i lona lava fale, ma tausi ia te ia i ona puapuaga, ma faamalosi o ia i la le Alii."
                },
                {
                    "number": 19,
                    "text": "Ma sa faapea ona iu o le lona sefulu o tausaga o le nofoaiga a faamasino i luga o le laueleele o Nifae."
                }
            ]
        },
        "/study/scriptures/bofm/alma/16": {
            "uri": "/study/scriptures/bofm/alma/16",
            "title": "Alema 16",
            "data_type": "chapter",
            "chapter_name": "Mataupu 16",
            "chapter_summary": [
                "Ua faaumatia e sa Lamanā le nuu o Amonaea—Ua taitai e Sorama sa Nifaē i le manumalo i luga o sa Lamanā—Ua talai atu e Alema ma Amoleka ma isi e toatele le afioga—Ua latou aoao atu a mavae Lona toetu mai o le a afio mai Keriso i sa Nifaē. E tusa o le 81–77 T.L.M."
            ],
            "verses": [
                {
                    "number": 1,
                    "text": "Ma sa oo i le lona sefulu tasi o tausaga o le nofoaiga a faamasino i luga o le nuu o Nifae, i le aso lona lima o le masina lona lua, sa i ai le filemu tele i le laueleele o Saraʼemila, ona sa leai ni taua po o ni finauga mo se aofaiga faapitoa o tausaga, seia oo mai i le aso lona lima o le masina lona lua i le sefulu tasi o tausaga, lea na faalogoina ai se alaga o le taua i le laueleele atoa."
                },
                {
                    "number": 2,
                    "text": "Aua faauta, sa o mai autau a sa Lamanā i luga i le itu i le vao, i tuaoi o le laueleele, seia oo mai i le aai o Amonaea, ma amata ona fasioti o tagata ma faaumatia le aai."
                },
                {
                    "number": 3,
                    "text": "Ma o lenei sa oo ina lei mafai e sa Nifaē ona faatu se autau ia lava e tutuli ese ai i latou i fafo mai le laueleele, sa latou faaumatiaina tagata o e sa i le aai o Amonaea, ma isi foi sa i tuaoi o Noa, ma ave isi faatagataotaua i le vao."
                },
                {
                    "number": 4,
                    "text": "O lenei sa oo ina mananao sa Nifaē ia maua mai i latou o e na aveese atu faatagataotaua i le vao."
                },
                {
                    "number": 5,
                    "text": "O lea, o ia o le na tofia e avea ma kapeteni sili i luga o autau a sa Nifaē, (ma o lona igoa o Sorama, ma sa ia te ia ni atalii e toalua, o Liae ma Asa)—o lenei ina ua iloa e Sorama ma ona atalii e toalua, o Alema o le faitaulaga sili o le ekalesia, ma ina ua faalogo ua ia te ia le agaga o valoaga, o lea na latou o atu ai ia te ia ma talosaga atu ia te ia e fia iloa po o fea e finagalo le Alii latou te o atu i ai i le vao e saili ai o latou uso, o e na ave faatagataotaua e sa Lamanā."
                },
                {
                    "number": 6,
                    "text": "Ma sa oo ina ole atu Alema i le Alii e uiga i le mataupu. Ma sa toe foi mai Alema ma fai atu ia te i latou: Faauta, o le a sopoia e sa Lamanā le vaitafe o Saitonu i le vao i le itu i saute, e mamao ese i luga i tala atu o tuaoi o le laueleele o Maneti. Ma faauta o iina o le a outou fetaiai ai ma i latou, i le itu i sasae o le vaitafe o Saitonu, ma o iina o le a tuu atu ai e le Alii ia te oe ou uso o e ua ave faatagataotaua e sa Lamanā."
                },
                {
                    "number": 7,
                    "text": "Ma sa oo ina sopoia e Sorama ma ona atalii le vaitafe o Saitonu, faatasi ma a latou autau, ma savavali ese atu i tala atu o tuaoi o Maneti i le vao i le itu i saute, lea sa i le itu i sasae o le vaitafe o Saitonu."
                },
                {
                    "number": 8,
                    "text": "Ma sa latou o atu i autau a sa Lamanā, ma sa faataapeapeina sa Lamanā ma tutulia i le vao; ma sa latou ave o latou uso o e na ave faatagataotaua e sa Lamanā, ma sa leai se tagata e toatasi o i latou o e na ave faatagataotauaina na leiloa. Ma sa aumai i latou e o latou uso e nonofo i o latou lava laueleele."
                },
                {
                    "number": 9,
                    "text": "Ma sa faapea ona iu o le lona sefulu tasi o tausaga o faamasino, ua tutuli ese i fafo sa Lamanā mai le laueleele, ma ua faaumatia tagata o Amonaea; ioe, sa faaumatia tagata ola uma o sa Amonaeā, ma lo latou aai tele foi, lea sa latou fai mai e le mafai e le Atua ona faaumatia, ona o lona tele."
                },
                {
                    "number": 10,
                    "text": "Ae faauta, e tasi le aso ua tuufua; ma sa faataugā e uli ma manu feai o le vao tino o tagata oti."
                },
                {
                    "number": 11,
                    "text": "E ui i lea, ina ua mavae ni aso e tele, sa faufaulalai o latou tino oti i luga o le eleele, ma sa tanu i latou i se tanuga papaʼu. Ma o lenei sa matua malosi tele lo latou manogi sa le o atu i ai tagata mo le tele o tausaga e fai mo i latou le laueleele o Amonaea. Ma sa taua o le Tafunaiga o sa Neʼoā; ona o i latou o e na fasiotia, o i latou ia o le faatuatuaga a Neʼoa; ma ua tumau le tuufua o latou laueleele."
                },
                {
                    "number": 12,
                    "text": "Ma sa le toe o mai sa Lamanā e tau faasaga mai ia sa Nifaē seia oo i le lona sefulu fa o tausaga o le nofoaiga a faamasino i nuu o Nifae. Ma sa faapea ona maua ai e le nuu o Nifae le filemu e le aunoa i le laueleele atoa mo le tolu o tausaga."
                },
                {
                    "number": 13,
                    "text": "Ma sa o atu Alema ma Amoleka ma talai atu le salamo i tagata i o latou malumalu, ma i o latou falesa, ma i o latou sunako foi, ia na fausia e tusa ma le ala a tagata Iutaia."
                },
                {
                    "number": 14,
                    "text": "Ma o le toatele o e na fia faalogologo ia laua upu, o i latou ia sa la avatu pea lava i ai le afioga a le Atua, e aunoa ma se faailoga tagata."
                },
                {
                    "number": 15,
                    "text": "Ma sa faapea ona o atu o Alema ma Amoleka, ma le toatele atu foi o e na filifilia mo le galuega, e talai atu le afioga i le laueleele atoa. Ma sa lautele le faatuina o le ekalesia i le laueleele atoa, i itulagi uma faataamilo ai, i totonu o tagata uma o sa Nifaē."
                },
                {
                    "number": 16,
                    "text": "Ma sa leai se lē tutusa i totonu o i latou; sa liligi ifo e le Alii lona Agaga i luga o le laueleele atoa e saunia ai mafaufau o le fanauga a tagata, pe saunia ai o latou loto, e talia le afioga lea o le a aoaoina i totonu o i latou i le taimi o lona afio mai—"
                },
                {
                    "number": 17,
                    "text": "Ina ia latou le faamaaa e faasaga i le afioga, ina ia le mafai ona latou le talitonu, ma o atu ai i le faafanoga, ae ia mafai ai ona latou talia o le afioga ma le olioli, ma sulu i totonu o le vine moni o se lālā moni, ina ia mafai ona latou ulu atu i le malologa o le Alii lo latou Atua."
                },
                {
                    "number": 18,
                    "text": "O lenei o faitaulaga na o e na o atu i totonu o le nuu sa latou talai atu e faasaga i pepelo uma, ma taufaaseseega, ma losilosivalega, ma finauga, ma le taufaaleaga, ma le taufaifai, ma le gaoi, faomea, vete, fasioti tagata, faia o le mulilua, ma ituaiga uma o faitaaga; ma alalaga atu, e le tatau ona i ai o nei mea—"
                },
                {
                    "number": 19,
                    "text": "Ma folafola atu mea ua lata ona oo mai; ioe, folafola atu le afio mai o le Alo o le Atua, o ona mafatiaga ma lona maliu, ma le toetutu mai foi o e ua oti."
                },
                {
                    "number": 20,
                    "text": "Ma e toatele tagata sa fesili e uiga i le nofoaga o le a afio mai i ai le Alo o le Atua; ma sa aoaoina i latou o le a afio mai o ia ia te i latou pe a mavae lona toetu mai; ma o lenei mea sa faalogo mai i ai tagata ma le olioli tele ma le fiafia."
                },
                {
                    "number": 21,
                    "text": "Ma o lenei ina ua uma ona faatumauina o le ekalesia i le laueleele atoa—ina ua maua le manumalo i le tiapolo, ma ua talai atu le afioga a le Atua i lona mama i le laueleele atoa, ma ua liligi mai e le Alii ana faamanuiaga i luga o tagata—sa faapea ona iu o le lona sefulu fa o tausaga o le nofoaiga a faamasino i le nuu o Nifae."
                }
            ]
        },
        "/study/scriptures/bofm/alma/17": {
            "uri": "/study/scriptures/bofm/alma/17",
            "title": "Alema 17",
            "data_type": "chapter",
            "chapter_name": "Mataupu 17",
            "chapter_summary": [
                "Ua i ai i atalii o Mosaea le agaga o valoaga ma faaaliga—Ua latou o atu i o latou ala eseese e talai atu le afioga i sa Lamanā—Ua alu atu Amona i le laueleele o Isamaeli ma ua avea o se auauna a le Tupu o Lamonae—Ua laveai e Amona lafu a le tupu ma fasioti ona fili i vai o Sevusa. Fuaiupu 1–3 e tusa o le 77 T.L.M.; fuaiupu 4, e tusa o le 91–77 T.L.M.; ma o fuaiupu 5–39, e tusa o le 91 T.L.M."
            ],
            "book_intro": [
                "O se tala i atalii o Mosaea, o e sa teena a latou aiā i le malo mo le afioga a le Atua, ma o aʼe i le laueleele o Nifae e talai atu ia sa Lamanā; o o latou mafatiaga ma laveaiga—e tusa ma le talafaamaumau a Alema."
            ],
            "verses": [
                {
                    "number": 1,
                    "text": "Ma o lenei sa oo ina aʼo malaga atu Alema mai le laueleele o Kitiona agai i le itu i saute, e alu ese atu i le laueleele o Maneti, faauta, sa ofo o ia, i lona feiloai ma atalii o Mosaea, o malaga atu agai i le laueleele o Saraʼemila."
                },
                {
                    "number": 2,
                    "text": "O lenei o atalii nei o Mosaea sa faatasi ma Alema i le taimi na afio muamua ifo ai le agelu ia te ia; o lea sa olioli tele Alema i le vaai atu i ona uso; ma o le mea na faatele atili ai lona olioli, ona sa avea pea i latou ma ona uso i le Alii; ioe, ma sa latou matua malolosi i le malamalama o le upumoni; ona o i latou o ni alii mafaufau lelei ma sa latou suesue i tusitusiga paia ma le filiga, ina ia latou iloa le afioga a le Atua."
                },
                {
                    "number": 3,
                    "text": "Ae sa le ona pau lea; sa latou tuu atu i latou lava i le tatalo tele, ma le anapogi; o lea na i ai ai ia i latou le agaga o valoaga, ma le agaga o faaaliga, ma a latou aoao atu, sa latou aoao atu ma le mana ma le pule mai le Atua."
                },
                {
                    "number": 4,
                    "text": "Ma sa latou aoao atu le afioga a le Atua i totonu o sa Lamanā mo le va o le sefulu fa tausaga, ona sa faamanuiaina tele i latou i lo latou aumaia o le toatele i le malamalama o le upumoni; ioe, o le mana o a latou upu na aumai ai le toatele i luma o le fatafaitaulaga a le Atua, e valaau atu i lona suafa ma tautau atu a latou agasala i ona luma."
                },
                {
                    "number": 5,
                    "text": "O lenei o tulaga nei na oo ia te i latou ia latou malaga, ona sa tele o latou puapuaga; sa latou mafatia tele, i le tino ma le mafaufau, e pei o le fia aai, fia inu ma le le lavavā, ma le tele foi o tauiviga i la le agaga."
                },
                {
                    "number": 6,
                    "text": "O lenei o a latou malaga nei: Ina ua latou tuua lo latou tamā, o Mosaea, i le tausaga muamua o faamasino; ina ua latou teena le malo lea sa manao lo latou tamā e faaee i o latou luga, ma o le mea foi lenei sa i mafaufau o le nuu;"
                },
                {
                    "number": 7,
                    "text": "E ui i lea sa latou o ese atu i fafo o le laueleele o Saraʼemila, ma ave a latou pelu, ma a latou tao, ma a latou aufana, ma a latou ufanafana, ma a latou maata; ma sa latou faia lenei mea ina ia mafai ona latou maua o ni meaai mo i latou lava aʼo latou i ai i le vao."
                },
                {
                    "number": 8,
                    "text": "Ma sa faapea ona latou o ese atu i le vao faatasi ma a latou aofai o tagata sa latou filifilia, e o aʼe i le laueleele o Nifae, e talai atu le afioga a le Atua ia sa Lamanā."
                },
                {
                    "number": 9,
                    "text": "Ma sa oo ina latou malaga atu i le vao mo aso e tele, ma sa latou anapopogi soo ma tatalo soo ina ia tuu mai e le Alii se vaega o lona Agaga e o faatasi ma i latou, ma mafuta faatasi ma i latou, ina ia mafai ona avea i latou o ni ʼauupega i aao o le Atua e aumai, pe afai e mafai, o latou uso, o sa Lamanā, i le malamalama o le upumoni, i le malamalama i le leaga o uputuu a o latou tamā, ia ua le saʼo."
                },
                {
                    "number": 10,
                    "text": "Ma sa oo ina asiasi mai le Alii ia te i latou e ala i lona Agaga, ma fetalai mai ia te i latou: Ia faamafanafanaina outou. Ma sa faamafanafanaina i latou."
                },
                {
                    "number": 11,
                    "text": "Ma sa fetalai mai foi le Alii ia te i latou: Ia outou o atu i totonu o sa Lamanā, o outou uso, ma faatu laʼu upu; peitai ia outou onosai i le tali-tiga ma puapuaga, ina ia mafai ona outou faaali atu faataitaiga lelei ia te i latou e ala atu ia te au, ma o le a ou faia outou o se mea faigaluega i oʼu lima mo le olataga o agaga e toatele."
                },
                {
                    "number": 12,
                    "text": "Ma sa oo ina lotoa loto o atalii o Mosaea, ma i latou foi o e na faatasi ma i latou, e o atu ia sa Lamanā e alaga atu ia te i latou le afioga a le Atua."
                },
                {
                    "number": 13,
                    "text": "Ma sa oo ina ua latou taunuu atu i tuaoi o le laueleele o sa Lamanā, sa latou faataape i latou lava ma alu ese atu le tasi mai le isi, ma faalagolago i le Alii o le a latou toe feiloai i le faaiuga o la latou seleselega; ona sa latou manatu ua tele lava le galuega lea ua latou ave e fai."
                },
                {
                    "number": 14,
                    "text": "Ma e moni lava sa matua tele lava, ona sa latou ave e talai atu le afioga a le Atua i ni tagata aivao, ma lotomaaa ma feai; o ni tagata sa fiafia i le fasioti o sa Nifaē, ma le fao ma le vete o a latou mea; ma sa tuu o latou loto i luga o oa, po o luga o auro ma ario, ma maa taua; ae sa latou saili ia maua nei mea i le fasioti tagata ma le vete, ina ia latou le galulue i o latou lava lima mo nei mea."
                },
                {
                    "number": 15,
                    "text": "Sa faapea ona avea ai i latou o ni tagata paie tele, o le toatele o i latou sa tapuai i tupua, ma sa pau ifo i o latou luga le fetuu a le Atua ona o uputuu a o latou tamā; e ui i lea sa tuu atu ia te i latou folafolaga a le Alii i luga o tulaga o le salamo."
                },
                {
                    "number": 16,
                    "text": "O lea, o le pogai lenei na ave ai e atalii o Mosaea le galuega e fai, ina atonu e mafai ai ona latou aumai o i latou i le salamo; ina atonu e mafai ai ona latou aumai o i latou ia latou iloa e uiga i le fuafuaga o le togiola."
                },
                {
                    "number": 17,
                    "text": "O lea na latou faataape ai i latou lava mai le tasi, ma o atu i a i latou, e taitoatasi le tagata nao ia, e tusa ma le afioga ma le mana a le Atua na tuuina mai ia te ia."
                },
                {
                    "number": 18,
                    "text": "O lenei ona o Amona sa taitai i a i latou, pe ona sa ia auauna atu ia te i latou, sa alu ese atu o ia mai ia i latou, ina ua uma ona ia faamanuia ia te i latou e tusa ma o latou tulaga eseese, ina ua uma ona ia tuu atu o le afioga a le Atua ia te i latou, pe auauna atu ia te i latou ae lei alu ese atu o ia; ma sa faapea ona latou o atu ia latou malaga eseese i le laueleele atoa."
                },
                {
                    "number": 19,
                    "text": "Ma sa alu atu Amona i le laueleele o Isamaeli, o le laueleele lea na faaigoa i atalii o Isamaeli, o e ua avea foi ma sa Lamanā."
                },
                {
                    "number": 20,
                    "text": "Ma ina ua ulu atu Amona i le laueleele o Isamaeli, sa ave o ia e sa Lamanā ma saisai o ia, e tusa ma la latou masani o le saisai o sa Nifaē uma e pauu atu i o latou lima, ma ave i latou i luma o le tupu; ma sa faapea ona tuu ai i le filifiliga a le tupu pe fasioti i latou, pe taofi i latou e faatagataotauaina, pe lafo i latou i le falepuipui, pe tutuli ese i latou i fafo mai lona laueleele, e tusa ma lona loto ma lana filifiliga."
                },
                {
                    "number": 21,
                    "text": "Ma sa faapea ona avatu o Amona i luma o le tupu o le na pule i le laueleele o Isamaeli; ma o lona igoa o Lamonae; ma o ia o se e tupuga mai ia Isamaeli."
                },
                {
                    "number": 22,
                    "text": "Ma sa fesili atu le tupu ia Amona po o lona manao e fia nofo i le laueleele i totonu o sa Lamanā, po o totonu o lona nuu."
                },
                {
                    "number": 23,
                    "text": "Ma sa fai atu Amona ia te ia: Ioe, ou te manao ou te nofo i totonu o lenei nuu mo se taimi; ioe, ma atonu foi seia oo i le aso ou te oti ai."
                },
                {
                    "number": 24,
                    "text": "Ma sa oo ina fiafia tele le tupu o Lamonae ia Amona, ma faatonu atu ia tatalaina ona noanoaga; ma sa ia manao ia ave e Amona se tasi o ona afafine e avea ma ana ava."
                },
                {
                    "number": 25,
                    "text": "Peitai sa fai atu Amona ia te ia: E leai, ae o le a ou avea ma āu auauna. O lea na avea ai Amona ma se auauna i le tupu o Lamonae. Ma sa oo ina tuu o ia i totonu faatasi ma isi auauna e leoleo lafu manu a Lamonae, e tusa ma masani a sa Lamanā."
                },
                {
                    "number": 26,
                    "text": "Ma ina ua mavae aso e tolu talu ona auauna atu o ia i le tupu, aʼo latou faatasi ma auauna sa Lamanā o o atu ma a latou lafu manu i se mea sa i ai vai, lea sa taua o le vai o Sevusa, ma o iina sa tulituli atu i ai e sa Lamanā a latou lafu manu, ina ia mafai ona latou maua o vai—"
                },
                {
                    "number": 27,
                    "text": "O lea aʼo tulituli atu e Amona ma auauna a le tupu a latou lafu manu i lenei nofoaga o le vai, faauta, sa tutu mai ni isi o sa Lamanā, o e sa i le vai faatasi ma a latou lafu manu, ma faasalalau lafu manu a Amona ma auauna a le tupu, ma sa latou faasalalauina i latou na oo ina latou sosola i ala eseese."
                },
                {
                    "number": 28,
                    "text": "O lenei sa amata ona muimui o auauna a le tupu, fai mai: O le a fasioti nei i tatou e le tupu, e pei ona ia faia i o tatou uso ona sa faasalalauina a latou lafu manu e le amioleaga o nei tagata. Ma sa amata ona latou fetagisi tetele, fai mai: Faauta, ua faasalalauina a tatou lafu manu."
                },
                {
                    "number": 29,
                    "text": "O lenei sa latou fetagisi ona o le matatau neʼi fasiotia i latou. O lenei ina ua vaai atu Amona i lenei mea sa faatumulia lona loto i totonu o ia i le olioli; ona, sa faapea ifo o ia, o le a ou faaali atu loʼu mana ia te i latou nei o oʼu uso a auauna, po o le mana ua ia te aʼu, e toe aumai ai nei lafu manu i le tupu, ina ia mafai ona ou maua o loto o oʼu uso a auauna nei, ina ia mafai ona ou taitai mai o i latou ia talitonu i aʼu upu."
                },
                {
                    "number": 30,
                    "text": "Ma o lenei, o manatu ia o Amona, ina ua vaai atu o ia i puapuaga o i latou o e na ia taua o ona uso."
                },
                {
                    "number": 31,
                    "text": "Ma sa oo ina ia faalototeteleina i latou i ana upu, ua fai atu: Oʼu uso e, ia outou lototetele ma ia tatou o e saili mai lafu manu, ma o le a tatou faapotopoto faatasi mai i latou ma toe aumai i latou i le nofoaga o le vai; ma o le a faapea ona tatou faasaoina ai lafu manu mo le tupu ma o le a ia le fasiotia ai i tatou."
                },
                {
                    "number": 32,
                    "text": "Ma sa oo ina latou o atu e saili mai lafu manu, ma sa latou mulimuli atu ia Amona, ma sa latou taufetuli atu ma le vave tele ma sisio mai lafu manu a le tupu ma toe faapotopoto faatasi mai i latou i le nofoaga o le vai."
                },
                {
                    "number": 33,
                    "text": "Ma sa toe tutu mai na tagata e faasalalau a latou lafu manu; peitai sa fai atu Amona i ona uso: Siosio faataamilo le lafu manu ina ia le sosola; ma o le a ou alu atu e fetapai ma tagata ia o e ua latou faasalalauina a tatou lafu manu."
                },
                {
                    "number": 34,
                    "text": "O lea sa latou faia e pei ona faatonuina ai i latou e Amona, ma ua alu atu o ia ma tu e fetapai ma i latou o e na tutu i tafatafa o vai o Sevusa; ma sa le toaitiiti lo latou aofai."
                },
                {
                    "number": 35,
                    "text": "O lea sa latou lē fefefe ia Amona, ona sa latou manatu e mafai e le toatasi o o latou tagata ona fasioti ia te ia e tusa ma la latou filifiliga, ona sa latou le iloa sa folafola mai le Alii ia Mosaea o le a ia laveaiina ona atalii mai o latou lima; pe sa latou iloa foi se mea e uiga i le Alii; o lea sa latou fiafia ai i le faaumatiaina o o latou uso; ma o le pogai lea na latou tutu mai ai e faasalalau lafu manu a le tupu."
                },
                {
                    "number": 36,
                    "text": "Peitai sa tu atu Amona ma amata ona ia sasau atu o maa ia te i latou i lana maata; ioe sa ia liai atu maa ma le mana malosi i totonu o i latou; ma sa faapea ona ia fasiotia ai o se aofai faapitoa o i latou, sa oo ina amata ona latou ofo i lona mana; e ui i lea sa latou feita ona o o latou uso ua fasiotia, ma sa latou mauai ia faapau o ia; o lea, ina ua vaai ua le mafai ona lavea o ia ia latou maa, sa latou o mai i luma ma a latou uatogi e fasioti o ia."
                },
                {
                    "number": 37,
                    "text": "Ae faauta, o tagata uma taitoatasi na sii i luga lana uatogi e ta Amona, sa ia sala ese o latou lima i lana pelu; ona sa ia talitalia a latou ta i le ta o o latou lima i le mata o lana pelu, sa oo ina amata ona latou ofo, ma amata ona sosola mai ona luma; ioe, ma sa le toaitiiti lo latou aofai; ma sa ia faia ia latou sosola ese e ala i le malosi o lona lima."
                },
                {
                    "number": 38,
                    "text": "O lenei e toaono i latou na pauu i le maata, ae sa ia lei fasiotia se tasi i lana pelu vagana ai lo latou taitai; ma sa ia sala ese le tele o o latou lima na sii mai e faasaga ia te ia, ma sa le toaitiiti i latou."
                },
                {
                    "number": 39,
                    "text": "Ma ina ua uma ona ia tutuli mamao i latou, sa ia toe foi mai ma latou faafeinu a latou lafu manu ma toe faafoi atu i latou i fanua faatataa manu a le tupu, ma ona latou o atu ai lea i le tupu, ma avatu lima na sala ese i le pelu a Amona, o i latou o e na saili e fasioti ia te ia; ma avatu i latou i totonu i le tupu mo se molimau o mea na latou faia."
                }
            ]
        },
        "/study/scriptures/bofm/alma/18": {
            "uri": "/study/scriptures/bofm/alma/18",
            "title": "Alema 18",
            "data_type": "chapter",
            "chapter_name": "Mataupu 18",
            "chapter_summary": [
                "Ua manatu le Tupu o Lamonae o Amona o le Agaga Silisili lea—Ua aoao e Amona le tupu e uiga i le Foafoaga, e uiga i mea e faia e le Atua i tagata, ma e uiga i le togiola e oo mai e ala mai ia Keriso—Ua talitonu Lamonae ma ua pau i le eleele e pei ua oti. E tusa o le 90 T.L.M."
            ],
            "verses": [
                {
                    "number": 1,
                    "text": "Ma sa oo ina faatonu atu le tupu o Lamonae ia tutulai mai ana auauna ma molimau mai i mea uma ia sa latou vaai i ai e uiga i le mataupu."
                },
                {
                    "number": 2,
                    "text": "Ma ina ua uma ona latou molimau atu uma i mea na latou vaai i ai, ma ua iloa ai e ia le faamaoni o Amona i le faasaoina o ana lafu manu, ma e uiga foi i lona mana tele i le fepaiaiga e tetee atu ia te i latou o e na saili e fasioti ia te ia, sa ofo tele o ia, ma fai mai: E moni lava, ua sili atu lenei nai lo o se tagata. Faauta, pe le o le Agaga Silisili ea lenei o le ua ia auina mai faasalaga tetele faapea i luga o lenei nuu, ona o lo latou fasioti tagata?"
                },
                {
                    "number": 3,
                    "text": "Ma sa latou tali atu i le tupu, ma fai atu: Pe o ia o le Agaga Silisili po o se tagata, matou te le iloa; ae ona pau lenei o le mea ua matou iloa, e le mafai ona fasiotia o ia e fili o le tupu; pe mafai foi ona latou faataapeapeina o lafu manu a le tupu pe a faatasi o ia ma i matou, ona o lona atamai ma lona malosi tele; o lea, ua matou iloa ai o ia o se uo a le tupu. Ma o lenei, le tupu e, matou te le talitonu ua i ai i se tagata se mana tele faapea, ona ua matou iloa e le mafai ona fasiotia o ia."
                },
                {
                    "number": 4,
                    "text": "Ma o lenei, ina ua uma ona faalogo mai o le tupu i nei upu, sa ia fai mai ia te i latou: Ua ou iloa nei o ia o le Agaga Silisili; ma ua afio mai o ia i le taimi nei e faasao o outou ola, ina ia le mafai ona ou fasioti ia te outou e pei ona sa ou faia i o outou uso. O lenei o le Agaga Silisili lenei na tautatala e uiga i ai o tatou tamā."
                },
                {
                    "number": 5,
                    "text": "O lenei o le uputuu lenei a Lamonae, lea na ia maua mai i lona tamā, e faapea ua i ai se Agaga Silisili. Peitai e ui ina sa latou talitonu i se Agaga Silisili, sa latou manatu o soo se mea sa latou faia ua saʼo; e ui i lea, sa amata ona matau tele Lamonae, i le fefe neʼi meaane ua ia faia le mea sese i le fasioti o ana auauna;"
                },
                {
                    "number": 6,
                    "text": "Aua sa ia fasiotia le toatele o i latou ona sa faasalalauina e o latou uso a latou lafu manu i le nofoaga o le vai; ma o lea, na fasioti ai i latou ona sa latou tuu a latou lafu manu ia faasalalauina."
                },
                {
                    "number": 7,
                    "text": "O lenei sa avea ma masani a nei sa Lamanā le tutu i tafatafa o vai o Sevusa e faasalalau lafu manu a tagata, ina ia mafai ona latou tutuli ese atu ai i o latou lava laueleele le tele o manu e faasalalauina, ona o se masani lea o le faia o le vete i totonu o i latou."
                },
                {
                    "number": 8,
                    "text": "Ma sa oo ina fesili mai le tupu o Lamonae i ana auauna, fai mai: O fea o i ai lenei tagata ua i ai lena mana tele faapea?"
                },
                {
                    "number": 9,
                    "text": "Ma sa latou fai atu ia te ia: Faauta, o loo fafaga e ia au solofanua. O lenei sa poloaiina e le tupu ana auauna, ae lei oo i le taimi lea na faainu ai a latou lafu manu, ia latou saunia ana solofanua ma ana kariota, ma momoli atu o ia i le laueleele o Nifae; ona sa i ai se aiga tele sa filifilia e faia i le laueleele o Nifae, e le tamā o Lamonae, o le sa tupu i le laueleele atoa."
                },
                {
                    "number": 10,
                    "text": "O lenei ina ua faalogo mai le tupu o Lamonae o loo sauni e Amona ana solofanua ma ana kariota sa atili ofo o ia, ona o le faamaoni o Amona, ua fai mai: E moni e lei i ai lava se auauna i totonu o au auauna uma sa faamaoni e pei o lenei tagata; ona e oo i au poloaiga uma ua ia manatua ia faia i latou."
                },
                {
                    "number": 11,
                    "text": "O lenei ua ou iloa moni lava o le Agaga Silisili lenei; ma ou te manao ia te ia ia sau i totonu ia te au, ae ou te fefe."
                },
                {
                    "number": 12,
                    "text": "Ma sa oo ina ua uma ona saunia e Amona o solofanua ma kariota mo le tupu ma ana auauna, sa alu atu o ia i totonu i le tupu, ma sa vaai atu o ia ua sui foliga o le tupu; o lea na ia tau foi ai i fafo mai ona luma."
                },
                {
                    "number": 13,
                    "text": "Peitai sa fai mai se tasi o auauna a le tupu ia te ia, Rapana e, o lona uiga, pe a faaliliuina, o le tupu mamana po o le tupu silisili, i lo latou manatu i o latou tupu ua mamana lava i latou; ma sa faapea ona ia fai atu ia te ia: Rapana e, ua finagalo le tupu ia e nofo mai."
                },
                {
                    "number": 14,
                    "text": "O lea na liliu atu ai e Amona o ia lava i le tupu, ma fai atu ia te ia: Le tupu e, o se a se mea ua e finagalo i ai ou te faia mo oe? Ma sa le tali mai le tupu ia te ia mo le va o se itula, e tusa ma la latou taimi, ona sa le iloa e ia se mea e tatau ona ia fai mai ia te ia."
                },
                {
                    "number": 15,
                    "text": "Ma sa oo ina toe fai atu Amona ia te ia: O le a se mea ua e finagalo i ai mai ia te au? Peitai sa le tali mai lava le tupu ia te ia."
                },
                {
                    "number": 16,
                    "text": "Ma sa oo ina ua faatumuina Amona i le Agaga o le Atua, o lea na ia iloa ai manatu o le tupu. Ma sa ia fai atu ia te ia: Pe ona ua e faafofoga ea sa ou puipuia au auauna ma au lafu manu, ma fasioti le toafitu o o latou uso i le maata ma le pelu, ma sala ese lima o isi, ina ia puipuia ai au lafu manu ma au auauna; faauta, o le pogai ea lenei ua e ofo ai?"
                },
                {
                    "number": 17,
                    "text": "Ou te fai atu ia te oe, o le a ea le mea, ua e ofo tele ai faapea? Faauta, o au o se tagata, ma o au o lau auauna; o lea, soo se mea e te finagalo i ai ua saʼo, o le mea lena ou te faia."
                },
                {
                    "number": 18,
                    "text": "O lenei ina ua faalogo mai le tupu i nei upu, sa toe ofo o ia, ona ua iloa e ia ua mafai e Amona ona iloa ona mafaufauga; ae e ui i lea, sa tatala e le tupu o Lamonae lona fofoga, ma fai mai ia te ia: O ai ea oe? O oe ea o le Agaga Silisili lena, o le ua ia silafiaina mea uma?"
                },
                {
                    "number": 19,
                    "text": "Sa tali atu Amona ma fai atu ia te ia: E le o au lea."
                },
                {
                    "number": 20,
                    "text": "Ma sa fai mai le tupu: E faapefea ona e iloa mafaufauga o loʼu loto? E mafai ona e tautala mai ma le lototele, ma faamatala mai ia te au e uiga i nei mea; ma faamatala mai foi ia te au po o le a le mana na e fasiotia ma sala ese ai lima o oʼu uso, o e na faataapeapeina aʼu lafu manu—"
                },
                {
                    "number": 21,
                    "text": "Ma o lenei, afai e te faamatala mai nei mea ia te au, soo se mea e te manao i ai ou te avatu ia te oe; ma afai e manaomia ai, ou te leoleoina oe i au autau; peitai ua ou iloa ua sili atu lou mamana nai lo i latou uma; e ui i lea, soo se mea e te manao i ai mai ia te au, ou te tuu atu ia te oe."
                },
                {
                    "number": 22,
                    "text": "O lenei ona sa poto Amona, ae sa le gaoia, sa ia fai atu ai ia Lamonae: E te faafofoga mai i aʼu upu, pe afai ou te faamatala atu ia te oe po o le a le mana na ou faia ai nei mea? Ma o le mea lenei ou te manao i ai mai ia te oe."
                },
                {
                    "number": 23,
                    "text": "Ma sa tali mai le tupu ia te ia, ma fai mai: Ioe, o le a ou talitonu i au upu uma. Ma sa faapea ona maua o ia i le taufaasee."
                },
                {
                    "number": 24,
                    "text": "Ma sa amata ona tautala atu o Amona ia te ia ma le lototele, ma fai atu ia te ia: E te talitonu ea e i ai se Atua?"
                },
                {
                    "number": 25,
                    "text": "Ma sa tali mai o ia, ma fai mai ia te ia: Ou te le iloa le uiga o lena mea."
                },
                {
                    "number": 26,
                    "text": "Ma ona fai atu lea o Amona: E te talitonu ea o loo i ai se Agaga Silisili?"
                },
                {
                    "number": 27,
                    "text": "Ma sa fai mai o ia, Ioe."
                },
                {
                    "number": 28,
                    "text": "Ma sa fai atu Amona: O le Atua lena. Ma sa toe fai atu Amona ia te ia: E te talitonu ea o lenei Agaga Silisili, o lē o le Atua lea, na foafoaina mea uma ua i le lagi ma i le lalolagi?"
                },
                {
                    "number": 29,
                    "text": "Ma sa tali mai o ia: Ioe, ou te talitonu o ia na foafoaina mea uma ua i le lalolagi; ae ou te le iloa le lagi."
                },
                {
                    "number": 30,
                    "text": "Ma sa fai atu Amona ia te ia: O le lagi o se nofoaga lea ua afio ai le Atua ma ana agelu paia uma."
                },
                {
                    "number": 31,
                    "text": "Ma sa fai mai le tupu o Lamonae: Pe ua i luga aʼe ea o le lalolagi?"
                },
                {
                    "number": 32,
                    "text": "Ma sa fai atu Amona: Ioe, ma ua silasila mai o ia i lalo i le fanauga uma a tagata; ma ua silafia e ia mafaufauga ma faamoemoega uma o le loto; aua o lona aao na foafoaina ai i latou uma lava mai i le amataga."
                },
                {
                    "number": 33,
                    "text": "Ma sa fai mai le tupu o Lamonae: Ou te talitonu i nei mea uma ua e tautala mai ai. Pe na auina mai ea oe mai le Atua?"
                },
                {
                    "number": 34,
                    "text": "Sa fai atu Amona ia te ia: O au o se tagata; ma o le tagata i le amataga sa foafoaina e tusa ma foliga o le Atua, ma ua valaaulia au e lona Agaga Paia ou te aoao atu nei mea i lenei nuu, ina ia mafai ona aumai i latou i le malamalama o mea ua tonu ma moni;"
                },
                {
                    "number": 35,
                    "text": "Ma ua nofo i totonu ia te au se vaega o lena Agaga, lea ua ia tuuina mai ia te au le malamalama, ma le mana foi e tusa ma loʼu faatuatua ma manaoga ia ua i ai i le Atua."
                },
                {
                    "number": 36,
                    "text": "O lenei ina ua uma ona fai atu e Amona nei upu, sa ia amata mai i le foafoaga o le lalolagi, ma le foafoaga foi o Atamu, ma faamatala atu ia te ia mea uma e uiga i le pau o le tagata, ma faamatala ma fola atu i ona luma talafaamaumau ma tusitusiga paia a le nuu, ia na fetalaia e perofeta, seia oo mai i lalo i le taimi na tuua ai e lo latou tamā o Liae, Ierusalema."
                },
                {
                    "number": 37,
                    "text": "Ma sa ia faamatala atu foi ia te i latou (ona o le tupu ma ana auauna sa tautala atu i ai) malaga uma a o latou tamā i le vao, ma o latou mafatiaga uma i le fia aai ma le fia feinu, ma o latou puapuaga, ma isi mea faapena."
                },
                {
                    "number": 38,
                    "text": "Ma sa ia faamatala atu foi ia te i latou e uiga i fouvalega a Lamana ma Lemuelu, ma atalii o Isamaeli, ioe, o a latou fouvalega uma sa ia faamatala atu ia te i latou; ma sa ia faamalamalama atu foi ia te i latou talafaamaumau ma tusitusiga paia uma mai le taimi na tuua ai e Liae Ierusalema seia oo mai i lalo i le taimi nei."
                },
                {
                    "number": 39,
                    "text": "Ae sa le ona pau lea; ona sa ia faamalamalama atu foi ia te i latou le fuafuaga o le togiola, lea na saunia mai le faavaega o le lalolagi; ma sa ia faailoa atu foi ia te i latou e uiga i le afio mai o Keriso, ma sa ia faailoa atu ia te i latou galuega uma a le Alii."
                },
                {
                    "number": 40,
                    "text": "Ma sa oo ina ua uma ona fai atu e ia nei mea uma, ma faamalamalama atu ia mea i le tupu, sa oo ina talitonu le tupu i ana upu uma."
                },
                {
                    "number": 41,
                    "text": "Ma sa amata ona ia tagi atu i le Alii, ua fai atu: Le Alii e, ia e alofa mutimutivale mai; ia i ai i oʼu luga, ma luga o loʼu nuu, lou alofa mutimutivale, e tusa ma lou alofa mutimutivale tele ua i ai ia te oe i luga o le nuu o Nifae."
                },
                {
                    "number": 42,
                    "text": "Ma o lenei, ina ua uma ona fai mai e ia nei upu, sa pau o ia i le eleele, e peiseai ua oti o ia."
                },
                {
                    "number": 43,
                    "text": "Ma sa oo ina ave o ia e ana auauna ma avatu o ia i totonu i lana masiofo, ma faataoto o ia i luga o se moega; ma sa taoto o ia mo le va o ao e lua ma po e lua e peiseai ua oti o ia; ma sa fetagisi faanoanoa lana masiofo, ma ona atalii, ma ona afafine i ona luga, e tusa ma le tu a sa Lamanā, ua fetagisi aueue lava i le toesea o ia."
                }
            ]
        },
        "/study/scriptures/bofm/alma/19": {
            "uri": "/study/scriptures/bofm/alma/19",
            "title": "Alema 19",
            "data_type": "chapter",
            "chapter_name": "Mataupu 19",
            "chapter_summary": [
                "Ua maua e Lamonae le malamalama o le ola faavavau ma ua vaai i le Togiola—Ua pauu lona auaiga i se tulaga lofituina, ma ua vaai le toatele i agelu—Ua faasaoina Amona i se ala faavavega—Ua ia papatisoina tagata e toatele ma faatu se ekalesia i totonu o i latou. E tusa o le 90 T.L.M."
            ],
            "verses": [
                {
                    "number": 1,
                    "text": "Ma sa oo ina ua mavae ao e lua ma po e lua sa latou faia o le a ave lona tino ma tuu i se tuugamau, lea sa latou faia mo le faamoemoe e tanu ai o latou tagata oti."
                },
                {
                    "number": 2,
                    "text": "O lenei ina ua faalogo le masiofo i le tautaua o Amona, o lea na ia auina atu ai se feau ia te ia ma manao ia sau o ia i totonu ia te ia."
                },
                {
                    "number": 3,
                    "text": "Ma sa oo ina faia e Amona e pei ona poloaiina ai o ia, ma ua alu atu i totonu i le masiofo, ma fia iloa po o le a le mea ua ia finagalo i ai na te faia."
                },
                {
                    "number": 4,
                    "text": "Ma sa ia fai mai ia te ia: Sa faailoa mai ia te au e auauna a lau tane e faapea o oe o se perofeta a se Atua paia, ma ua ia te oe le mana e fai ai galuega mamana e tele i lona suafa;"
                },
                {
                    "number": 5,
                    "text": "O lea, afai o le tulaga lea, ou te manao ia e maliu atu i totonu ma silasila i lau tane, ona ua taoto nei o ia i luga o lona moega mo le va o ao e lua ma po e lua; ma ua fai mai ni isi e lei oti o ia, ae fai mai isi ua oti o ia ma ua manogi, ma ua tatau ona tuu o ia i le tuugamau; ae ia te au lava ia, e lei manogi o ia ia te au."
                },
                {
                    "number": 6,
                    "text": "O lenei, o le mea lenei sa manao i ai Amona, ona sa ia iloa ua i ai le tupu o Lamonae i lalo o le mana a le Atua; sa ia iloa o loo to ese le veli pogisa o le le talitonu mai lona mafaufau, ma o le malamalama lea ua faamalamalamaina ai lona mafaufau, o le malamalama lea o le mamalu o le Atua, o se malamalama ofoofogia lea o lona agalelei—ioe, o lenei malamalama sa faatumulia ai lona agaga i le olioli tele naua, ua tafi ese ai le ao o le pogisa, ma ua faamumū aʼe ai i lona agaga le malamalama o le ola tumau-faavavau, ioe, sa ia iloa o lenei mea ua lofituina ai lona tino natura, ma ua segia ese atu ai o ia i la le Atua—"
                },
                {
                    "number": 7,
                    "text": "O lea, o le mea na manao mai ai le masiofo ia te ia ona pau lea o le mea na manao i ai. O lea na alu atu ai o ia i totonu e vaai i le tupu e tusa ma le manao mai o le masiofo ia te ia; ma sa vaai o ia i le tupu, ma sa ia iloa e lei maliu o ia."
                },
                {
                    "number": 8,
                    "text": "Ma sa fai atu o ia i le masiofo: E lei maliu o ia, ae o loo moe o ia i la le Atua, ma o le a toe tulai mai o ia i le aso a taeao; o lea aua nei tanuina o ia."
                },
                {
                    "number": 9,
                    "text": "Ona fai atu lea o Amona ia te ia: E te talitonu ea i lenei mea? Ma sa fai mai o ia ia te ia: Ua leai se molimau o ia te au vagana ai lau upu, ma le upu a a maua auauna; e ui i lea ou te talitonu o le a faapea lava e pei ona e fai mai."
                },
                {
                    "number": 10,
                    "text": "Ma sa fai atu Amona ia te ia: Amuia lava oe ona o lou faatuatua tele; ou te fai atu ia te oe, le tamaitai e, e lei i ai lava se faatuatua tele faapea i totonu o tagata uma o sa Nifaē."
                },
                {
                    "number": 11,
                    "text": "Ma sa oo ina leoleo o ia i luga o le moega o lana tane, mai le taimi lena seia oo mai i le taimi o le aso na sosoo ai, lea na tau mai e Amona o le a tulai mai ai o ia."
                },
                {
                    "number": 12,
                    "text": "Ma sa oo ina tulai mai o ia, e tusa ma upu a Amona; ma aʼo tulai aʼe o ia, sa ia faaloloa mai lona lima i le fafine, ma fai mai: Ia faamanuina lava le suafa o le Atua, ma ia e manuia lava."
                },
                {
                    "number": 13,
                    "text": "Ona e pei ona mautinoa o loo e ola, faauta, sa ou vaai i loʼu Togiola; ma o le a afio mai o ia, ma fanau mai i se fafine, ma o le a ia togiolaina tagata uma o e e talitonu i lona suafa. O lenei, ina ua uma ona ia fai mai o nei upu, sa malena aʼe lona loto i totonu ia te ia, ma toe pau o ia i le olioli; ma sa pau foi le masiofo, ona ua lofituina i le Agaga."
                },
                {
                    "number": 14,
                    "text": "O lenei ina ua vaai atu Amona ua sasaa ifo le Agaga o le Alii e tusa ma ana tatalo i luga o sa Lamanā, o ona uso, o e sa avea ma pogai o le faanoanoa tele i totonu o sa Nifaē, po o totonu o tagata uma o le Atua ona o a latou amioletonu ma a latou uputuu, sa ia faapau ifo i luga o ona tulivae, ma amata ona sasaa atu lona agaga i le tatalo ma le faafetai i le Atua mo mea na ia faia mo ona uso; ma sa lofituina foi o ia i le olioli; ma sa faapea ona pauu uma le toatolu o i latou i le eleele."
                },
                {
                    "number": 15,
                    "text": "O lenei, ina ua vaai atu auauna a le tupu ua latou pauu i lalo, sa amata foi ona latou tagi atu i le Atua, ona ua oo mai foi le matatau i le Alii ia te i latou, ona o i latou ia sa tutu i luma o le tupu ma molimau atu ia te ia e uiga i le mana tele o Amona."
                },
                {
                    "number": 16,
                    "text": "Ma sa oo ina latou valaau atu i le suafa o le Alii, ma lo latou malosi, seia oo ina latou pauu uma i le eleele, vagana ai se tasi o fafine sa Lamanā, o lona igoa o Apiso, o ia o se sa faaliliuina i le Alii i le tele o tausaga, ona o se faaaliga vaaia maoae a lona tamā—"
                },
                {
                    "number": 17,
                    "text": "O lea, ona ua liliu mai i le Alii, ma sa ia le faailoa atu lava, o lea, ina ua ia vaai atu ua pauu uma auauna a Lamonae i le eleele, ma lona matai tamaitai foi, le masiofo, ma o le tupu, ma Amona ua taatitia fāō i luga o le eleele, sa ia iloa o le mana lea o le Atua; ma i le manatu o le avanoa lenei e faailoa atu ai i tagata mea na tutupu i totonu ia te i latou, o lo latou vaai i lenei vaaiga o le a uunaia ai i latou ia talitonu i le mana o le Atua, o lea na ia momoe atu ai mai lea fale i lea fale, ma faailoa atu i tagata."
                },
                {
                    "number": 18,
                    "text": "Ma sa oo ina amata ona latou faapotopoto mai faatasi i latou lava i le maota o le tupu. Ma sa o mai se motu o tagata, ma i lo latou ofo sa latou vaai atu ai i le tupu, ma le masiofo, ma a laua auauna ua fāō i luga o le eleele, ma sa latou taatitia iina e peiseai ua feoti i latou; ma sa latou vaai atu foi ia Amona, ma faauta, o ia o se sa Nifaē."
                },
                {
                    "number": 19,
                    "text": "Ma o lenei sa amata ona mumumumu o tagata i totonu o i latou lava; ua fai mai ni isi o se mea leaga tele lenei ua oo mai i o latou luga, po o luga o le tupu ma lona auaiga, ona ua ia tuu le sa Nifaē e nofo i le laueleele."
                },
                {
                    "number": 20,
                    "text": "Ae o isi, ua tetee mai ia te i latou, fai mai: Ua aumai e le tupu lenei leaga i lona auaiga, ona sa ia fasiotia ana auauna o e sa latou tuu ia faataapeapeina a latou lafu manu i vai o Sevusa."
                },
                {
                    "number": 21,
                    "text": "Ma sa tetee mai foi ia te i latou tagata ia sa tutu i vai o Sevusa ma faataapeape lafu manu a le tupu, ona sa latou feita ia Amona ona o ni isi o o latou uso na ia fasiotia i vai o Sevusa, aʼo puipuia e ia lafu manu a le tupu."
                },
                {
                    "number": 22,
                    "text": "O lenei, o se tasi o i latou ia, o le o lona uso lea na fasiotia i le pelu a Amona, ona o lona ita tele ia Amona, na sei ai lana pelu ma alu atu ia mafai ona ia faapauina i luga o Amona, e fasioti ai o ia; ma aʼo ia sii aʼe le pelu e ta ia te ia, faauta, na pau o ia ua oti."
                },
                {
                    "number": 23,
                    "text": "O lenei ua tatou iloa sa le mafai ona fasiotia Amona, ona sa fetalai mai le Alii ia Mosaea, lona tamā: O le a ou faasaoina o ia, o le a faia ia te ia e tusa ma lou faatuatua—o lea, na tuufaatuatuaina atu ai o ia e Mosaea i le Alii."
                },
                {
                    "number": 24,
                    "text": "Ma sa oo ina ua vaai mai le motu o tagata ua pau le tagata lea ua oti, o le na sii aʼe lana pelu e fasioti ia Amona, sa oo ifo le matatau i luga o i latou uma, ma sa latou fefefe e aapa atu o latou lima e pai ia te ia, po o soo se tasi o i latou o e ua pauu; ma sa amata ona latou toe taufaiofo i totonu o i latou lava po o le a le mafuaaga o lenei mana tele, pe o le a foi le uiga o nei mea uma."
                },
                {
                    "number": 25,
                    "text": "Ma sa oo ina sa i ai se toatele i totonu o i latou o e na fai mai o Amona o le Agaga Silisili lea, ae sa fai mai isi na auina mai o ia e le Agaga Silisili;"
                },
                {
                    "number": 26,
                    "text": "Ae o isi, ua latou tetee atu ia i latou uma, fai mai, o ia o se sauai, o le ua auina mai e sa Nifaē e faamafatia mai ia i latou."
                },
                {
                    "number": 27,
                    "text": "Ma sa i ai ni isi sa fai mai o Amona na auina mai e le Agaga Silisili e faapuapuagatia i latou ona o a latou amioletonu; ma o le Agaga Silisili lea sa i ai pea ia sa Nifaē, o le ua ia laveai pea i latou i fafo mai o latou lima; ma sa latou fai mai o le Agaga Silisili lenei o le na ia faaumatiaina le toatele o o latou uso, sa Lamanā."
                },
                {
                    "number": 28,
                    "text": "Ma sa faapea ona amata ona matua tetele o le finauga i totonu o i latou. Ma aʼo faapea ona latou fefinauai, sa sau le auauna fafine o le na ala ai ona faapotopoto faatasi le motu o tagata, ma ina ua vaai atu o ia i le finauga ua i ai i totonu o le motu o tagata, sa faanoanoa tele o ia, ua oo ina tagi."
                },
                {
                    "number": 29,
                    "text": "Ma sa oo ina alu atu o ia ma tago i le lima o le masiofo, atonu pe mafai ona ia faatulai mai o ia mai le eleele; ma o le vave lava na pai atu ai o ia i lona lima na tulai mai ai o ia ma ua tu i luga i ona vae, ma alaga i le leo tele, fai mai: E, Iesu e faamanuina, o le ua ia laveai au mai se seoli matautia! E, le Atua e faamanuina, ia e alofa mutimutivale mai i lenei nuu!"
                },
                {
                    "number": 30,
                    "text": "Ma ina ua uma ona ia fai mai o nei upu, sa opo e ia ona lima, i le tumu i le olioli, ma tautala mai i upu e tele sa le malamalama i ai se tasi; ma ina ua uma ona ia faia o lenei mea, sa tago atu o ia i le tupu, o Lamonae, i le lima, ma faauta ua tulai mai o ia, ma ua tu i luga i ona vae."
                },
                {
                    "number": 31,
                    "text": "Ma o ia, i le taimi lava lea, i le vaai atu i le finauga ua i totonu o lona nuu, ua ia alu atu ma amata ona ia aoaiina i latou, ma aoao atu ia te i latou upu na ia faalogo i ai mai le fofoga o Amona; ma o le toatele o i latou sa faalogo i ana upu, sa talitonu, ma liliu mai i le Alii."
                },
                {
                    "number": 32,
                    "text": "Peitai sa i ai le toatele i totonu o i latou o e sa le fia faalogo i ana upu; o lea sa latou o ese atu ai i o latou ala."
                },
                {
                    "number": 33,
                    "text": "Ma sa oo ina ua tulai mai Amona, sa ia auauna atu foi ia te i latou, ma sa faapea foi ona faia e auauna uma a Lamonae; ma sa latou tautino uma atu i le nuu le mea e tasi—e faapea ua liua o latou loto; ua le toe i ai ia te i latou se manao e fai mea leaga."
                },
                {
                    "number": 34,
                    "text": "Ma faauta, e toatele sa latou tautino atu i le nuu, sa latou vaai i agelu ma fetautalatalaai ma i latou; ma o lea na latou tau atu ai ia te i latou mea a le Atua, ma lana amiotonu."
                },
                {
                    "number": 35,
                    "text": "Ma sa oo ina sa i ai le toatele sa talitonu ia latou upu; ma o le toatele na talitonu sa papatisoina; ma sa oo ina avea i latou ma tagata amiotonu, ma sa latou faatuina se aulotu i totonu o i latou."
                },
                {
                    "number": 36,
                    "text": "Ma sa faapea ona amata o le galuega a le Alii i totonu o sa Lamanā; sa faapea ona amata ona liligi ifo e le Alii lona Agaga i luga o i latou; ma ua tatou vaai, ua faaloaloa mai lona aao i tagata uma o e e salamo ma talitonu i lona suafa."
                }
            ]
        },
        "/study/scriptures/bofm/alma/20": {
            "uri": "/study/scriptures/bofm/alma/20",
            "title": "Alema 20",
            "data_type": "chapter",
            "chapter_name": "Mataupu 20",
            "chapter_summary": [
                "Ua auina atu e le Alii Amona i Mitonae e laveai ona uso sa falepuipui—Ua feiloai Amona ma Lamonae ma le tamā o Lamonae, o le o le tupu i luga o le laueleele atoa—Ua faamalosi e Amona le tupu matua ia faataga mai le tatalaina o ona uso. E tusa o le 90 T.L.M."
            ],
            "verses": [
                {
                    "number": 1,
                    "text": "Ma sa oo ina ua uma ona latou faatuina se aulotu i lena laueleele, sa manao le tupu o Lamonae ia Amona la te o faatasi ma ia i le laueleele o Nifae, ina ia mafai ona ia faailoa atu o ia i lona tamā."
                },
                {
                    "number": 2,
                    "text": "Ma sa oo mai le siufofoga o le Alii ia Amona, ua fetalai mai: Aua e te alu aʼe i le laueleele o Nifae, aua faauta, o le a saili e le tupu lou ola; ae ia e alu i le laueleele o Mitonae; aua faauta, o lou uso o Arona, ma Muloki foi ma Ama, ua i ai i le falepuipui."
                },
                {
                    "number": 3,
                    "text": "O lenei sa oo ina ua faalogo Amona i lenei mea, sa ia fai atu ia Lamonae: Faauta, o loʼu uso ma le au uso, ua i ai i le falepuipui i Mitonae, ma ou te alu ina ia mafai ona ou laveaiina i latou."
                },
                {
                    "number": 4,
                    "text": "O lenei sa fai mai Lamonae ia Amona: Ua ou iloa, e mafai ona e faia o mea uma i le malosi o le Alii. Ae faauta, o le a ou alu atu faatasi ma oe i le laueleele o Mitonae; ona o le tupu o le laueleele o Mitonae, o lona igoa o Anetiomino, o se uo ia te au; o lea ou te alu atu ai i le laueleele o Mitonae, ina ia mafai ona ou faalupelupeina le tupu o le laueleele, ma o le a ia tatala ai i fafo ou uso mai le falepuipui. O lenei sa fai mai Lamonae ia te ia: O ai na ia tau atu ia te oe ua i ai ou uso i le falepuipui?"
                },
                {
                    "number": 5,
                    "text": "Ma sa fai atu Amona ia te ia: E leai se tasi na ia tau mai ia te au, vagana ai le Atua; ma sa ia fetalai mai ia te au—Alu e laveai ou uso, ona ua i ai i latou i le falepuipui i le laueleele o Mitonae."
                },
                {
                    "number": 6,
                    "text": "O lenei ina ua faalogo mai Lamonae i lenei mea, sa ia faatonu atu ia saunia e ana auauna ana solofanua ma ana kariota."
                },
                {
                    "number": 7,
                    "text": "Ma sa ia fai mai ia Amona: Maliu mai ia, o le a ou alu atu faatasi ma oe i le laueleele o Mitonae, ma o le a ou aioi atu i le tupu iina o le a ia tatala mai ai i fafo ou uso mai le falepuipui."
                },
                {
                    "number": 8,
                    "text": "Ma sa oo ina aʼo malaga atu Amona ma Lamonae iina, sa latou fetaui ma le tamā o Lamonae, o le sa tupu i luga o le laueleele atoa."
                },
                {
                    "number": 9,
                    "text": "Ma faauta, sa fai mai le tamā o Lamonae ia te ia: Aisea na e le sau ai i le aiga i le aso tele lena na ou faia ai se aiga mo oʼu atalii uma, ma mo loʼu nuu?"
                },
                {
                    "number": 10,
                    "text": "Ma sa ia fai mai foi: O fea o le a e alu i ai ma lenei sa Nifaē, o se tasi o fanau a se tagata pepelo?"
                },
                {
                    "number": 11,
                    "text": "Ma sa oo ina faamatala atu e Lamonae ia te ia le mea o loo ia alu atu i ai, ona sa fefe o ia e faaita ia te ia."
                },
                {
                    "number": 12,
                    "text": "Ma sa ia faamatala atu foi ia te ia le pogai atoa o lona nofo ai pea i lona lava malo, na ia le alu atu ai i lona tamā i le aiga lea na ia sauniaina."
                },
                {
                    "number": 13,
                    "text": "Ma o lenei ina ua uma ona faamatala atu e Lamonae nei mea uma ia te ia, faauta, i lona ofo tele, sa ita mai lona tamā ia te ia, ma fai mai: Lamonae, o le a e alu atu e laveai nei sa Nifaē, o e o atalii o se tagata pepelo. Faauta, na ia faoa o tatou tamā; ma o lenei ua o mai foi ana fanau i totonu o i tatou ina ia mafai, e ala i lo latou faitogafiti ma a latou pepelo, ona latou faasese i tatou, ina ia mafai ona latou toe faoa i tatou ia tatou meatotino."
                },
                {
                    "number": 14,
                    "text": "O lenei sa faatonu mai le tamā o Lamonae ia te ia, ia ona fasioti Amona i le pelu. Ma sa ia faatonu mai foi ia te ia, ia aua neʼi alu atu o ia i le laueleele o Mitonae, ae ia toe foi atu o ia faatasi ma ia i le laueleele o Isamaeli."
                },
                {
                    "number": 15,
                    "text": "Peitai sa fai atu Lamonae ia te ia: Ou te le fasiotia Amona, pe ou te toe foi atu i le laueleele o Isamaeli, ae ou te alu i le laueleele o Mitonae ina ia mafai ona ou tatalaina uso o Amona, ona ua ou iloa o i latou o ni tagata amiotonu ma ni perofeta paia a le Atua moni."
                },
                {
                    "number": 16,
                    "text": "O lenei ina ua faalogo mai lona tamā i nei upu, sa ita o ia ia te ia, ma sa ia sei lana pelu ina ia mafai ona ia taiaina o ia i le eleele."
                },
                {
                    "number": 17,
                    "text": "Ae sa tu atu Amona ma fai atu ia te ia: Faauta, aua e te fasioti i lou atalii; e ui i lea, e sili ona lelei pe a pau o ia nai lo oe, aua faauta, ua salamo o ia i ana agasala; ae afai e te pau i le taimi nei, i lou ita, e le mafai ona faaolaina lou agaga."
                },
                {
                    "number": 18,
                    "text": "O lenei foi, e tatau lava ona e onosai; ona afai e te fasioti i lou atalii, ona o ia o se tagata le sala, o le a tagi aʼe lona toto mai le eleele i le Alii lona Atua, mo se tauimasui ia oo mai i ou luga; ma atonu o le a fano ai lou agaga."
                },
                {
                    "number": 19,
                    "text": "O lenei ina ua uma ona fai atu e Amona nei upu ia te ia, sa ia tali mai ia te ia, fai mai: Ua ou iloa afai ou te fasiotia loʼu atalii, o le a ou faamaligiina le toto le sala; aua o oe lea ua saili e faaumatia o ia."
                },
                {
                    "number": 20,
                    "text": "Ma sa ia faaloloa mai lona lima e fasioti Amona. Peitai sa talitali e Amona ana ta, ma ia ta foi lona lima sa le mafai ai ona ia faaaogaina."
                },
                {
                    "number": 21,
                    "text": "O lenei ina ua vaai atu le tupu e mafai e Amona ona fasioti o ia, sa amata ona ia aioi mai ia Amona ia faasaoina e ia lona ola."
                },
                {
                    "number": 22,
                    "text": "Peitai sa sii e Amona lana pelu, ma fai atu ia te ia: Faauta, o le a ou taiaina oe vagana ai ua e tuu mai ia te au ia mafai ona ou tatalaina i fafo oʼu uso mai le falepuipui."
                },
                {
                    "number": 23,
                    "text": "O lenei o le tupu, i le fefe nei aveeseina lona ola, ua fai mai: Afai e te faasaoina au, o le a ou tuu atu ia te oe soo se mea e te fai mai ai, e oo lava i le afa o le malo."
                },
                {
                    "number": 24,
                    "text": "O lenei ina ua vaai atu Amona ua ia uunaia le tupu matua e tusa ma lona manao, sa ia fai atu ia te ia: Afai e te tuu mai ia mafai ona tatala i fafo oʼu uso mai le falepuipui, ma ia taofi foi e Lamonae lona malo, ma ia aua e te toatamai ia te ia, ae tuu mai ia mafai ona ia faia e tusa ai ma ona lava manao i soo se mea e mafaufau i ai o ia, ona ou faasaoina lea o oe; a leai o le a ou taiaina oe i le eleele."
                },
                {
                    "number": 25,
                    "text": "O lenei ina ua uma ona fai atu e Amona nei upu, sa amata ona olioli le tupu mo lona ola."
                },
                {
                    "number": 26,
                    "text": "Ma ina ua ia vaai atu ua leai se manao ia Amona e faaumatia o ia, ma ina ua ia vaai foi i le alofa tele o ia i lona atalii o Lamonae, sa ofo tele o ia, ma fai mai: Talu ai ona ua pau nei o mea ua e manao i ai, ia ou tatalaina ou uso, ma tuu atu ia taofi pea e lou atalii o Lamonae lona malo, faauta, o le a ou tuu atu ia te oe ia taofi pea e loʼu atalii lona malo mai i le taimi nei ma le faavavau; ma o le a ou le toe pulea o ia—"
                },
                {
                    "number": 27,
                    "text": "Ma o le a ou tuu atu foi ia te oe ia mafai ona tatala i fafo ou uso mai le falepuipui, ma ia mafai ona o mai o oe ma ou uso ia te au, i loʼu malo; ona o le a ou fia vaai tele ia te oe. Ona sa ofo tele le tupu i upu na ia tautala atu ai, ma upu foi na tautala atu ai lona atalii o Lamonae, o lea na ia manao ai e aoao i ai."
                },
                {
                    "number": 28,
                    "text": "Ma sa oo ina faaauau e Amona ma Lamonae la laua malaga agai i le laueleele o Mitonae. Ma sa talileleia Lamonae i le silafaga a le tupu o le laueleele; o lea na aumai ai i fafo uso o Amona mai le falepuipui."
                },
                {
                    "number": 29,
                    "text": "Ma ina ua feiloai Amona ma i latou sa faanoanoa tele o ia, ona faauta sa le lavalava i latou, ma sa aiaia tetele o latou pau ona sa saisaia i maea malolosi. Ma sa mafatia foi i latou i le fia ʼai, fia inu, ma ituaiga uma o puapuaga; e ui i lea sa latou onosai i o latou mafatiaga uma."
                },
                {
                    "number": 30,
                    "text": "Ma, e pei ona tupu, o lo latou lafo le pauu atu i lima o ni tagata sili ona maaa ma ua maaa; o lea sa latou le fia faalogo ai ia latou upu, ma latou tutuli ese ai i latou i fafo, ma sasa i latou, ma tutuli i latou mai lea fale i lea fale, ma mai i lea mea i lea mea, seia oo ina latou taunuu mai i le laueleele o Mitonae; ma o iina na ave ai i latou ma lafo i le falepuipui, ma saisai i maea malolosi, ma taofi i latou i le falepuipui mo aso e tele, ma laveai mai ai e Lamonae ma Amona."
                }
            ]
        },
        "/study/scriptures/bofm/alma/21": {
            "uri": "/study/scriptures/bofm/alma/21",
            "title": "Alema 21",
            "data_type": "chapter",
            "chapter_name": "Mataupu 21",
            "chapter_summary": [
                "Ua aoaoina e Arona sa Amalekā e uiga ia Keriso ma lana togiola—Ua falepuipui Arona ma ona uso i Mitonae—Ina ua mavae le laveaiina o i latou, ua latou aoao atu i sunako ma faaliliu tagata e toatele—Ua tuu atu e Lamonae le saolotoga faalelotu i tagata i le laueleele o Isamaeli. E tusa o le 90–77 T.L.M."
            ],
            "book_intro": [
                "O se tala o le talaiga a Arona, ma Muloki, ma o laua uso, i sa Lamanā."
            ],
            "verses": [
                {
                    "number": 1,
                    "text": "O lenei ina ua faataapeape e Amona ma ona uso i latou lava i tuaoi o le laueleele o sa Lamanā, faauta o Arona, sa alu lana malaga agai i le laueleele lea sa taua e sa Lamanā, o Ierusalema, sa faaigoa i le laueleele na soifua mai ai o latou tamā; ma sa mamao ese atu e fesootai ma tuaoi o Mamona."
                },
                {
                    "number": 2,
                    "text": "O lenei sa faatu e sa Lamanā ma sa Amalekā ma tagata o Amulona se aai tele, lea sa taua o Ierusalema."
                },
                {
                    "number": 3,
                    "text": "O lenei o sa Lamanā lava latou, sa lava lo latou maaa, ae sa sili atu ai le maaa o sa Amalekā ma sa Amulonā; o lea na latou faaoso ai sa Lamanā ia faamaaa o latou loto, ina ia latou solo malolosi i le amioleaga ma a latou mea inosia."
                },
                {
                    "number": 4,
                    "text": "Ma sa oo ina alu atu Arona i le aai o Ierusalema, ma amata talai muamua atu ia Amalekā. Ma sa amata ona ia talai atu ia te i latou i o latou sunako, ona sa latou fausia sunako e tusa ma le faatulagaga a Neʼoa; ona o le toatele o sa Amalekā ma sa Amulonā o e sa mulimuli atu i le faatulagaga a Neʼoa."
                },
                {
                    "number": 5,
                    "text": "O lea, aʼo ulu atu Arona i se tasi o o latou sunako e talai atu i tagata, ma aʼo tautala atu o ia ia te i latou, faauta sa tulai mai se sa Amaleka ma amata ona finau mai ia te ia, fai mai: O le a lena mea ua e molimau mai ai? Na e vaai i se agelu? Aisea ua le afifio mai ai ni agelu ia te i matou? Faauta ua lē lelei ea nei tagata e pei o ou tagata?"
                },
                {
                    "number": 6,
                    "text": "Ua e fai mai foi, o le a matou fano vagana ai ua matou salamo. E faapefea ona e iloa o mafaufauga ma faamoemoega o o matou loto? E faapefea ona e iloa ua i ai se pogai matou te salamo ai? E faapefea ona e iloa e le o i matou o ni tagata amiotonu? Faauta, ua matou fausia falesa, ma ua matou faapotopoto faatasi i matou lava e tapuai atu i le Atua. Matou te talitonu o le a faaolaina e le Atua tagata uma."
                },
                {
                    "number": 7,
                    "text": "O lenei sa fai atu Arona ia te ia: E te talitonu ea o le a afio mai le Alo o le Atua e togiola tagata mai a latou agasala?"
                },
                {
                    "number": 8,
                    "text": "Ma sa fai mai lea tagata ia te ia: Matou te le talitonu ua e iloaina se mea faapena. Matou te le talitonu i nei uputuu valea. Matou te le talitonu ua e iloaina e uiga i mea o le a oo mai, pe matou te talitonu foi na iloa e ou tamā ma o matou tamā foi e uiga i mea na latou tautatala mai ai, e uiga i mea o le a oo mai."
                },
                {
                    "number": 9,
                    "text": "O lenei sa amata ona fofola atu e Arona ia te i latou tusitusiga paia e uiga i le afio mai o Keriso, ma e uiga foi i le toetutu mai o e ua oti, ma e faapea e le mafai ona i ai se togiola mo tagata vagana ua ala mai i le maliu ma mafatia o Keriso, ma le togiola a lona toto."
                },
                {
                    "number": 10,
                    "text": "Ma sa oo ina ua amata ona ia faamatala atu nei mea ia te i latou, sa latou feita mai ia te ia, ma amata ona tauemu mai ia te ia; ma latou le fia faalogo mai i upu na ia tautala atu ai."
                },
                {
                    "number": 11,
                    "text": "O lea, ina ua ia vaai atu ua latou le fia faalogo mai i ana upu, sa alu ese atu o ia i fafo o o latou sunako, ma alu atu i se nuu sa taua o Ani-Aneti, ma o iina na ia maua i ai Muloki o talai atu le afioga ia te i latou; ma Ama foi ma ona uso. Ma sa latou finau ma le toatele e uiga i le afioga."
                },
                {
                    "number": 12,
                    "text": "Ma sa oo ina latou vaai atu ua faamaaa e tagata o latou loto, o lea na latou o ese ai ma o mai i le laueleele o Mitonae. Ma sa latou talai atu le afioga i le toatele, ma e toaitiiti na talitonu i upu sa latou aoao atu."
                },
                {
                    "number": 13,
                    "text": "E ui i lea, sa ave Arona ma ni isi o ona uso ma ua lafo i le falepuipui, ma o e na totoe o i latou, na sosola i fafo mai le laueleele o Mitonae, i itulagi faataamilo ai."
                },
                {
                    "number": 14,
                    "text": "Ma o i latou o e na lafo i le falepuipui, sa mafatia i mea e tele, ma sa laveaiina i latou i lima o Lamonae ma Amona, ma sa fafagaina i latou ma faalavalavaina."
                },
                {
                    "number": 15,
                    "text": "Ma sa latou toe o atu e talai atu le afioga, ma sa faapea ona laveaiina o i latou i le taimi muamua i fafo mai le falepuipui; ma sa faapea ona latou mafatia."
                },
                {
                    "number": 16,
                    "text": "Ma sa latou o atu i soo se mea sa taitaiina i ai i latou e le Agaga o le Alii, ma talai atu le afioga a le Atua i sunako taitasi o sa Amalekā, po o i faapotopotoga taitasi o sa Lamanā sa mafai ona faatagaina ai i latou."
                },
                {
                    "number": 17,
                    "text": "Ma sa oo ina amata ona faamanuiaina i latou e le Alii, sa oo ina latou aumai tagata e toatele i le malamalama o le upumoni; ioe, sa latou faatalitonuina tagata e toatele e uiga ia latou agasala, ma e uiga i uputuu a o latou tamā, ia sa le saʼo."
                },
                {
                    "number": 18,
                    "text": "Ma sa oo ina toe foi mai Amona ma Lamonae mai le laueleele o Mitonae i le laueleele o Isamaeli, le laueleele lea o lo latou tofi."
                },
                {
                    "number": 19,
                    "text": "Ma sa le tuuina atu Amona e le tupu o Lamonae ia auauna mai ia te ia, pe ia avea ma ana auauna."
                },
                {
                    "number": 20,
                    "text": "Ae sa ia faatonu atu ia fausia ni sunako i le laueleele o Isamaeli; ma sa ia faatonu atu ia faapotopoto faatasi e ona tagata, po o tagata o e sa i lalo o lana puleaga, i latou lava."
                },
                {
                    "number": 21,
                    "text": "Ma sa olioli o ia ia te i latou, ma sa ia aoao atu ia te i latou mea e tele. Ma sa ia tautino atu foi ia te i latou, o i latou o ni tagata ua i ai i lalo o ia, ma o i latou o ni tagata ua saoloto, e faapea ua latou saoloto mai mea saua a le tupu, lona tamā; ona ua tuu mai e lona tamā ia te ia ia pule o ia i luga o tagata o e sa i le laueleele o Isamaeli, ma le laueleele atoa faataamilo ai."
                },
                {
                    "number": 22,
                    "text": "Ma sa ia tautino atu foi ia te i latou, ua mafai ona latou maua le saolotoga e tapuai ai i le Alii lo latou Atua e tusa ma o latou manao, i soo se mea ua latou i ai, pe afai ua i ai i totonu o le laueleele lea ua i lalo o le pule a le tupu o Lamonae."
                },
                {
                    "number": 23,
                    "text": "Ma sa talai atu Amona i tagata o le tupu o Lamonae; ma sa oo ina aoao atu e ia ia te i latou mea uma e faatatau i mea tau i le amiotonu. Ma sa ia apoapoai atu ia te i latou i aso uma, ma le filiga atoa; ma sa latou gauai mai i lana upu, ma sa latou finafinau i le tausiga o poloaiga a le Atua."
                }
            ]
        },
        "/study/scriptures/bofm/alma/22": {
            "uri": "/study/scriptures/bofm/alma/22",
            "title": "Alema 22",
            "data_type": "chapter",
            "chapter_name": "Mataupu 22",
            "chapter_summary": [
                "Ua aoao e Arona le tamā o Lamonae e uiga i le Foafoaga, le pau o Atamu, ma le fuafuaga o le togiola e ala ia Keriso—Ua liliu le tupu ma lona auaiga atoa—Ua faamatala mai le vaevaega o le laueleele i le va o sa Nifaē ma sa Lamanā. E tusa o le 90–77 T.L.M."
            ],
            "verses": [
                {
                    "number": 1,
                    "text": "O lenei, ao faapea ona aoaoina pea e Amona le nuu o Lamonae, o le a tatou toe foi atu i le tala ia Arona ma ona uso; aua, ina ua mavae ona ia alu ese mai le laueleele o Mitonae, sa taitai atu o ia e le Agaga i le laueleele o Nifae, i le maota lava o le tupu lea sa pule i luga o le laueleele atoa vagana ai le laueleele o Isamaeli; ma o ia lea o le tamā o Lamonae."
                },
                {
                    "number": 2,
                    "text": "Ma sa oo ina alu atu o ia ia te ia i totonu o le maota o le tupu, faatasi ma ona uso, ma ifo atu o ia i luma o le tupu, ma fai atu ia te ia: Faauta, le tupu e, o i matou o uso o Amona, o e na e laveai i fafo mai le falepuipui."
                },
                {
                    "number": 3,
                    "text": "Ma o lenei, le tupu e, afai e te faasaoina o matou ola, o le a avea i matou ma au auauna. Ma sa fai mai le tupu ia te i latou: Tutulai ia, ona o le a ou tuu atu ia te outou o outou ola, ma o le a ou le tuu outou ia outou avea ma au auauna; ae o le a ou tautu atu pea ia outou fesoasoani mai ia te au, ona ua ou atuatuvale tele i lou mafaufau ona o le alofa ma le silisili o upu a lou uso o Amona; ma ou te fia iloa le pogai pe aisea ua le sau ai o ia i fafo o Mitonae faatasi ma oe."
                },
                {
                    "number": 4,
                    "text": "Ma sa fai atu Arona i le tupu: Faauta, ua valaauina o ia e le Agaga o le Alii i se isi ala; ua alu atu o ia i le laueleele o Isamaeli, e aoao le nuu o Lamonae."
                },
                {
                    "number": 5,
                    "text": "O lenei sa fai mai le tupu ia te i latou: O le a lenei mea sa outou fai mai ai e uiga i le Agaga o le Alii? Faauta, o le mea lenei ua faaatuatuvaleina ai au."
                },
                {
                    "number": 6,
                    "text": "O lenei foi, o le a lenei mea na fai mai ai Amona—Afai e te salamo o le a faaolaina oe, ma afai e te le salamo, o le a lafoai ese oe i le aso gataaga?"
                },
                {
                    "number": 7,
                    "text": "Ma sa tali atu Arona ia te ia ma fai atu ia te ia: E te talitonu o loo i ai se Atua? Ma sa fai mai le tupu: Ua ou iloa ua fai mai sa Amalekā o loo i ai se Atua, ma ua ou tuu atu ia te i latou ia latou fausia ni falesa, ina ia mafai ona latou faapotopoto faatasi i latou lava e tapuai atu ia te ia. Ma afai ua e fai mai nei o loo i ai se Atua, faauta, o le a ou talitonu i ai."
                },
                {
                    "number": 8,
                    "text": "Ma o lenei ina ua faalogo Arona i lenei mea, sa amata ona olioli o lona loto, ma sa ia fai atu: Faauta, Le tupu e, e pei ona mautinoa o loo e soifua, o loo i ai se Atua."
                },
                {
                    "number": 9,
                    "text": "Ma sa fai mai le tupu: O le Atua ea o le Agaga Silisili lea na aumaia o tatou tamā i fafo mai le laueleele o Ierusalema?"
                },
                {
                    "number": 10,
                    "text": "Ma sa fai atu Arona ia te ia: Ioe, o ia lena o lea lava Agaga Silisili, ma o ia na foafoaina mea uma i le lagi ma le lalolagi. E te talitonu i lenei mea?"
                },
                {
                    "number": 11,
                    "text": "Ma sa fai mai o ia: Ioe, ou te talitonu o le Agaga Silisili na foafoaina mea uma, ma ou te manao ia e faamatala mai ia te au e uiga i nei mea uma, ma o le a ou talitonu i au upu."
                },
                {
                    "number": 12,
                    "text": "Ma sa oo ina ua vaai atu Arona o le a talitonu le tupu i ana upu, sa ia amata mai i le foafoaga o Atamu, ma faitau atu tusitusiga paia i le tupu—le ala na foafoa ai e le Atua le tagata i lona lava faatusa, ma e faapea na tuuina atu e le Atua ia te ia o poloaiga, ma e faapea ona o le solitulafono, ua pau ai le tagata."
                },
                {
                    "number": 13,
                    "text": "Ma sa faamatala auiliili atu e Arona ia te ia tusitusiga paia mai i le foafoaga o Atamu, ma faataoto atu i ona luma le pau o le tagata, ma lo latou tulaga faaletino ma le fuafuaga foi o le togiolaina, lea na saunia mai le faavaega o le lalolagi, e ala ia Keriso, mo soo se tasi o i latou uma o e e talitonu i lona suafa."
                },
                {
                    "number": 14,
                    "text": "Ma talu ai ona ua pau le tagata, ua le mafai ona agavaa o ia i soo se mea na te faia mo ia lava; ae o mafatiaga ma le maliu o Keriso ua togiola mo a latou agasala, e ala i le faatuatua ma le salamo, ma isi mea faapena; ma ua motusia e ia noataga o le oti, o le a leai ai se manumalo o le tuugamau, ma o le a tofatumoanaina le tui o le oti i faamoemoega o le mamalu; ma sa faamatala atu e Arona nei mea uma i le tupu."
                },
                {
                    "number": 15,
                    "text": "Ma sa oo ina ua uma ona faamatala atu e Arona nei mea ia te ia, sa fai mai le tupu: O le a se mea ou te faia ina ia mafai ona ou maua o lenei ola faavavau ua e tautala i ai? Ioe, o le a se mea ou te faia ina ia mafai ai ona fanauina o au i la le Atua, ina ia seʼia ese ai i fafo lenei agaga leaga mai loʼu fatafata, ma ou maua ai lona Agaga, ina ia mafai ona faatumuina o au i le olioli, ina ia le mafai ona lafoaia ese o au i le aso gataaga? Faauta, ua fai mai o ia, o le a ou tuu atu mea uma ua ou maua, ioe, o le a ou lafoai i lou malo, ina ia mafai ona ou maua lenei olioli tele."
                },
                {
                    "number": 16,
                    "text": "Ae sa fai atu Arona ia te ia: Afai ua e naunau i lenei mea, afai e te ifo i lalo i luma o le Atua, ioe, afai e te salamo i au agasala uma, ma ifo i lalo i luma o le Atua, ma valaau atu i lona suafa i le faatuatua, ma le talitonu o le a e maua, ona e maua lea o le faamoemoe ua e naunau i ai."
                },
                {
                    "number": 17,
                    "text": "Ma sa oo ina ua uma ona fai atu e Arona nei upu, sa ifo i lalo le tupu i luma o le Alii, i luga o ona tulivae; ioe, sa fao lava o ia i luga o le eleele, ma alaga ma le malosi, fai mai:"
                },
                {
                    "number": 18,
                    "text": "Le Atua e, ua tau mai e Arona ia te au o loo i ai se Atua; ma afai o loo i ai se Atua, ma afai o oe o le Atua, sei e faailoa mai oe lava ia te au, ma o le a ou lafoai ese au agasala uma ina ia ou iloa oe, ma ia mafai ona faatuina o au mai le oti, ma faaolaina i le aso gataaga. Ma o lenei ina ua uma ona fai mai e le tupu nei upu, sa taia o ia e peiseai ua oti."
                },
                {
                    "number": 19,
                    "text": "Ma sa oo ina taufetuli atu ana auauna ma tau atu i le masiofo mea uma ua oo i le tupu. Ma sa sau o le ia i totonu i le tupu; ma ina ua vaai atu o ia ua taoto mai o ia e peiseai ua oti, ma o tutu atu foi Arona ma ona uso e peiseai o i latou na ala ai lona pau, sa ita o ia ia te i latou, ma ia faatonu ia o ane ana auauna, po o auauna a le tupu, e ave i latou ma fasioti ia te i latou."
                },
                {
                    "number": 20,
                    "text": "O lenei sa vaai auauna i le pogai o le pau o le tupu, o lea sa latou fefefe ai e fetagofi atu o latou lima ia Arona ma ona uso; ma sa latou talosaga atu i le masiofo ua fai atu: Aisea ua e faatonu ai i matou ia fasioti i nei tagata, ae faauta ua sili atu le malosi o le toatasi o i latou nai lo i matou uma? O lea o le a matou pauu ai i o latou luma."
                },
                {
                    "number": 21,
                    "text": "O lenei ina ua vaai atu le masiofo i le fefefe o auauna, sa amata foi ona matau tele o ia, nei oo mai se leaga i ona luga. Ma sa ia faatonu atu i ana auauna, ia latou o atu ma valaau i le nuu, ina ia mafai ona latou fasioti ia Arona ma ona uso."
                },
                {
                    "number": 22,
                    "text": "O lenei ina ua vaai atu Arona i le mauai o le masiofo, o ia, i lona iloa o le maaa o loto o le nuu, sa fefe nei faapotopoto faatasi e le motu o tagata i latou lava, ma tupu mai ai se finauga tele ma se fevesiaiga i totonu o i latou; o lea na ia tuu atu ai lona lima ma faatulai le tupu mai le eleele, ma fai atu ia te ia: Tulai ia. Ma sa tu mai o ia i luga i ona vae, ua maua lona malosi."
                },
                {
                    "number": 23,
                    "text": "O lenei sa faia lenei mea i luma o le masiofo ma le toatele o auauna. Ma ina ua latou vaai atu i ai, sa latou ofo tele, ma amata ona matatau. Ma sa tulai mai le tupu, ma amata ona ia aoao atu ia te i latou. Ma sa ia aoao atu ia te i latou, sa oo ina faaliliuina lona auaiga atoa i le Alii."
                },
                {
                    "number": 24,
                    "text": "O lenei sa i ai se motu o tagata sa faapotopoto faatasi ona o le poloaiga a le masiofo, ma sa amata ona i ai ni muimuiga tetele i totonu o i latou, ona o Arona ma ona uso."
                },
                {
                    "number": 25,
                    "text": "Peitai sa tulai atu le tupu i totonu o i latou ma faatoʼatoʼa atu ia te i latou. Ma sa faamalilieina i latou e faasaga ia Arona ma i latou o e na faatasi ma ia."
                },
                {
                    "number": 26,
                    "text": "Ma sa oo ina ua vaai atu le tupu ua faamalilieina le nuu, sa ia faatonuina e tatau ia Arona ma ona uso ona tutu i totonu o le lotolotoi o le motu o tagata, ma tatau ia i latou ona talai atu le afioga ia te i latou."
                },
                {
                    "number": 27,
                    "text": "Ma sa oo ina auina atu e le tupu se folafolaga i le laueleele atoa, i totonu o ona tagata uma o e sa i ai i lona laueleele atoa, o e sa i ai i itulagi uma faataamilo ai, ia sa tuaoi e oo atu lava i le sami, i le itu i sasae ma le itu i sisifo, ma lea sa vavae mai le laueleele o Saraʼemila i se vaivao lauitiiti, lea na sau mai i le sami i sasae e oo atu i le sami i sisifo, ma taamilo ane i tuaoi o le matafaga, ma tuaoi o le vao lea sa i le itu i matu i tafatafa o le laueleele o Saraʼemila, e oo atu i tuaoi o Maneti, i tafatafa o le mata o le vaitafe o Saitonu, e sau mai sasae agai i sisifo—ma sa faapea ona vavaeina o sa Lamanā ma sa Nifaē."
                },
                {
                    "number": 28,
                    "text": "O lenei, o le vaega sili ona paie o sa Lamanā sa nonofo i le vao, ma sa mau i faleie; ma sa salalau atu i latou i le vao i le itu i sisifo, i le laueleele o Nifae; ioe, ma le itu foi i sisifo o le laueleele o Saraʼemila, i tuaoi latalata i le matafaga, ma le itu i sisifo o le laueleele o Nifae, i le nofoaga o le tofi muamua o o latou tamā, ma faapea ona tuaoi ai e alu atu i tafatafa o le matafaga."
                },
                {
                    "number": 29,
                    "text": "Ma sa toatele foi sa Lamanā sa i ai i le itu i sasae latalata i le matafaga, i le mea na tutuli i ai i latou e sa Nifaē. Ma sa faapea ona toetoe a siosiomia sa Nifaē e sa Lamanā; e ui i lea sa ave e sa Nifaē le vaega uma i matu o le laueleele e tuaoi ma le vao, i le mata o le vaitafe o Saitonu, mai sasae i sisifo, e taamilo atu i le itu i le vao; i le itu i matu, seia oo ina latou oo atu lava i le laueleele lea sa latou taua o Nuumau."
                },
                {
                    "number": 30,
                    "text": "Ma sa tuaoi ma le laueleele lea sa latou taua o Tuufua, lea sa matua mamao tele lava i matu sa oo atu i le laueleele lea sa aina e ni tagata ua faaumatia, o e e ona ivi na matou tautatala atu ai, lea na maua e le nuu o Saraʼemila, le nofoaga lea na latou tau muamua i ai."
                },
                {
                    "number": 31,
                    "text": "Ma sa latou o mai i luga mai iina i le vao i saute. O lea na taua ai le laueleele i matu o Tuufua, ma o le laueleele i saute sa taua o Nuumau, ona o le vao lea sa tumu i ituaiga uma o manu aivao eseese, o se vaega o ia manu na o mai mai le laueleele i matu mo meaai."
                },
                {
                    "number": 32,
                    "text": "Ma o lenei, sa nao se aso e tasi ma le afa i le malaga a se sa Nifaē le mamao o le laina o Nuumau ma le laueleele o Tuufua, mai sasae i le sami i sisifo; ma sa faapea ona toetoe a siomia ai le laueleele o Nifae ma le laueleele o Saraʼemila i le vai, ona sa i ai iina se laueleele lauiti laitiiti i le va o le laueleele i matu ma le laueleele i saute."
                },
                {
                    "number": 33,
                    "text": "Ma sa oo ina aina e sa Nifaē le laueleele o Nuumau, e mai lava i sasae e oo atu i le sami i sisifo, ma sa faapea, i lo latou popoto ma a latou leoleo ma a latou autau, ona pupuni i totonu e sa Nifae sa Lamanā i le itu i saute, ina ia le mafai ai ona latou toe maua ni isi laueleele i le itu i matu, ina ia le mafai ona latou faatumutumuina le laueleele i matu."
                },
                {
                    "number": 34,
                    "text": "O lea sa le mafai ona toe maua e sa Lamanā ni isi laueleele nao i le laueleele o Nifae, ma le vao faataamilo ai. O lenei o le poto lenei na faia ai e sa Nifaē lenei mea—talu ai ona o sa Lamanā o se fili ia te i latou, sa latou le fia tuua a latou faatiga ia oo mai i soo se itu, ma ina ia mafai ai foi ona latou maua o se itu-laueleele e mafai ona latou sosola atu i ai, e tusa ma o latou manao."
                },
                {
                    "number": 35,
                    "text": "Ma o lenei o au, ina ua uma ona ou fai atu o lenei mea, ou te toe foi i le tala e uiga ia Amona ma Arona, Ominea ma Himinae, ma o latou uso."
                }
            ]
        },
        "/study/scriptures/bofm/alma/23": {
            "uri": "/study/scriptures/bofm/alma/23",
            "title": "Alema 23",
            "data_type": "chapter",
            "chapter_name": "Mataupu 23",
            "chapter_summary": [
                "Ua folafola atu le saolotoga faalelotu—Ua faaliliuina sa Lamanā i laueleele ma aai e fitu—Ua latou taua i latou lava o Aneti-Nifae-Liae ma ua tatala mai le fetuu—Ua tetee e sa Amalekā ma sa Amulonā le upumoni. E tusa o le 90–77 T.L.M."
            ],
            "verses": [
                {
                    "number": 1,
                    "text": "Faauta, o lenei sa oo ina auina atu e le tupu o sa Lamanā se folafolaga i totonu o lona nuu atoa, ia aua nei pai atu o latou lima ia Amona, po o Arona, po o Ominea, po o Himinae, po o se tasi o o latou uso o e e o atu e talai atu le afioga a le Atua, i soo se mea latou te i ai, i soo se vaega o lo latou laueleele."
                },
                {
                    "number": 2,
                    "text": "Ioe, sa ia auina atu se folafolaga i totonu ia te i latou, ia aua nei pai atu o latou lima ia te i latou e saisai i latou, pe lafo i latou i le falepuipui; pe latou te tuufeanu i luga o i latou, pe fasi ia te i latou, pe tutuli ese i latou i fafo mai o latou sunako, pe sasa ia te i latou; pe latou te fetogia foi i latou i maa, ae e tatau ona latou maua le faatagaga saoloto e ulu atu i o latou fale, ma o latou malumalu foi, ma o latou falesa."
                },
                {
                    "number": 3,
                    "text": "Ma ia faapea ona mafai ai ona latou o atu ma talai atu le afioga e tusa ai ma o latou manao, ona ua faaliliuina le tupu i le Alii, ma lona auaiga atoa; o lea na ia auina atu ai lana folafolaga i le laueleele atoa i ona tagata, ina ia leai se puniala i le afioga a le Atua, ae ia mafai ona oo atu i le laueleele atoa, ina ia mafai ona faatalitonuina ona tagata i uputuu leaga a o latou tamā, ma ia mafai ona faatalitonuina i latou o i latou uma o uso, ma e le tatau ona latou fasioti tagata, pe vete, pe gaoi, pe mulilulua, pe faia soo se ituaiga o amioleaga."
                },
                {
                    "number": 4,
                    "text": "Ma o lenei sa oo ina ua uma ona auina atu e le tupu lenei folafolaga, sa oo ina o atu Arona ma ona uso mai lea aai i lea aai, ma mai le tasi fale tapuai i le tasi, ma faatutu aulotu, ma faauu faitaulaga ma aoao i le laueleele atoa i totonu o sa Lamanā, e talai ma aoao atu le afioga a le Atua i totonu o i latou; ma sa faapea ona amata ona latou maua le manuia tele."
                },
                {
                    "number": 5,
                    "text": "Ma e afe ma afe sa aumai i le malamalama o le Alii, ioe, e afe ma afe na aumai ia talitonu i uputuu a sa Nifaē; ma sa aoaoina i latou i talafaamaumau ma valoaga ia sa tuulima faasolo mai i lalo seia oo mai lava i le taimi nei."
                },
                {
                    "number": 6,
                    "text": "Ma e pei ona mautinoa o loo soifua le Alii, mautinoa tele lava e pei o le toatele o e na talitonu, pe e pei le toatele o e na aumai i le malamalama o le upumoni, e ala i le talaiga a Amona ma ona uso, e tusa ma le agaga o faaaliga ma valoaga, ma le faia e le mana o le Atua o vavega e ala atu ia te i latou—ioe, ou te fai atu ia te outou, e pei ona soifua le Alii, o le toatele o sa Lamanā o e na talitonu i la latou talaiga, ma faaliliuina i le Alii, sa lei pauu ese lava."
                },
                {
                    "number": 7,
                    "text": "Ona sa avea i latou ma tagata amiotonu; sa latou tuu i lalo auupega o lo latou fouvale, sa latou le toe tau faasaga i le Atua, pe faasaga i soo se tasi o o latou uso."
                },
                {
                    "number": 8,
                    "text": "O lenei, o i latou nei o e na faaliliuina i le Alii:"
                },
                {
                    "number": 9,
                    "text": "O tagata o sa Lamanā o e sa i le laueleele o Isamaeli;"
                },
                {
                    "number": 10,
                    "text": "Ma tagata sa Lamanā foi o e sa i le laueleele o Mitonae;"
                },
                {
                    "number": 11,
                    "text": "Ma tagata sa Lamanā foi o e sa i ai i le aai o Nifae;"
                },
                {
                    "number": 12,
                    "text": "Ma tagata sa Lamanā foi sa i le laueleele o Seloma, ma e sa i le laueleele o Semulona, ma i le aai o Lemuelu, ma i le aai o Semineloma."
                },
                {
                    "number": 13,
                    "text": "Ma o igoa nei o aai o sa Lamanā sa faaliliuina i le Alii; ma o i latou nei o e sa tuu i lalo auupega o lo latou fouvale, ioe, a latou auupega uma o le taua; ma o i latou uma o sa Lamanā."
                },
                {
                    "number": 14,
                    "text": "Ma o sa Amalekā sa lei liliu, vagana ai nao se toatasi; po o se tasi foi o sa Amulonā; ae sa latou faamaaa o latou loto, ma loto foi o sa Lamanā i le vaega lena o le laueleele i soo se mea sa latou nonofo ai, ioe, ma o latou nuu uma ma o latou aai uma."
                },
                {
                    "number": 15,
                    "text": "O lea, ua matou tau atu igoa o aai uma o sa Lamanā ia sa latou salamo ma o mai i le malamalama o le upumoni, ma liliu."
                },
                {
                    "number": 16,
                    "text": "Ma o lenei sa oo ina mananao le tupu ma i latou o e na liliu ia i ai so latou igoa, ina ia mafai ona faailoga ese ai i latou mai o latou uso; o lea na talatala ai le tupu faatasi ma Arona ma le toatele o o latou faitaulaga, e uiga i le igoa e tatau ona latou ave i o latou luga, ina ia mafai ona faailoga ese ai i latou."
                },
                {
                    "number": 17,
                    "text": "Ma sa oo ina latou taua o latou igoa o Aneti-Nifae-Liae; ma sa taua i latou i lenei igoa ma sa le toe taua i latou o ni sa Lamanā."
                },
                {
                    "number": 18,
                    "text": "Ma sa amata ona avea i latou o ni tagata toaaga tele; ioe, ma sa latou fealofani ma tagata sa Nifaē; o lea, sa latou amata ai se fesootaiga ma i latou, ma sa le toe mulimuli ia te i latou le fetuu a le Atua."
                }
            ]
        },
        "/study/scriptures/bofm/alma/24": {
            "uri": "/study/scriptures/bofm/alma/24",
            "title": "Alema 24",
            "data_type": "chapter",
            "chapter_name": "Mataupu 24",
            "chapter_summary": [
                "Ua o mai sa Lamanā e faasaga i tagata o le Atua—Ua olioli sa Aneti-Nifae-Liae ia Keriso ma ua asiasi mai agelu ia te i latou—Ua latou filifili e mafatia i le oti nai lo le puipuia o i latou lava—Ua faaliliuina isi sa Lamanā e toatele. E tusa o le 90–77 T.L.M."
            ],
            "verses": [
                {
                    "number": 1,
                    "text": "Ma sa oo ina o sa Amalekā ma sa Amulonā ma sa Lamanā o e sa i le laueleele o Amulona, ma ia sa i le laueleele foi o Helama, ma e sa i le laueleele o Ierusalema, ma i se aotelega, sa i le laueleele atoa faataamilo ai, o e sa lei liliu ma sa lei avea i o latou luga le igoa o Aneti-Nifae-Liae, sa faaoso e sa Amalekā ma sa Amulonā ia feita faasaga i o latou uso."
                },
                {
                    "number": 2,
                    "text": "Ma sa oo ina matua tetele lava lo latou feita e faasaga ia te i latou, sa oo lava ina amata ona latou fouvale faasaga i lo latou tupu, sa oo ina latou le mananao ia avea o ia mo o latou tupu; o lea, na latou ave ai auupega o taua e faasaga i le nuu o Aneti-Nifae-Liae."
                },
                {
                    "number": 3,
                    "text": "O lenei sa faaee e le tupu le malo i luga o lona atalii, ma sa ia faaigoa ia te ia o Aneti-Nifae-Liae."
                },
                {
                    "number": 4,
                    "text": "Ma sa maliu le tupu i le tausaga lava lena na amata ai ona faia e sa Lamanā sauniuniga mo le taua e faasaga i tagata o le Atua."
                },
                {
                    "number": 5,
                    "text": "O lenei ina ua vaai Amona ma ona uso ma i latou uma o e na o mai i luga faatasi ma ia i sauniuniga a sa Lamanā e faaumatia o latou uso, sa latou o mai i le laueleele o Mitiana, ma o iina na feiloai ai Amona ma ona uso uma; ma sa latou o mai mai iina i le laueleele o Isamaeli, ina ia mafai ona latou faia o se fono faatasi ma Lamonae ma lona uso foi o Aneti-Nifae-Liae, po o se mea e tatau ona latou faia e puipui ai i latou lava e faasaga ia sa Lamanā."
                },
                {
                    "number": 6,
                    "text": "O lenei sa leai se tagata e toatasi i totonu o tagata uma o e na liliu i le Alii, na manao e tago i auupega o taua e faasaga i o latou uso; e leai, sa latou le fia faia foi se sauniuniga mo le taua; ioe, ma sa poloaiina foi i latou e lo latou tupu ia aua latou te faia."
                },
                {
                    "number": 7,
                    "text": "O lenei, o upu nei sa ia fai atu i le nuu e uiga i le mataupu: Ou te faafetai i loʼu Atua, loʼu nuu pele e, ua auina mai ia te i tatou e lo tatou Atua silisili i lona agalelei, o tatou uso nei, o sa Nifaē, e talai mai ia te i tatou, ma faatalitonu i tatou e uiga i uputuu a o tatou tamā amioleaga."
                },
                {
                    "number": 8,
                    "text": "Ma faauta, ou te faafetai i loʼu Atua silisili ona ua ia tuuina mai ia te i tatou se vaega o lona Agaga, e faamalulu o tatou loto, ua tatou amata ai se fesootaiga ma nei uso, o sa Nifaē."
                },
                {
                    "number": 9,
                    "text": "Ma faauta, ou te faafetai foi i loʼu Atua, o le amataina o lenei fesootaiga ua tatou talitonu ai e uiga ia tatou agasala, ma e uiga i le tele o le fasiotiga tagata sa tatou faia."
                },
                {
                    "number": 10,
                    "text": "Ma ou te faafetai foi i loʼu Atua, ioe, loʼu Atua silisili, ona ua ia tuuina mai ia te i tatou ina ia mafai ona tatou salamo i nei mea, ma ua ia faamagaloina foi i tatou mai ia tatou agasala ma fasiotiga tagata e tele na tatou faia, ma aveese le lagona sala mai i o tatou loto, e ala i galuega a lona Alo."
                },
                {
                    "number": 11,
                    "text": "Ma o lenei faauta, ou uso e, talu ai ona pau lea o le mea e mafai ona tatou faia (ona sa avea i tatou ma tagata sili ona se mamao i tagata uma) tatou te salamo ai mai ia tatou agasala uma ma fasiotiga tagata e tele sa tatou faia, ma faia i le Atua ia ona aveese i latou mai o tatou loto, aua ona pau lea o le mea sa mafai ona tatou faia ia lava ai lo tatou salamo i luma o le Atua e aveese ai e ia o tatou pisia—"
                },
                {
                    "number": 12,
                    "text": "O lenei, ou uso e ua sili ona pele, talu ai ona ua aveese e le Atua o tatou pisia, ma ua iila a tatou pelu, o lea ia tatou le toe faapisipisia ai a tatou pelu i le toto o o tatou uso."
                },
                {
                    "number": 13,
                    "text": "Faauta, ou te fai atu ia te outou, E leai, a ia tatou taofi a tatou pelu ina ia le pisia i le toto o o tatou uso; aua atonu, afai tatou te toe faapisipisia a tatou pelu o le a le mafai ona toe fufulu iila i latou e ala i le toto o le Alo o lo tatou Atua silisili, lea o le a faamaligi mo le togiolaina o a tatou agasala."
                },
                {
                    "number": 14,
                    "text": "Ma ua alofa mutimutivale mai le Atua silisili ia te i tatou, ma faailoa mai nei mea ia i tatou ina ia tatou le fano; ioe, ma ua ia muai faailoa mai nei mea ia i tatou, ona ua alofa o ia i o tatou agaga e pei ona alofa o ia ia tatou fanau; o lea, o lona alofa mutimutivale ua ia asiasi mai ai ia i tatou e ala i ana agelu, ina ia mafai ona faaali mai ia te i tatou le fuafuaga o le olataga, e faapea foi i tupulaga i le lumanai."
                },
                {
                    "number": 15,
                    "text": "E, ua alofa mutimutivale tele lo tatou Atua! Ma o lenei faauta, talu ai ona ua pau lea o se mea ua mafai ona tatou faia e aveese ai o tatou pisia mai ia i tatou, ma faaiila ai a tatou pelu, ia tatou natia i latou ina ia mafai ona tausia pea lo latou iila, o se molimau i lo tatou Atua, i le aso gataaga, po o le aso o le a aumai ai i tatou e tutu i ona luma e faamasinoina, sa tatou le faapisipisiaina a tatou pelu i le toto o o tatou uso talu ona ia tuuina mai lana afioga ia te i tatou ma ia faamamaina ai i tatou."
                },
                {
                    "number": 16,
                    "text": "Ma o lenei, ou uso e, afai e saili o tatou uso e faaumatia i tatou, faauta, o le a tatou natia ese a tatou pelu, ioe, o le a tatou tanu loloto i latou i le eleele, ina ia tausia pea lo latou iila, o se molimau, i le aso gataaga, sa tatou le faaaogaina lava i latou; ma afai e faaumatia i tatou e o tatou uso, faauta, o le a tatou o atu i lo tatou Atua ma o le a faaolaina i tatou."
                },
                {
                    "number": 17,
                    "text": "Ma o lenei sa oo ina ua uma ona faaiu atu e le tupu nei upu, ma sa faapotopoto faatasi le nuu atoa, sa latou ave a latou pelu, ma auupega uma ia sa faaaoga i le faamaligiina o toto o tagata, ma ua latou tanumia loloto i latou i le eleele."
                },
                {
                    "number": 18,
                    "text": "Ma sa latou faia lenei mea, o se mea sa avea i la latou vaaiga o se molimau i le Atua, ma i tagata foi, o le a latou le toe faaaogaina auupega mo le faamaligiina o le toto o tagata; ma sa latou faia lenei mea, e faamaonia ma osifeagaiga ai ma le Atua, nai lo le faamaligiina o le toto o o latou uso, o le a latou tuuina atu o latou lava ola; ma nai lo le aveese mai i se uso, o le a latou foai atu ia te ia; ma nai lo le faamaʼumau o o latou aso i le paie, o le a latou galulue malolosi i o latou lava lima."
                },
                {
                    "number": 19,
                    "text": "Ma ua faapea ona tatou iloa ai, ina ua aumai nei sa Lamanā ia talitonu ma ia latou iloa le upumoni, sa tutumau i latou, ma latou tuu ia oo mai lava le oti ia te i latou, nai lo le faia o le agasala; ma ua faapea ona tatou vaai ai ua latou tanumiaina a latou auupega o le filemu, pe ua latou tanumiaina auupega o taua, mo le filemu."
                },
                {
                    "number": 20,
                    "text": "Ma sa oo ina faia e o latou uso, o sa Lamanā, sauniuniga mo le taua, ma o ae i le laueleele o Nifae mo le faamoemoe e fasioti le tupu, ma tuu se tasi e sui ia te ia, ma le faamoemoe foi e faaumatia ese tagata o Aneti-Nifae-Liae mai le laueleele."
                },
                {
                    "number": 21,
                    "text": "O lenei ina ua vaai atu le nuu ua o mai i latou e faasaga ia te i latou, sa latou o atu i fafo e faafeiloai i latou, ma latou faapauu fao i latou lava i le eleele i o latou luma, ma amata ona latou valaau atu i le suafa o le Alii; ma o le tulaga lea sa faapea ona latou i ai ina ua amata ona pau mai o sa Lamanā i luga o i latou, ma amata ona latou fasioti o i latou i le pelu."
                },
                {
                    "number": 22,
                    "text": "Ma sa faapea, e aunoa ma lo latou feagai ma se tetee, ona latou fasioti o le tasi le afe ma le lima o i latou; ma ua tatou iloa ua faamanuiaina i latou, ona ua latou o atu e mau faatasi ma lo latou Atua."
                },
                {
                    "number": 23,
                    "text": "O lenei ina ua vaai mai sa Lamanā ua le sosola ese o latou uso mai le pelu, pe liliu faatafa foi i latou i le itu taumatau po o le itu tauagavale, ae ua latou taooto i lalo ma fano, ma vivii atu i le Atua i le taimi lava o fano ai i le pelu—"
                },
                {
                    "number": 24,
                    "text": "O lenei ina ua vaai mai sa Lamanā i lenei mea, sa latou taofi mai le fasioti o i latou; ma sa toatele i latou o e na malelena o latou loto i totonu o i latou, mo i latou o o latou uso o e ua pauu i lalo i le pelu, ona ua latou salamo i mea na latou faia."
                },
                {
                    "number": 25,
                    "text": "Ma sa oo ina latou lafo i lalo a latou auupega o taua, ma sa latou le fia toe avea, ona ua tuia i latou i fasiotiga tagata ua latou faia; ma sa latou o ifo i lalo e pei lava o o latou uso, ma faalagolago i le alofa mutimutivale o i latou o e na sii aʼe o latou lima e fasioti i latou."
                },
                {
                    "number": 26,
                    "text": "Ma sa oo ina faatasi atu i tagata o le Atua i lena aso ni tagata e sili atu nai lo le aofai o e na fasiotia; ma o i latou o e na fasiotia o ni tagata sa amiotonu, o lea ua leai ai se pogai tatou te masalosalo ai ae ua faaolaina i latou."
                },
                {
                    "number": 27,
                    "text": "Ma sa leai se tagata amioleaga sa i totonu o i latou o e na fasiotia; ae sa sili atu i le afe i latou o e na aumai i le malamalama o le upumoni; ua faapea ona tatou vaai ai e tele auala e galue ai le Alii e aumai ai le olataga i ona tagata."
                },
                {
                    "number": 28,
                    "text": "O lenei o le aofai sili ona toatele o i latou o sa Lamanā o e na latou fasiotia le toatele naua o o latou uso, o sa Amalekā ma sa Amulonā, o le toatele o i latou sa mulimuli i le faatulagaga a sa Neʼoa."
                },
                {
                    "number": 29,
                    "text": "O lenei, i totonu o i latou o e na aufaatasi mai i tagata o le Alii, sa leai se sa Amalekā po o se sa Amulonā sa i ai, po o ni e sa i ai i le faatulagaga a Neʼoa, ae nao i latou o e na tupuga moni mai ia Lamana ma Lemuelu."
                },
                {
                    "number": 30,
                    "text": "Ma ua faapea ona tatou iloa manino ai, pe a uma ona faamalamalamaina o se nuu e ala i le Agaga o le Atua, ma latou maua le poto tele e uiga i mea tau i le amiotonu, ma ona pauu ese atu ai lea i le agasala ma le solitulafono, o le a sili atu lo latou maaa, ma faapea ona sili atu ai ona leaga lo latou tulaga nai lo pe a na latou le iloaina nei mea."
                }
            ]
        },
        "/study/scriptures/bofm/alma/25": {
            "uri": "/study/scriptures/bofm/alma/25",
            "title": "Alema 25",
            "data_type": "chapter",
            "chapter_name": "Mataupu 25",
            "chapter_summary": [
                "Ua sosolo osofaiga a sa Lamanā—Ua fano fanau a faitaulaga a Noa e pei ona sa valoia e Apinati—E toatele sa Lamanā ua liliu ma aufaatasi ma le nuu o Aneti-Nifae-Liae—Ua latou talitonu ia Keriso ma tausi i le tulafono a Mose. E tusa o le 90–77 T.L.M."
            ],
            "verses": [
                {
                    "number": 1,
                    "text": "Ma faauta, o lenei sa oo ina feita tele sa Lamanā na, ona ua latou fasiotia o latou uso; o lea na latou tauto ai le taui ma sui i luga o sa Nifaē; ma sa latou le toe taumafai e fasioti tagata o Aneti-Nifae-Liae i le taimi lena."
                },
                {
                    "number": 2,
                    "text": "Ae sa latou ave a latou autau ma o atu i tuaoi o le laueleele o Saraʼemila, ma pauu i luga o tagata o e sa i le laueleele o Amonaea, ma faaumatia i latou."
                },
                {
                    "number": 3,
                    "text": "Ma ina ua mavae lena, sa latou tauina taua e tele ma sa Nifaē, ia na tutulia ai i latou ma fasiotia."
                },
                {
                    "number": 4,
                    "text": "Ma i totonu o sa Lamanā o e na fasiotia, sa toetoe lava o fanau uma a Amulona ma ona uso, o e sa avea ma faitaulaga a Noa, ma sa fasiotia i latou i lima o sa Nifaē;"
                },
                {
                    "number": 5,
                    "text": "Ma o e na totoe, ina ua sosola atu i le vao i sasae, ma ina ua latou ave faamalosi le mana ma le pule i luga o sa Lamanā, sa latou faatonuina ia faafanoina le toatele o sa Lamanā i le afi ona o lo latou talitonuga—"
                },
                {
                    "number": 6,
                    "text": "Ona o le toatele o i latou, ina ua uma ona mafatia i le toesea tele ma le tele naua o puapuaga, sa amata ona faaosoina i le manatua o upu na talai atu ia te i latou e Arona ma ona uso i lo latou laueleele; o lea na amata ai ona latou le talitonu i uputuu a o latou tamā, ma talitonu i le Alii, ma e faapea ua ia tuuina mai le mana tele ia Nifaē; ma sa faapea ona liliu ai le toatele o i latou i le vao."
                },
                {
                    "number": 7,
                    "text": "Ma sa oo ina o taitai na o e o le toe vaega o fanau a Amulona, sa latou faatonuina ia fasiotia i latou, ioe, i latou uma o e na talitonu i nei mea."
                },
                {
                    "number": 8,
                    "text": "O lenei o lea faamaturoga na mafua ai le faaosoina o le ita o le toatele o o latou uso; ma sa amata ona i ai o finauga i le vao; ma sa amata ona saili e sa Lamanā fanau a Amulona ma ona uso ma amata ona fasioti o i latou; ma sa latou sosola i le vao i sasae."
                },
                {
                    "number": 9,
                    "text": "Ma faauta o loo saili i latou e sa Lamanā i le aso nei. Ua faapea ona taunuu ai o upu a Apinati, ia na ia fai mai e uiga i fanau a faitaulaga o e na faatonuina ia faaoo ia te ia le oti i le afi."
                },
                {
                    "number": 10,
                    "text": "Ona sa fai atu o ia ia te i latou: O le mea o le a outou faia ia te au, o le a avea ma faatusa o mea o le a oo mai."
                },
                {
                    "number": 11,
                    "text": "Ma o lenei o Apinati o le tagata muamua lea na mafatia i le oti i le afi ona o lona talitonu i le Atua; o lenei o le uiga lenei o lana upu, e toatele o le a mafatia i le oti i le afi, e pei lava ona mafatia ai o ia."
                },
                {
                    "number": 12,
                    "text": "Ma sa ia fai atu i faitaulaga a Noa, o a latou fanau o le a mafua ai ona fasiotia o tagata e toatele, i le ala e pei ona fasiotia ai o ia, ma o le a faasalalauina solo i latou ma fasiotia, e pei lava o se mamoe ua leai se leoleo mamoe ua tulia ma faaumatia e manu feai; ma o lenei faauta, ua faamaonia lava nei upu, ona sa tutulia i latou e sa Lamanā, ma sa sailia i latou, ma sa taiaina i latou."
                },
                {
                    "number": 13,
                    "text": "Ma sa oo ina ua vaai sa Lamanā ua le mafai ona latou faatoilaloina sa Nifaē, sa latou toe foi atu i lo latou lava laueleele; ma e toatele i latou na o mai e nonofo i le laueleele o Isamaeli ma le laueleele o Nifae, ma faatasi atu i latou lava i tagata o le Atua, o le nuu lea o Aneti-Nifae-Liae."
                },
                {
                    "number": 14,
                    "text": "Ma sa latou tanumia foi a latou auupega o taua, e pei ona sa faia e o latou uso, ma sa amata ona avea i latou ma tagata amiotonu; ma sa latou savavali i ala o le Alii, ma sa latou taulai e tausi ana poloaiga ma ana tulafono."
                },
                {
                    "number": 15,
                    "text": "Ioe, ma sa latou tausia le tulafono a Mose; aua sa tatau ai ona latou tausia pea o le tulafono a Mose, ona e lei faataunuuina uma. Ae e ui i le tulafono a Mose, sa latou taulai i luma i le afio mai o Keriso, i le manatu e faapea o le tulafono a Mose o se faatusa lea o lona afio mai, ma talitonu e tatau ona latou tausia pea tu a fafo seia oo i le taimi o le a faaali mai ai o ia ia te i latou."
                },
                {
                    "number": 16,
                    "text": "O lenei sa latou le manatu e oo mai le olataga e ala i le tulafono a Mose; ae sa aoga le tulafono a Mose e faamalosi ai lo latou faatuatua ia Keriso; ma o lea sa latou taofi ai se faamoemoe e ala i le faatuatua, mo le olataga e faavavau, ma le faalagolago i le agaga o valoaga, lea na fetalai mai e uiga i mea o le a oo mai."
                },
                {
                    "number": 17,
                    "text": "Ma o lenei faauta, sa olioli tele Amona, ma Arona, ma Ominea, ma Himinae, ma o latou uso, i le manuia lea sa latou maua i totonu o sa Lamanā, i le vaai i le foai mai e le Alii ia te i latou e tusa ma a latou talosaga, ma i le faamaoniaina foi e ia o lana afioga ia te i latou i mea uma taitasi."
                }
            ]
        },
        "/study/scriptures/bofm/alma/26": {
            "uri": "/study/scriptures/bofm/alma/26",
            "title": "Alema 26",
            "data_type": "chapter",
            "chapter_name": "Mataupu 26",
            "chapter_summary": [
                "Ua olioli Amona i le Alii—E faamalosi e le Alii e faamaoni ma tuuina mai ia te i latou le malamalama—O le faatuatua e mafai ai e tagata ona aumaia le afe ma afe o agaga i le salamo—Ua i ai i le Atua le mana uma ma ua ia silafia mea uma. E tusa o le 90–77 T.L.M."
            ],
            "verses": [
                {
                    "number": 1,
                    "text": "Ma o lenei, o upu nei a Amona i ona uso, ua faapea ona fai atu: Ou uso e, ma ou au uso, faauta ou te fai atu ia te outou, ua tele lava se pogai tatou te olioli ai; ona sa mafai ea ona tatou manatu, ina ua tatou amata mai le laueleele o Saraʼemila, o le a tuuina mai e le Atua ia te i tatou ni faamanuiaga tetele faapenei?"
                },
                {
                    "number": 2,
                    "text": "Ma o lenei, ou te fesili atu, o a faamanuiaga silisili ua ia tuuina mai ia te i tatou? E mafai ona outou tau mai?"
                },
                {
                    "number": 3,
                    "text": "Faauta, ou te tali atu mo outou; ona o o tatou uso, o sa Lamanā, sa i ai i le pouliuli, ioe, i se to ua sili lava ona pouliuli; ae faauta, i le toatele o i latou ua aumai e vaai i le malamalama ofoofogia o le Atua! Ma o le faamanuiaga lenei ua faaee mai i o tatou luga, lea ua avea ai i tatou o ni mea faigaluega i aao o le Atua e faataunuu ai lenei galuega tele."
                },
                {
                    "number": 4,
                    "text": "Faauta, e afe ma afe i latou ua olioli, ma ua aumai i le lafu a le Atua."
                },
                {
                    "number": 5,
                    "text": "Faauta, sa matua le faatoaga, ma amuia lava outou, ona sa outou sasau atu le selesaito, ma outou selesele mai ma lo outou malosi, ioe, sa outou galulue i le aso atoa; ma faauta i le tele o a outou fusisaito! Ma o le a faaputuputuina i latou i falesaito, ina ia le faamaʼumauina i latou."
                },
                {
                    "number": 6,
                    "text": "Ioe, o le a le taia i latou i lalo e le afa i le aso gataaga; ioe, pe lagā foi i luga i latou e le asiosio; ae a sau le afa o le a faaputuputu faatasi i latou i o latou nofoaga, ina ia le mafai e le afa ona ulu atu ia te i latou; ioe, pe faalelea foi i latou e matagi malolosi i soo se mea e manao le fili e ave i ai i latou."
                },
                {
                    "number": 7,
                    "text": "Ae faauta, ua i ai i latou i aao o le Alii o le seleselega, ma o i latou o ana; ma o le a ia faatutu mai i latou i luga i le aso gataaga."
                },
                {
                    "number": 8,
                    "text": "Ia faamanuina lava le suafa o lo tatou Atua; ia tatou pepese i lona viiga, ioe, ia tatou avatu le faafetai i lona suafa paia, ona ua faia e ia le amiotonu e faavavau."
                },
                {
                    "number": 9,
                    "text": "Aua a na tatou le o mai i fafo mai le laueleele o Saraʼemila, o o tatou uso pele nei, o e ua sili ona alolofa ia te i tatou, po ua fālō pea i latou i le ita faasaga mai ia te i tatou, ioe, ma po ua avea foi i latou o ni tagata ese i le Atua."
                },
                {
                    "number": 10,
                    "text": "Ma sa oo ina ua uma ona fai mai e Amona nei upu, sa aoai atu lona uso o Arona ia te ia, ua fai atu: Amona e, ou te fefe ua aveese atu oe i le mitamitavale e lou olioli."
                },
                {
                    "number": 11,
                    "text": "Ae sa fai mai Amona ia te ia: Ou te le mitamita i loʼu lava malosi, po o loʼu lava poto; ae faauta, ua atoatoa loʼu olioli, ioe, ua tumu loʼu loto i le olioli, ma o le a ou olioli i loʼu Atua."
                },
                {
                    "number": 12,
                    "text": "Ioe, ua ou iloa o au o se meanoa; a faatatau i loʼu malosi ua ou vaivai; o lea ou te le mitamita ai ia te au lava ia, ae ou te mitamita i loʼu Atua, ona o lona malosi e mafai ai ona ou faia o mea uma; ioe, faauta, e tele vavega tetele ua tatou faia i lenei laueleele, o mea o le a tatou viia ai lona suafa e faavavau."
                },
                {
                    "number": 13,
                    "text": "Faauta, e fia le tele o afe o o tatou uso ua ia tatalaina mai tiga o seoli; ma ua aumai ai i latou e pesea le alofa togiola, ma ua tupu mai lenei mea ona o le mana o lana afioga ua i totonu o i tatou, o lea, po ua le i ai ea ia te i tatou se pogai tele tatou te olioli ai?"
                },
                {
                    "number": 14,
                    "text": "Ioe, ua ia i tatou se pogai e viia ai o ia e faavavau, ona o ia o le Atua Silisili Ese, ma ua ia tatalaina o tatou uso mai filifili o seoli."
                },
                {
                    "number": 15,
                    "text": "Ioe, sa siosiomia faataamilo i latou i le pouliuli ma le faafanoga tumau-faavavau; ae faauta, ua ia aumai i latou i lona malamalama tumau-faavavau, ioe, i le olataga tumau-faavavau, ma ua siosiomia faataamilo i latou i le tele le mafaatusalia o lona alofa; ioe, ma a avea i tatou o ni mea faigaluega i ona aao i le faia o lenei galuega tele ma le ofoofogia."
                },
                {
                    "number": 16,
                    "text": "O lea, ia tatou mitamita ai, ioe, o le a tatou mitamita i le Alii; ioe, o le a tatou olioli, ona ua atoatoa lo tatou olioli; ioe, o le a tatou viia lo tatou Atua e faavavau. Faauta, o ai ea e mafai ona tele naua lona mitamita i le Alii? Ioe, o ai e mafai ona tele naua upu na te faia e uiga i lona mana tele, ma e uiga i lona alofa mutimutivale, ma i lona tali-tiga i le fanauga a tagata? Faauta, ou te fai atu ia te outou, e le mafai ona ou fai atu se vaega itiiti o le mea ua ou lagona."
                },
                {
                    "number": 17,
                    "text": "O ai sa mafai ona manatu o le a alofa mutimutivale tele mai lo tatou Atua e sei ese i tatou mai lo tatou tulaga leaga matautia, ma agasala, ma eleelea?"
                },
                {
                    "number": 18,
                    "text": "Faauta, sa tatou o atu i le ita, ma le faamatau tele e faaumatia lana ekalesia."
                },
                {
                    "number": 19,
                    "text": "O lea, aisea na ia le tuu atu ai i tatou i se faafanoga matautia, ioe, aisea na ia le faapau ifo ai i o tatou luga le pelu o lona faamasinotonu, ma faamalaia i tatou i le noa ma se faamoemoe e faavavau?"
                },
                {
                    "number": 20,
                    "text": "E, lou agaga e, e pei ona sa toeitiiti oo i ai, ia sola ese mai lea manatu. Faauta, sa ia le faaoo mai lona faamasinotonu i luga o i tatou, ae na ia aumai i tatou i lona alofa mutimutivale tele i luga o lena vanu tumau-faavavau o le oti ma le pagatia, mo le faaolaina lava o o tatou agaga."
                },
                {
                    "number": 21,
                    "text": "Ma o lenei faauta, ou uso e, o ai se tagata natura o i ai ua ia iloaina nei mea? Ou te fai atu ia te outou, ua leai se tasi ua ia iloaina nei mea, vagana ai i latou ua salamo."
                },
                {
                    "number": 22,
                    "text": "Ioe, o ia o le e salamo ma faaaoga le faatuatua, ma fai galuega lelei, ma tatalo pea e le aunoa—o tagata faapea ua tuuina mai i ai ia latou iloa mealilo a le Atua; ioe, o tagata faapea e tuuina mai i ai latou te faaali mai mea e lei faaalia lava; ioe, ma o le a tuuina mai i tagata faapea latou te aumai le afe ma afe o agaga i le salamo, e pei lava ona tuuina mai ia i tatou e aumai o tatou uso nei i le salamo."
                },
                {
                    "number": 23,
                    "text": "O lenei pe tou te manatua ea, ou uso e, sa tatou fai atu i o tatou uso i le laueleele o Saraʼemila, o le a tatou o ae i le laueleele o Nifae, e talai atu i o tatou uso, o sa Lamanā, ma sa latou tōē faatauemu mai ia te i tatou."
                },
                {
                    "number": 24,
                    "text": "Ona sa latou fai mai ia te i tatou: Tou te manatu ea e mafai ona outou aumaia sa Lamanā i le malamalama o le upumoni? Tou te manatu e mafai ona outou faatalitonuina sa Lamanā i le sese o uputuu a o latou tamā, ao avea pea i latou ma tagata ua maaa e pei ona latou i ai nei; o e ua fiafia o latou loto i le faamasaaina o le toto; o e ua faaaluina o latou aso i le amioletonu sili ona leaga; o e o o latou ala o ala o se na solitulafono mai i le amataga? O lenei, ou uso e, tou te manatua o la latou gagana lena."
                },
                {
                    "number": 25,
                    "text": "Ma e le gata i lea, sa latou fai mai: Ia tatou sii auupega o taua e faasaga ia te i latou, ina ia tatou faaumatia ese i latou ma lo latou amioletonu i fafo mai le laueleele, nei latou solia i tatou ma faaumatia i tatou."
                },
                {
                    "number": 26,
                    "text": "Ae faauta, ou uso pele e, sa tatou lei o mai i le vao ma le faamoemoe e faaumatia o tatou uso, ae ma le faamoemoe atonu e mafai ona tatou faaolaina ni isi e toaitiiti o o latou agaga."
                },
                {
                    "number": 27,
                    "text": "O lenei ina ua vaivai o tatou loto, ma toetoe a tatou toe foi i tua, faauta, sa faamafanafanaina i tatou e le Alii, ma fetalai mai: O atu i totonu o o outou uso, o sa Lamanā, ma tauave ma le onosai ou puapuaga, ma o le a ou tuu atu ia te outou le manuia."
                },
                {
                    "number": 28,
                    "text": "Ma o lenei faauta, ua tatou o mai, ma ua tatou i ai i totonu ia te i latou; ma sa tatou onosai i o tatou mafatiaga, ma sa tatou mafatia i mea uma sa tatou le maua; ioe, sa tatou malaga atu mai lea fale i lea fale, ma le faalagolago i luga o le alofa mutimutivale o le lalolagi—e le sa nao luga o le alofa mutimutivale o le lalolagi, ae i luga o le alofa mutimutivale o le Atua."
                },
                {
                    "number": 29,
                    "text": "Ma sa tatou ulu atu i totonu o o latou fale ma aoao i latou, ma sa tatou aoao i latou i o latou auala; ioe, ma sa tatou aoao i latou i luga o o latou maupuepue; ma sa tatou ulu atu foi i o latou malumalu ma o latou sunako ma aoao i latou; ma sa tutuli i tatou i fafo, ma tauemuina, ma feanu tagata i o tatou luga, ma fepo o tatou alafau; ma sa fetogi i tatou i maa, ma ave ma saisai i maea malolosi, ma lafo i le falepuipui; ma sa toe laveaiina i tatou e ala i le mana ma le poto o le Atua."
                },
                {
                    "number": 30,
                    "text": "Ma sa tatou mafatia i ituaiga uma o puapuaga, ma o nei mea uma na tutupu mai, atonu ina ia mafai ona avea ai i tatou ma ala e faaolaina ai ni nai agaga; ma sa tatou manatu o le a atoatoa lo tatou olioli pe afai atonu e mafai ona avea i tatou ma ala e faaolaina ai ni isi."
                },
                {
                    "number": 31,
                    "text": "O lenei faauta, e mafai ona tatou vaai atu ma vaai i fua o a tatou galuega; ma ua itiiti ea i latou? Ou te fai atu ia te outou, E leai, ua toatele i latou; ioe, ma e mafai ona tatou molimau i lo latou faamaoni, ona o lo latou alolofa i o latou uso ma ia i tatou foi."
                },
                {
                    "number": 32,
                    "text": "Aua faauta, sa sili ia i latou le taulagaina o o latou ola nai lo le ave o le ola o so latou fili; ma ua latou tanu loloto i le eleele a latou auupega o taua, ona o lo latou alolofa i o latou uso."
                },
                {
                    "number": 33,
                    "text": "Ma o lenei faauta ou te fai atu ia te outou, sa i ai ea se alofa tele faapea i le laueleele atoa? Faauta, ou te fai atu ia te outou, E leai, sa lei i ai lava, e oo lava i totonu o sa Nifaē."
                },
                {
                    "number": 34,
                    "text": "Aua faauta, latou te sii auupega o taua e faasaga i o latou uso; latou te le fia tuu i latou lava ia fasiotia. Ae faauta pe toafia ea o i latou nei na tuuina atu o latou ola; ma ua tatou iloa ua latou o atu i lo latou Atua, ona o lo latou alolofa ma ona o lo latou inoino i le agasala."
                },
                {
                    "number": 35,
                    "text": "O lenei pe le ua i ai ea ia te i tatou se pogai tatou te olioli ai? Ioe, ou te fai atu ia te outou, e lei i ai lava ni tagata na i ai se pogai tele naua latou te olioli ai e pei o i tatou, talu mai le amataga o le lalolagi; ioe, ma ua soona tele lava loʼu olioli, ua oo lava i le mitamita i loʼu Atua; ona ua ia te ia le mana uma, ma le poto uma, ma le malamalama uma; ua silafia e ia mea uma, ma o ia o se Tagata alofa mutimutivale, e oo i le olataga, o i latou o e e salamo ma talitonu i lona suafa."
                },
                {
                    "number": 36,
                    "text": "O lenei afai o le mitamitavale lea, o le a faapea lava ona ou mitamita; ona o loʼu ola ma loʼu sulu lea, o loʼu olioli ma loʼu olataga, ma loʼu togiola lea mai le malaia tumau-faavavau. Ioe, ia faamanuina lava le suafa o loʼu Atua, o le ua manatu mai i lenei nuu, o e o se lala o le laau o Isaraelu, ma ua leiloa mai i lona tino i se laueleele ese; ioe, ou te fai atu, ia faamanuina lava le suafa o loʼu Atua, o le ua manatu mai ia te i tatou, o ni tagata maumausolo i se laueleele ese."
                },
                {
                    "number": 37,
                    "text": "O lenei ou uso e, ua tatou vaai e manatu mai le Atua i tagata uma, i soo se laueleele atonu ua latou i ai; ioe, ua ia faitauina ona tagata, ma o ona loto alofa mutimutivale ua i luga o le lalolagi uma. O lenei o loʼu olioli lea, ma laʼu faafetai tele; ioe, ma o le a ou avatu le faafetai i loʼu Atua e faavavau. Amene."
                }
            ]
        },
        "/study/scriptures/bofm/alma/27": {
            "uri": "/study/scriptures/bofm/alma/27",
            "title": "Alema 27",
            "data_type": "chapter",
            "chapter_name": "Mataupu 27",
            "chapter_summary": [
                "Ua poloaiina e le Alii Amona e taitai atu le nuu o Aneti-Nifae-Liae i le saogalemu—Ina ua feiloai ma Alema, sa alu uma le malosi o Amona i lona olioli tele—Ua tuu mai e sa Nifaē i le nuu o Aneti-Nifae-Liae le laueleele o Seasona—Ua taua i latou o le nuu o Amona. E tusa o le 90–77 T.L.M."
            ],
            "verses": [
                {
                    "number": 1,
                    "text": "O lenei sa oo ina ua iloa e i latou o sa Lamanā o e na o atu e tau faasaga ia sa Nifaē, ina ua mavae a latou taumafaiga e tele e faaumatia i latou, ua le aoga lo latou saili e faaumatia i latou, sa latou toe foi i le laueleele o Nifae."
                },
                {
                    "number": 2,
                    "text": "Ma sa oo ina sa feita tele sa Amalekā, ona o le toatele o o latou ua toesea. Ma ina ua latou vaai ua le mafai ona latou saili le taui ma sui mai ia sa Nifaē, sa amata ona latou faaoso tagata ia feita e faasaga i o latou uso, le nuu lea o Aneti-Nifae-Liae; o lea na latou toe amata ai ona faaumatia o i latou."
                },
                {
                    "number": 3,
                    "text": "O lenei sa toe mumusu ia tagata e fetagofi ia latou auupega o taua, ma sa latou tuu atu i latou lava ia fasiotia e tusa ma manao o o latou fili."
                },
                {
                    "number": 4,
                    "text": "O lenei ina ua vaai atu Amona ma ona uso i lenei galuega o le faafanoga i totonu o i latou o e sa sili ona pele ia te i latou, ma i totonu o i latou o e sa sili ona pele ia te i latou, i latou—ona sa latou tausi ia te i latou e pei i latou o ni agelu na auina mai e le Atua e laveai i latou mai le faafanoga e faavavau—o lea, ina ua vaai atu Amona ma ona uso i lenei galuega o le faafanoga tele, sa ootia i latou i le agaalofa, ma sa latou fai atu i le tupu:"
                },
                {
                    "number": 5,
                    "text": "Ia tatou faapotopoto faatasi lenei nuu o le Alii, ma ia tatou o i lalo i le laueleele o Saraʼemila i o matou uso o sa Nifaē, ma tatou sosola ese i fafo mai lima o o tatou fili, ina ia le faaumatiaina i tatou."
                },
                {
                    "number": 6,
                    "text": "Peitai sa fai mai le tupu ia te i latou: Faauta, o le a faaumatia i matou e sa Nifaē, ona o fasiotiga tagata ma agasala e tele sa matou faia ia te i latou."
                },
                {
                    "number": 7,
                    "text": "Ma sa fai atu Amona: O le a ou alu ma ole atu i le Alii, ma afai e fetalai mai o ia ia te i tatou, ia tatou o i lalo i o matou uso, pe tou te o ea?"
                },
                {
                    "number": 8,
                    "text": "Ma sa fai mai le tupu ia te ia: Ioe, afai e fetalai mai le Alii ia te i matou e o, o le a matou o i lalo i o tatou uso, ma o le a avea i matou ma a latou pologa seia oo ina matou toe totogi atu ia te i latou mo fasiotiga tagata ma agasala e tele na matou faia ia te i latou."
                },
                {
                    "number": 9,
                    "text": "Peitai sa fai atu Amona ia te ia: Ua tetee i le tulafono a o matou uso, lea na faatu e loʼu tamā, le i ai o ni pologa i totonu ia te i latou; o lea ia tatou o ai i lalo, ma faalagolago i le alofa mutimutivale o o matou uso."
                },
                {
                    "number": 10,
                    "text": "Peitai sa fai mai le tupu ia te ia: Ole atu i le Alii, ma afai e fetalai mai o ia ia te i matou e o, o le a matou o; a leai o le a matou fano pea i le laueleele."
                },
                {
                    "number": 11,
                    "text": "Ma sa oo ina alu atu Amona ma ole i le Alii, ma sa fetalai mai le Alii ia te ia:"
                },
                {
                    "number": 12,
                    "text": "Aveese atu i fafo lenei nuu mai lenei laueleele, ina ia le fano i latou; ona ua malosi tele le uu a Satani i loto o sa Amalekā, o e ua faaosoina sa Lamanā ia feita i o latou uso, ia fasioti ia te i latou; o lea ia e alu ese atu ai i fafo mai lenei laueleele; ma amuia lava lenei nuu i lenei tupulaga, ona o le a ou faasaoina i latou."
                },
                {
                    "number": 13,
                    "text": "Ma o lenei sa oo ina alu atu Amona ma tau atu i le tupu upu uma na fetalai mai ai le Alii ia te ia."
                },
                {
                    "number": 14,
                    "text": "Ma sa latou faapotopoto faatasi o latou tagata uma, ioe, tagata uma o le Alii, ma faapotopoto faatasi a latou lafu ma fagaga uma, ma o ese atu i fafo o le laueleele, ma o mai i le vao lea sa vavae ai le laueleele o Nifae mai le laueleele o Saraʼemila, ma o mai i luga latalata i tuaoi o le laueleele."
                },
                {
                    "number": 15,
                    "text": "Ma sa oo ina fai atu Amona ia te i latou: Faauta, o au ma ou uso o le a matou o atu i le laueleele o Saraʼemila, ae o le a outou faatali atu iinei seia matou foi mai; ma o le a matou tofotofoina loto o o matou uso, pe latou te loto ia outou o mai i lo latou laueleele."
                },
                {
                    "number": 16,
                    "text": "Ma sa oo ina ao alu atu Amona i le laueleele, sa feiloai o ia ma ona uso ma Alema, i le nofoaga lea sa taua; ma faauta, sa o se feiloaiga olioli tele lenei feiloaiga."
                },
                {
                    "number": 17,
                    "text": "O lenei sa matua tele lava le olioli o Amona sa oo ina faatumulia o ia; ioe, sa tofatumoanaina o ia i le olioli i lona Atua, sa oo ina uma lona malosi; ma sa toe pau ai o ia i le eleele."
                },
                {
                    "number": 18,
                    "text": "O lenei pe le o le olioli tele ea lenei? Faauta, o le olioli lenei e le maua e se tasi, vagana ai le ua salamo faamaoni ma le ua saili mo le fiafia ma le lotomaualalo."
                },
                {
                    "number": 19,
                    "text": "O lenei sa matua tele moni lava le olioli o Alema i le feiloaiga ma ona uso, ma le olioli foi o Arona, ma Ominea, ma Himinae; peitai faauta, sa le sili atu lo latou olioli nai lo latou malolosi."
                },
                {
                    "number": 20,
                    "text": "Ma o lenei sa oo ina toe taitai atu e Alema ona uso i tua i le laueleele o Saraʼemila; i lona lava fale. Ma sa latou o atu ma faamatala atu i le faamasino sili mea uma na oo ia te i latou i le laueleele o Nifae, i totonu o o latou uso, o sa Lamanā."
                },
                {
                    "number": 21,
                    "text": "Ma sa oo ina auina atu e le faamasino sili se folafolaga i le laueleele atoa, e fia iloa le leo o le nuu e uiga i le faatagaina o o latou uso, o e o tagata o Aneti-Nifae-Liae."
                },
                {
                    "number": 22,
                    "text": "Ma sa oo ina oo mai le leo o le nuu, fai mai: Faauta, o le a tatou tuu atu le laueleele o Seasona, lea o loo i le itu i sasae o le sami, lea ua sosoo ma le laueleele o Nuumau, lea o loo i le itu i saute o le laueleele o Nuumau; ma o le laueleele lenei o Seasona o le laueleele lea o le a tatou tuu atu i o tatou uso mo o latou tofi."
                },
                {
                    "number": 23,
                    "text": "Ma faauta, o le a tatou tuu a tatou autau i le va o le laueleele o Seasona ma le laueleele o Nifae, ina ia mafai ona tatou puipui o tatou uso i le laueleele o Seasona; ma o le a tatou faia lenei mea mo o tatou uso, ona o lo latou matatau e fetagofi i auupega o taua e faasaga i o latou uso neʼi o latou faia le agasala; ma ua oo mai ia te i latou lenei matau tele ona o lo latou salamo faanoanoa tele lea na oo ia te i latou, ona o le tele o a latou fasiotiga tagata ma lo latou amioleaga matautia."
                },
                {
                    "number": 24,
                    "text": "Ma o lenei faauta, o le a tatou faia lenei mea mo o tatou uso, ina ia mafai ona fai mo o latou tofi le laueleele o Seasona; ma o le a tatou puipuia i latou mai i o latou fili ia tatou autau, pe afai latou te tuu mai ia te i tatou se vaega o a latou mea e fesoasoani ia te i tatou ina ia mafai ona tatou tausia a tatou autau."
                },
                {
                    "number": 25,
                    "text": "O lenei, sa oo ina ua faalogo atu Amona i lenei mea, sa foi atu o ia i le nuu o Aneti-Nifae-Liae, ma Alema foi faatasi ma ia, i le vao, i le mea sa faatutu ai o latou faleie, ma faailoa atu ia te i latou nei mea uma. Ma sa faamatala atu foi e Alema ia te i latou e uiga i lona liliu mai, faatasi ma Amona ma Arona, ma ona uso."
                },
                {
                    "number": 26,
                    "text": "Ma sa oo ina o lenei mea na oo ifo ai le olioli tele i totonu o i latou. Ma sa latou o atu i lalo i le laueleele o Seasona, ma avea le laueleele o Seasona e fai mo i latou; ma sa taua i latou e sa Nifaē o le nuu o Amona; o lea na faailogaese ai i latou i lena igoa mai le taimi lena."
                },
                {
                    "number": 27,
                    "text": "Ma sa i ai i latou i totonu o le nuu o Nifae, ma faitauina foi i totonu o tagata o e sa auai i le ekalesia a le Atua. Ma sa ilogaese foi i latou i lo latou finafinau i le Atua, ma i tagata foi; ona sa latou faamaoni atoatoa ma amiotonu i mea uma; ma sa latou mausali i lo latou faatuatua ia Keriso, e oo i le iuga."
                },
                {
                    "number": 28,
                    "text": "Ma sa latou manatu i le faamasaaina o le toto o o latou uso ma le inoino tele; ma sa le mafai lava ona faatauanauina i latou ia fetagofi i auupega o taua e faasaga i o latou uso; ma sa latou le vaai lava i le oti ma sina tikeri o le fefe, ona o lo latou faamoemoe ma taofi e uiga ia Keriso ma le toetutu; o lea, ia te i latou lava, ua tofatumoanaina le oti i le manumalo ai o Keriso i ona luga."
                },
                {
                    "number": 29,
                    "text": "O lea, na latou tuu ai le oti ia oo mai ia te i latou i le ala sili ona leaga ma tiga e mafai ona faia e o latou uso, ae latou te lei ave le pelu po o le simetea e taia ai i latou."
                },
                {
                    "number": 30,
                    "text": "Ma sa faapea ona avea o i latou ma tagata finafinau ma peleina, o se nuu faapitoa tele o le Alii."
                }
            ]
        },
        "/study/scriptures/bofm/alma/28": {
            "uri": "/study/scriptures/bofm/alma/28",
            "title": "Alema 28",
            "data_type": "chapter",
            "chapter_name": "Mataupu 28",
            "chapter_summary": [
                "Ua faatoilaloina sa Lamanā i se taua matautia tele—Ua fasiotia le tai sefulu o afe—Ua tuu e amioleaga i se tulaga o le malaia e le gata; e maua e e amiotonu se fiafia e le gata. E tusa o le 77–76 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina ua mavae ona faamautuina o le nuu o Amona i le laueleele o Seasona, ma faatuina foi se aulotu i le laueleele o Seasona, ma faatutuina autau a sa Nifaē faataamilo i le laueleele o Seasona, ioe, i tuaoi uma faataamilo i le laueleele o Saraʼemila; faauta sa mulimuli mai autau a sa Lamanā i o latou uso i le vao."
                },
                {
                    "number": 2,
                    "text": "Ma sa faapea ona faia ai o se taua matautia tele; ioe, o se taua matautia tele faapea e lei vaaia muamua i totonu o tagata uma i le laueleele mai i le taimi na tuua ai Ierusalema e Liae; ioe, ma sa tai sefulu o afe o sa Lamanā na fasiotia ma faasalalau solo."
                },
                {
                    "number": 3,
                    "text": "Ioe, ma sa i ai foi se fasiga tele i totonu o le nuu o Nifae; e ui i lea, sa tutulia ma faasalalauina sa Lamanā, ma toe foi mai tagata o Nifae i lo latou laueleele."
                },
                {
                    "number": 4,
                    "text": "Ma o lenei o se taimi lea sa i ai se faanoanoa ma se auega tele sa faalogoina i le laueleele atoa, i totonu o tagata uma o Nifae—"
                },
                {
                    "number": 5,
                    "text": "Ioe, o le tagi a fafine na oti a latou tane i le faanoanoa mo a latou tane, ma tamā foi i le faanoanoa mo o latou atalii, ma le afafine mo le tuagane, ioe, o le tuagane mo le tamā; ma sa faapea ona faalogoina o le tagi o le faanoanoa i totonu o i latou uma, i le faanoanoa mo tagata o o latou aiga o e ua fasiotia."
                },
                {
                    "number": 6,
                    "text": "Ma o lenei e moni o se aso sa faanoanoa tele lea; ioe, o se taimi o le mafaufau loloto, ma o se taimi o le anapogi tele ma le tatalo."
                },
                {
                    "number": 7,
                    "text": "Ma sa faapea ona iu o le lona sefulu lima o tausaga o le nofoaiga a faamasino i luga o le nuu o Nifae;"
                },
                {
                    "number": 8,
                    "text": "Ma o le tala lenei e uiga ia Amona ma ona uso, a latou malaga i le laueleele o Nifae, o latou mafatiaga i le laueleele, o latou faanoanoaga, ma o latou puapuaga, ma lo latou olioli le mafuatia, ma le taliaina ma le saogalemu o le au uso i le laueleele o Seasona. Ma o lenei ia talosia ia faamanuiaina o latou agaga e le Alii, le Togiola o tagata uma, e faavavau."
                },
                {
                    "number": 9,
                    "text": "Ma o le tala lenei o taua ma finauga i totonu o sa Nifaē, ma taua foi i le va o sa Nifaē ma sa Lamanā; ma ua iu le lona sefulu lima o tausaga o le nofoaiga a faamasino."
                },
                {
                    "number": 10,
                    "text": "Ma mai i le tausaga muamua i le tausaga e sefulu lima, na aumai ai le faafanoga o le tele o afe o ola; ioe, na oo mai ai se vaaiga matautia o le faamasaatoto."
                },
                {
                    "number": 11,
                    "text": "Ma o tino o le tele o afe o tagata ua faataooto maualalalo i le eleele, ao tino o isi afe e tele ua palanai i faupuega i luga o le eleele; ioe, ma e tele afe o tagata ua faanoanoa i le toesea o tagata o o latou aiga ua fasiotia, ona sa ia te i latou se pogai sa matatau ai, e tusa ma folafolaga a le Alii, ua tuuina i latou i se tulaga o le malaia e le gata."
                },
                {
                    "number": 12,
                    "text": "Ao o le tele o afe o isi tagata sa faanoanoa moni i le toesea o tagata o o latou aiga, peitai sa latou olioli ma fiafia i le faamoemoe, ma e oo lava i lo latou mautinoa, e tusa ma folafolaga a le Alii, e faatutu mai i latou e mau i le itu taumatau o le Atua, i se tulaga o le fiafia e le gata."
                },
                {
                    "number": 13,
                    "text": "Ma ua faapea ona tatou vaai ai i le lē tutusa tele o tagata ona o le agasala ma le solitulafono, ma le mana o le tiapolo, lea e ala mai i fuafuaga faitogafiti ia ua ia faia e mailei ai loto o tagata."
                },
                {
                    "number": 14,
                    "text": "Ma ua faapea ona tatou vaai ai i le valaau malosi atu i tagata ia filiga e galulue i tovine o le Alii; ma ua faapea ona tatou vaai ai i le pogai tele o le faanoanoa, ma o le olioli foi—o le faanoanoa ona o le oti ma faafanoga i totonu o tagata, ma o le olioli ona o le malamalama o Keriso i le ola."
                }
            ]
        },
        "/study/scriptures/bofm/alma/29": {
            "uri": "/study/scriptures/bofm/alma/29",
            "title": "Alema 29",
            "data_type": "chapter",
            "chapter_name": "Mataupu 29",
            "chapter_summary": [
                "Ua manao Alema e talai atu le salamo ma le finafinau tele faaagelu—Ua tuuina mai e le Alii faiaoga mo atunuu uma—Ua mitamita Alema i le galuega a le Alii ma le manuia o le galuega a Amona ma ona uso. E tusa o le 76 T.L.M."
            ],
            "verses": [
                {
                    "number": 1,
                    "text": "E, pe ana o au o se agelu, ma mafai ona ou maua le moomooga o loʼu loto, ina ia mafai ona ou alu atu ma tautala atu ma le pu a le Atua, ma i se leo e luluina ai le eleele, ma alaga atu le salamo i tagata uma!"
                },
                {
                    "number": 2,
                    "text": "Ioe, po ua ou alaga atu i agaga uma taitoatasi, i se leo e pei o le faititili, le salamo ma le fuafuaga o le togiolaina, ina ia latou salamo ma o mai i lo tatou Atua, ina ia le toe i ai se faanoanoa i luga o le lalolagi uma."
                },
                {
                    "number": 3,
                    "text": "Ae faauta, o au o se tagata, ma ua ou agasala i loʼu manao; ona e tatau ona ou malie i mea ua tuuina mai e le Alii ia te au."
                },
                {
                    "number": 4,
                    "text": "E le tatau ona ou lagā i luga i ou manaʼo le poloai mausali a le Atua amiotonu, ona ua ou iloa e tuu mai e ia i tagata e tusa ma o latou manao, pe mo le oti pe mo le ola; ioe, ua ou iloa e tuu mai e ia i tagata, ioe, e poloai mai e ia ia te i latou poloaiga e le masuia, e tusa ma o latou loto, pe mo le olataga i latou, pe mo le faafanoga."
                },
                {
                    "number": 5,
                    "text": "Ioe, ma ua ou iloa ua oo mai le lelei ma le leaga i luma o tagata uma; o ia o le ua ia le iloaina le lelei mai le leaga ua le tausalaina; ae o ia o le ua ia iloaina le lelei ma le leaga, e tuuina mai ia te ia e tusa ma ona manao, pe manao o ia i le lelei po o le leaga, le ola po o le oti, le olioli po o le faanoanoa o le mafaufau."
                },
                {
                    "number": 6,
                    "text": "O lenei, ona ua vaai ua ou iloa nei mea, aisea ou te manao tele ai nai lo le faia o le galuega ua valaauina ai au?"
                },
                {
                    "number": 7,
                    "text": "Aisea ou te manao ai pe a na o au o se agelu, ina ia mafai ona ou tautala atu ai i tuluiga uma o le lalolagi?"
                },
                {
                    "number": 8,
                    "text": "Aua faauta, ua tuuina mai e le Alii i atunuu uma, ni isi o lo latou lava atunuu ma gagana, latou te aoao atu lana afioga, ioe, i le poto, mea uma ua ia silafia e tatau ona latou maua; o lea ua tatou vaai ai e faatonu mai le Alii i le poto, e tusa ma le mea ua tonu ma moni."
                },
                {
                    "number": 9,
                    "text": "Ua ou iloa le mea ua poloaiina ai au e le Alii, ma ua ou mitamita ai. Ou te le mitamita ona o au lava ia, ae ou te mitamita i le mea ua poloaiina ai au e le Alii; ioe, ma o lou mitamitaga lenei, atonu ia mafai ona avea au o se auupega i aao o le Atua e aumai ai se agaga i le salamo; ma o lou olioli lea."
                },
                {
                    "number": 10,
                    "text": "Ma faauta, a ou vaai atu i le toatele o ou uso ua salamo faamaoni, ma ua o mai i le Alii lo latou Atua, ona faatumulia lea o lou agaga i le olioli; ona ou manatua lea o mea na faia e le Alii mo au, ioe, e oo lava i le faafofogaina e ia o lau tatalo; ioe, ona ou manatua lea o lona aao alofa mutimuti tele na ia faaloaloa mai ia te au."
                },
                {
                    "number": 11,
                    "text": "Ioe, ma ou te manatua foi le faatagataotauaina o ou tamā; ona ua ou iloa moni lava sa laveaiina i latou e le Alii mai le pologa, ma o lenei mea na ia faatuina ai lana ekalesia; ioe, o le Alii le Atua, o le Atua o Aperaamo, o le Atua o Isaako, ma le Atua o Iakopo, na laveaiina i latou mai le pologa."
                },
                {
                    "number": 12,
                    "text": "Ioe, ua ou manatua pea le faatagataotauaina o ou tamā; ma o lena lava Atua e tasi o le na laveaiina i latou mai lima o tagata Aikupito, na laveaiina i latou mai le pologa."
                },
                {
                    "number": 13,
                    "text": "Ioe, ma o lena lava Atua e tasi na faatuina lana ekalesia i totonu o i latou; ioe, ma o lena lava Atua na valaauina au i se valaauga paia, e talai atu le afioga i lenei nuu, ma tuuina mai ia te au le manuia tele, o se mea ua atoatoa ai lou olioli."
                },
                {
                    "number": 14,
                    "text": "Peitai ua le nao lou lava manuia ua ou olioli ai, ae ua sili atu le atoatoa o lou olioli ona o le manuia o ou uso, o e na o ae i le laueleele o Nifae."
                },
                {
                    "number": 15,
                    "text": "Faauta, sa latou galulue malolosi, ma ua latou aumai fua e tele; ma o le a tele lava lo latou taui!"
                },
                {
                    "number": 16,
                    "text": "O lenei, pe a ou mafaufau i le manuia o ou uso nei e segia ese atu lou agaga, ua oo lava e peiseai ua vavae ese atu ai mai le tino, i le tele naua o lou olioli."
                },
                {
                    "number": 17,
                    "text": "Ma o lenei ia talosia lava ia tuuina mai e le Atua ia te i latou nei, o ou uso, ia mafai ona latou nonofo i lalo i le malo o le Atua; ioe, ma i latou uma foi o e o fua o a latou galuega, ina ia latou le toe ulufafo atu, ae ia mafai ona latou viia o ia e faavavau; ma ia talosia lava ia tuuina mai e le Atua ia faia e tusa ma au upu, e pei lava ona ou tautala atu ai. Amene."
                }
            ]
        },
        "/study/scriptures/bofm/alma/30": {
            "uri": "/study/scriptures/bofm/alma/30",
            "title": "Alema 30",
            "data_type": "chapter",
            "chapter_name": "Mataupu 30",
            "chapter_summary": [
                "Ua faatauemu ia Keriso, le Togiola, ma le agaga o valoaga, Koriʼoa le Aneti-Keriso—Ua ia aoao atu ua leai se Atua, leai se pau o le tagata, leai se faasalaga mo le agasala, ma ua leai se Keriso—Ua molimau atu Alema o le a afio mai Keriso ma ua faaali mai i mea uma o loo i ai se Atua—Ua manao mai Koriʼoa i se faailoga ma ua taia o ia i le gugu—Sa alu ane le tiapolo ia Koriʼoa e pei o se agelu ma aoao ia te ia mea e fai atu ai—Ua solia Koriʼoa i lalo ma ua oti. E tusa o le 76–74 T.L.M."
            ],
            "verses": [
                {
                    "number": 1,
                    "text": "Faauta, o lenei sa oo ina ua uma ona faamautuina o le nuu o Amona i le laueleele o Seasona, ioe, ma ina ua uma foi ona tutuli ese o sa Lamanā i fafo mai le laueleele, ma tanuina o latou tagata oti e tagata o le laueleele—"
                },
                {
                    "number": 2,
                    "text": "O lenei sa le faitauina o latou tagata oti ona o le toatele naua o lo latou aofai; sa le faitauina foi tagata oti o sa Nifaē—ae sa oo ina ua uma ona latou tanu o o latou tagata oti, ma ina ua mavae atu foi aso o le anapogi, ma le faanoanoa, ma le tatalo, (ma sa tupu lenei mea i le lona sefulu ono o tausaga o le nofoaiga a faamasino i le nuu o Nifae) sa amata ona i ai o le filemu aveaveai i le laueleele atoa."
                },
                {
                    "number": 3,
                    "text": "Ioe, ma sa tausisi tagata e tausi i poloaiga a le Alii; ma sa latou anaana i le tausiga o sauniga a le Atua, e tusa ma le tulafono a Mose; ona sa aoaoina i latou e tausi i le tulafono a Mose seia oo ina faataunuuina."
                },
                {
                    "number": 4,
                    "text": "Ma sa faapea ona leai o se faalavelave i le nuu i le tausaga atoa lona sefulu ono o le nofoaiga a faamasino i le nuu o Nifae."
                },
                {
                    "number": 5,
                    "text": "Ma sa oo i le amataga o le lona sefulu fitu o tausaga o le nofoaiga a faamasino, sa i ai pea le filemu aveaveai."
                },
                {
                    "number": 6,
                    "text": "Peitai sa oo i le taufaaiuiuga o le lona sefulu fitu o tausaga, sa sau ai se tagata i le laueleele o Saraʼemila, ma o ia o se Anetī-Keriso, ona sa amata ona ia talai atu i tagata e faasaga i valoaga ia na fetalaia e perofeta, e uiga i le afio mai o Keriso."
                },
                {
                    "number": 7,
                    "text": "O lenei sa leai se tulafono e faasaga i talitonuga o se tagata; ona sa matua le tusa ai ma poloaiga a le Atua le i ai o se tulafono o le a aumai ai tagata i ni tulaga le tutusa."
                },
                {
                    "number": 8,
                    "text": "Ona ua faapea ona fai mai o tusitusiga paia: Ina filifili ia outou i le aso nei, po o ai tou te auauna i ai."
                },
                {
                    "number": 9,
                    "text": "O lenei afai ua manao se tagata e auauna i le Atua, o lana aia lea; pe, afai ua talitonu o ia i le Atua o lana lava aia lea e auauna atu ai ia te ia; ae afai e le talitonu o ia ia te ia sa leai se tulafono e faasala ai o ia."
                },
                {
                    "number": 10,
                    "text": "Peitai afai sa ia fasioti tagata sa faasalaina o ia i le oti; ma afai sa ia faomea sa faasalaina foi o ia; ma afai sa gaoi o ia sa faasalaina foi o ia; ma afai sa mulilua o ia sa faasalaina foi o ia; ioe, sa faasalaina i latou mo nei amioleaga uma."
                },
                {
                    "number": 11,
                    "text": "Ona sa i ai se tulafono ia faamasinoina tagata e tusa ma a latou solitulafono. E ui i lea, sa leai se tulafono e faasaga i talitonuga o se tagata; o lea, sa faasalaina ai le tagata mo nao solitulafono sa ia faia; o lea sa tulaga tutusa tagata uma."
                },
                {
                    "number": 12,
                    "text": "Ma o lenei Aneti-Keriso, o lona igoa o Koriʼoa, (ma sa le mafai e le tulafono ona taofi o ia) sa amata ona ia talai atu i le nuu o le a le i ai se Keriso. Ma sa faapenei ona talai atu o ia, ua fai atu:"
                },
                {
                    "number": 13,
                    "text": "E, o outou e ua noanoatia i lalo i se faamoemoe valea ma le aoga, aisea ea ua outou faaamo ai outou lava i mea valea faapena? Aisea ua outou tulimatai atu ai mo se Keriso? Ona e leai se tagata e mafai ona ia iloa se mea o le a oo mai."
                },
                {
                    "number": 14,
                    "text": "Faauta, o nei mea ua outou taua o valoaga, ia ua outou fai mai na tuulima faasolo mai i lalo e perofeta paia, faauta, o ni uputuu valea i latou a o outou tamā."
                },
                {
                    "number": 15,
                    "text": "E faapefea ona outou iloa lo latou moni? Faauta, e le mafai ona outou iloa e uiga i ni mea tou te le vaai atu i ai; o lea e le mafai ona outou iloa o le a i ai se Keriso."
                },
                {
                    "number": 16,
                    "text": "Ua outou tulimatai i luma ma fai mai ua outou vaai i se faamagaloga o a outou agasala. Ae faauta o se fua lea o se mafaufau valea; ma o lenei faavaleaina o o outou mafaufau ua oo mai ona o uputuu a o outou tamā, ia ua taitai ese atu ai outou i se talitonuga i mea ua le moni."
                },
                {
                    "number": 17,
                    "text": "Ma e tele ni isi mea faapena na ia fai atu ai ia te i latou, na fai atu ai ia te i latou e le mafai ona faia o se togiola mo agasala a tagata, ae e lelei a tagata taitoatasi ia i le olaga lenei e tusa ma le pulea e le tagata o ia lava; o lea e faamanuiaina tagata taitoatasi e tusa ma lona lava atamai, ma e manumalo tagata taitoatasi e tusa ma lona lava malosi; ma o soo se mea sa fai e le tagata e le o se solitulafono."
                },
                {
                    "number": 18,
                    "text": "Ma sa faapea ona ia talai atu ia te i latou, ma taitai ese atu ai loto o le toatele, ma faaoso ai i latou ia faamaualuluga i lo latou amioleaga, ioe, ma taitai ese atu ai fafine e toatele, ma tane foi, e fai le faitaaga—ua fai atu ia te i latou a oti le tagata, o lona iuga lena."
                },
                {
                    "number": 19,
                    "text": "O lenei sa alu atu foi lenei tagata i le laueleele o Seasona, e talai atu nei mea i le nuu o Amona, o e na avea muamua ma tagata o sa Lamanā."
                },
                {
                    "number": 20,
                    "text": "Ae faauta sa sili atu lo latou popoto nai lo le toatele o sa Nifaē; ona sa latou ave o ia, ma saisai o ia, ma avatu o ia i luma o Amona, o le sa avea o se faitaulaga sili i luga o lena nuu."
                },
                {
                    "number": 21,
                    "text": "Ma sa oo ina faatonu e ia ia ave atu o ia i fafo o le laueleele. Ma sa sau o ia i le laueleele o Kitiona, ma amata ona talai atu foi ia te i latou; ma sa ia le maua se manuia tele iinei, ona sa ave o ia ma saisai ma avatu i luma o le faitaulaga sili, ma i le faamasino sili foi i luga o le laueleele."
                },
                {
                    "number": 22,
                    "text": "Ma sa oo ina fai atu le faitaulaga sili ia te ia: Aisea ua e fealuai ai e faapiopio ala o le Alii? Aisea ua e aoao atu ai i lenei nuu o le a leai se Keriso, e taofi ai lo latou olioli? Aisea ua e tautala faatautee ai i valoaga uma a perofeta paia?"
                },
                {
                    "number": 23,
                    "text": "O lenei o le igoa o le faitaulaga sili o Kitona. Ma sa fai mai Koriʼoa ia te ia: Ona ou te le aoao atu uputuu valea a o outou tamā, ma ona ou te le aoao atu i lenei nuu ia latou noanoatia i latou lava i lalo i sauniga ma tu valea ia na faataatitia i lalo e faitaulaga anamua, latou te ave ai le mana ma le pule i luga o i latou, e taofi ai i latou i le valea, ina ia le mafai ona latou faaeaina o latou ulu, ae aumai i latou i lalo e tusa ma au upu."
                },
                {
                    "number": 24,
                    "text": "Ua e fai mai o lenei nuu o se nuu saoloto. Faauta, ou te fai atu ua pologa i latou. Ua e fai mai ua moni ia valoaga mai anamua. Faauta, ou te fai atu e te le iloa pe ua moni i latou."
                },
                {
                    "number": 25,
                    "text": "Ua e fai mai o lenei nuu o se nuu agasala ma se nuu ua pau, ona o le solitulafono a se matua. Faauta, ou te fai atu ua le sala se tamaitiiti ona o ona matua."
                },
                {
                    "number": 26,
                    "text": "Ma ua e fai mai foi o le a afio mai Keriso. Ae faauta, ou te fai atu e te le iloaina pe o le a i ai se Keriso. Ma ua e fai mai foi o le a fasia o ia mo agasala a le lalolagi—"
                },
                {
                    "number": 27,
                    "text": "Ma ua faapea ona e taitai ese lenei nuu ia mulimuli i uputuu valea a o outou tamā, ma e tusa ai ma ou lava manao; ma ua e taofi i latou i lalo, e pei lava ua pologa i latou, ina ia outou faaloloto outou lava i galuega a o latou lima, ua latou fefefe ai e tetepa ae i luga ma le lotoa, ma ua latou fefefe ai e faaaoga a latou aia ma avanoa tatau."
                },
                {
                    "number": 28,
                    "text": "Ioe, ua latou fefefe e faaaoga mea e a latou lava, neʼi o latou faatausuai i o latou faitaulaga, o e ua latou faaamo i latou e tusa ma o latou manao, ma aumai i latou ia talitonu, e ala ia latou uputuu ma a latou miti ma o latou manatu valevale ma a latou faaaliga ma a latou mealilo faatagafai, o le a latou faatausuai ai, pe afai latou te le faia e tusa ma a latou upu, i se tagata ua le mailoa, o le ua latou fai mai o le Atua—o se tagata e lei vaaia lava pe ua iloaina e se tasi, o se sa lei i ai lava pe o le a i ai."
                },
                {
                    "number": 29,
                    "text": "O lenei ina ua vaai atu le faitaulaga sili ma le faamasino sili i le maaa o lona loto, ioe, ina ua la vaai atu e oo lava i le Atua ua upuleaga faasaga i ai o ia, sa la le fai atu se tali i ana upu; ae sa la faatonu ia saisai o ia; ma sa la tuuina atu o ia i lima o e mautofi, ma auina atu o ia i le laueleele o Saraʼemila, ina ia mafai ona aumai o ia i luma o Alema, ma le faamasino sili o le sa kovana i luga o le laueleele atoa."
                },
                {
                    "number": 30,
                    "text": "Ma sa oo ina ua aumai o ia i luma o Alema ma le faamasino sili, sa alu pea lava o ia i le ala e tasi e pei ona ia faia i le laueleele o Kitiona; ioe, sa alu pea lava o ia i le upuleaga."
                },
                {
                    "number": 31,
                    "text": "Ma sa tulai atu o ia ma upu leotetele i luma o Alema, ma faifai faasaga i faitaulaga ma aoao, ma tausala i latou i lo latou taitai ese o tagata ia mulimuli i uputuu valea a o latou tamā, ina ia latou ola faaloloto ai i luga o galuega a tagata."
                },
                {
                    "number": 32,
                    "text": "O lenei sa fai atu Alema ia te ia: Ua e iloa matou te le o ola faaloloto i luga o galuega a lenei nuu; ona faauta sa ou galue mai lava i le amataga o le nofoaiga a faamasino e oo mai i le taimi nei, i ou lava lima mo lou lava tausiga, e ui i au malaga e tele faataamilo i le laueleele e tau atu le afioga a le Atua i ou tagata."
                },
                {
                    "number": 33,
                    "text": "Ma e ui i le tele o galuega na ou faia i le ekalesia, ou te lei maua lava se mea e oo i sina se senine e tasi mo lau galuega; pe sa maua foi e soo se tasi o ou uso, vagana ai i le nofoa-faamasino; ma i le tulaga lena na matou maua ai se totogi mo nao lo matou taimi e tusa ai ma le tulafono."
                },
                {
                    "number": 34,
                    "text": "Ma o lenei, afai matou te le maua se mea mo a matou galuega i le ekalesia, o le a se aoga matou te galulue ai i le ekalesia sei vagana ai lo matou tau atu o le upumoni, ina ia mafai ona matou maua ai fiafiaga i le olioli o o matou uso?"
                },
                {
                    "number": 35,
                    "text": "Aisea ea la ua e fai mai ai ua matou talai atu i lenei nuu ina ia matou maua ai oa, ae ua e iloa, e oe lava ia, matou te le o mauaina ni oa? Ma o lenei, ua e talitonu ea o lo matou faaseseina o lenei nuu, ua tupu mai ai se olioli tele faapea i o latou loto?"
                },
                {
                    "number": 36,
                    "text": "Ma sa tali mai Koriʼoa ia te ia, Ioe."
                },
                {
                    "number": 37,
                    "text": "Ma ona fai atu lea o Alema ia te ia: E te talitonu o loo i ai se Atua?"
                },
                {
                    "number": 38,
                    "text": "Ma sa tali mai o ia, E leai."
                },
                {
                    "number": 39,
                    "text": "O lenei sa fai atu Alema ia te ia: E te toe faafitia ea o loo i ai se Atua, ma faafitia foi le Keriso? Aua faauta, ou te fai atu ia te oe, ua ou mautinoa o loo i ai se Atua, ma o le a afio mai foi Keriso."
                },
                {
                    "number": 40,
                    "text": "Ma o lenei o le a se faamaoniga ua ia te oe ua leai se Atua, pe o le a le afio mai foi Keriso? Ou te fai atu ia te oe ua leai se faamaoniga o ia te oe, vagana ai lava lau upu."
                },
                {
                    "number": 41,
                    "text": "Ae faauta, ua ia te au mea uma o se molimau ua moni nei mea; ma ua ia te oe foi mea uma o se molimau ia te oe ua moni i latou; ma e te faafitia ea i latou? E te talitonu ea ua moni nei mea?"
                },
                {
                    "number": 42,
                    "text": "Faauta, ua ou iloa ua e talitonu, ae ua ulu ia te oe se agaga pepelo, ma ua e tuu ese le Agaga o le Atua ina ia le maua e ia se nofoaga i totonu ia te oe; ae ua i ai i le tiapolo le mana i ou luga, ma ua ia feaveai solo oe, e fai auala e mafai ona ia faaumatia ai fanau a le Atua."
                },
                {
                    "number": 43,
                    "text": "Ma o lenei sa fai mai Koriʼoa ia Alema: Afai e te faaali mai ia te au se faailoga, e mafai ona ou talitonu ai o loo i ai se Atua, ioe, faaali mai ia te au ua ia te ia le mana, ona ou talitonu ai lea i le moni o au upu."
                },
                {
                    "number": 44,
                    "text": "Peitai sa fai atu Alema ia te ia: Ua lava faailoga ua ia te oe; e te faaosooso ea i lou Atua? E te fai mai ea, Faaali mai ia te au se faailoga, ae ua ia te oe le molimau a ou uso uma nei, ma perofeta paia uma foi? Ua folasia i ou luma tusitusiga paia, ioe, ma ua faailoa mai i mea uma o loo i ai se Atua; ioe, e oo i le lalolagi, ma mea uma ua i ona luga, ioe, ma lona faataamilosaga, ioe, ma paneta uma foi o loo i o latou ala masani ai ua molimau mai o loo i ai se Foafoa Silisiliese."
                },
                {
                    "number": 45,
                    "text": "Ma e ui i lea e te fealuai solo ea, ma taitai ese loto o lenei nuu, ma molimau atu ia te i latou ua leai se Atua? Ma e ui i lea e te faafiti ea e faasaga i nei molimau uma? Ma sa fai mai o ia: Ioe, ou te faafitia, sei vagana ai ua e faaali mai ia te au se faailoga."
                },
                {
                    "number": 46,
                    "text": "Ma o lenei sa oo ina fai atu Alema ia te ia: Faauta, ua ou faanoanoa ona o le maaa o lou loto, ioe, i lou tetee pea o le agaga o le upumoni, o le a mafai ona faaumatia ai lou agaga."
                },
                {
                    "number": 47,
                    "text": "Peitai faauta, e sili ona lelei le toesea o lou agaga nai lo le avea o oe ma ala e aumai ai le toatele o agaga i lalo i le faafanoga, e ala i lou pepelo ma au upu faaviivii; o lea afai e te toe faafiti, faauta o le a taia oe e le Atua, ina ia e gugu, ina ia le mafai ona e toe tatala o lou gutu, ina ia e le toe faaaseseina lenei nuu."
                },
                {
                    "number": 48,
                    "text": "O lenei sa fai mai Koriʼoa ia te ia: Ou te le faafitia le i ai o se Atua, ae ou te le talitonu o loo i ai se Atua; ma ou te fai atu foi, e te le iloa o loo i ai se Atua; ma sei vagana ai ua e faaali mai ia te au se faailoga, ou te le talitonu."
                },
                {
                    "number": 49,
                    "text": "O lenei sa fai atu Alema ia te ia: O le mea lenei o le a ou tuu atu ia te oe mo se faailoga, o le a taia oe ia e gugu, e tusa ma aʼu upu; ma ou te fai atu, i le suafa o le Atua, ia taia oe ia e gugu, ina ia le toe mafai ona e tautala."
                },
                {
                    "number": 50,
                    "text": "O lenei ina ua uma ona fai atu e Alema o nei upu, sa taia Koriʼoa i le gugu, ua le mafai ona tautala o ia, e tusa ai ma upu a Alema."
                },
                {
                    "number": 51,
                    "text": "Ma o lenei ina ua vaai atu le faamasino sili i lenei mea, sa ia tuu atu lona lima ma sa tusi atu ia Koriʼoa, ua fai atu: Po ua e talitonu ea i le mana o le Atua? O ai na e manao ia faaali atu ai e Alema lana faailoga? O lou manao ea ia faatiga e ia isi, e faaali atu ai ia te oe se faailoga? Faauta, ua ia faaali atu ia te oe se faailoga; ma o lenei e te toe fia finau atili ea?"
                },
                {
                    "number": 52,
                    "text": "Ma sa tuu mai e Koriʼoa lona lima i luma ma ia tusi, fai mai: Ua ou iloa ua ou gugu, ona ua le mafai ona ou tautala; ma ua ou iloa e leai se mea vagana ai le mana o le Atua e mafai ona aumaia lenei mea i ou luga; ioe, ma sa ou iloa i taimi uma lava o loo i ai se Atua."
                },
                {
                    "number": 53,
                    "text": "Ae faauta, sa faaseseina au e le tiapolo; ona sa sau o ia ia te au e foliga mai o se agelu, ma fai mai ia te au: Alu atu ma toe aumai lenei nuu, ona ua latou o atu sese uma e mulimuli i se Atua ua le mailoa. Ma sa fai mai o ia ia te au: E leai se Atua; ioe, ma sa ia aoao mai ia te au mea e tatau ona ou fai atu ai. Ma sa ou aoao atu ana upu; ma sa ou aoao atu i latou ona sa logolelei i latou i le mafaufau faaletino; ma sa ou aoao atu i latou, seia oo ina ou maua ai le manuia tele, sa oo ina ou talitonu moni ai lava ua moni i latou; ma o le pogai lenei sa ou tutetee ai i le upumoni, seia oo lava ina ou aumaia ai lenei fetuu tele i ou luga."
                },
                {
                    "number": 54,
                    "text": "O lenei ina ua uma ona ia fai mai o nei upu, sa ia aioi mai ia tatalo atu Alema i le Atua, ina ia mafai ona aveese o le fetuu mai ia te ia."
                },
                {
                    "number": 55,
                    "text": "Peitai sa fai atu Alema ia te ia: Afai e aveese lenei fetuu mai ia te oe, o le a e toe taitai ese foi loto o lenei nuu; o lea, ia faia ia te oe e pei ona finagalo i ai le Alii."
                },
                {
                    "number": 56,
                    "text": "Ma sa oo ina sa le aveeseina le fetuu mai ia Koriʼoa; ae sa tuli o ia i fafo, ma sa alu atu mai lea fale i lea fale ma aisi mo ana meaai."
                },
                {
                    "number": 57,
                    "text": "O lenei o le tala o le mea na tupu ia Koriʼoa sa vave ona faasalalau atu i le laueleele atoa; ioe, sa auina atu e le faamasino sili le folafolaga i tagata uma i le laueleele, sa tau atu ai ia i latou o e sa talitonu i upu a Koriʼoa, e ao ina latou salamo vave, nei oo mai ia lava faasalaga ia te i latou."
                },
                {
                    "number": 58,
                    "text": "Ma sa oo ina latou talitonu uma i le amioleaga o Koriʼoa; o lea sa latou toe liliu uma ai i le Alii; ma o lenei mea na faaiu ai le amioletonu e tusa ma le mea na faia e Koriʼoa. Ma sa fealuai solo Koriʼoa mai lea fale i lea fale, e aisi meaai mo lona tausiga."
                },
                {
                    "number": 59,
                    "text": "Ma sa oo ina aʼo alu atu o ia i totonu o le nuu, ioe, i totonu o se nuu o e sa latou vavae ese i latou lava mai tagata sa Nifaē ma latou taua i latou lava o sa Soramā, ona sa taitaia i latou e se tagata sa igoa ia Sorama—ma aʼo alu atu o ia i totonu o i latou, faauta, sa taia o ia ma soli i lalo, seia oo ina oti o ia."
                },
                {
                    "number": 60,
                    "text": "Ma ua faapea ona tatou vaai ai i le iuga o ia o le na te faapiopio ala o le Alii; ma ua faapea ona tatou vaai ai e le lagolagoina e le tiapolo ana fanau i le aso gataaga, ae vave ona ia toso i lalo i latou i seoli."
                }
            ]
        },
        "/study/scriptures/bofm/alma/31": {
            "uri": "/study/scriptures/bofm/alma/31",
            "title": "Alema 31",
            "data_type": "chapter",
            "chapter_name": "Mataupu 31",
            "chapter_summary": [
                "Ua taitai e Alema se misiona e toe aumai sa Soramā ua liliuese—Ua teena e sa Soramā Keriso, ua talitonu i se manatu sese e uiga i le filifilia, ma ua tapuai atu i ni tatalo taulotu—Ua faatumulia faifeautalai i le Agaga Paia—Ua tofatumoanaina o latou puapuaga i le olioli ia Keriso. E tusa o le 74 T.L.M."
            ],
            "verses": [
                {
                    "number": 1,
                    "text": "O lenei sa oo ina ua mavae atu le iuga o Koriʼoa, ma ua maua e Alema ni tala e faapea ua faapiopio e sa Soramā ala o le Alii, ma e faapea o Sorama, o le sa avea ma o latou taitai, o loo ia taitai atu loto o tagata ia ifo i lalo i tupua le gagana, sa amata ona toe faagasegasea o lona loto ona o le amioletonu o le nuu."
                },
                {
                    "number": 2,
                    "text": "Ona sa avea ma pogai o le faanoanoa tele o Alema le iloa e uiga i le amioletonu i totonu o lona nuu; o lea sa faanoanoa tele ai lava lona loto, ona o le o ese atu o sa Soramā mai ia sa Nifaē."
                },
                {
                    "number": 3,
                    "text": "O lenei sa faapotopoto faatasi e sa Soramā i latou lava i se laueleele sa latou taua o Anetionuma, lea sa i le itu i sasae o le laueleele o Saraʼemila, lea sa faalava latalata toeitiiti ane tuaoi ma le matafaga, lea sa i le itu i saute o le laueleele o Seasona, lea sa tuaoi foi ma le vao i le itu i saute, le vao lea sa tumu i sa Lamanā."
                },
                {
                    "number": 4,
                    "text": "O lenei sa popole tele sa Nifaē nei faia e sa Soramā se fesootaiga ma sa Lamanā, ma avea ai ma ala o se toesega tele o le vaega a sa Nifaē."
                },
                {
                    "number": 5,
                    "text": "Ma o lenei, ona sa i ai i le talai atu o le afioga se uiga malosi e taitai atu ai tagata ia latou faia le mea tonu—ioe, sa i ai sona uiga mamana tele atu i luga o mafaufau o tagata nai lo le pelu, po o se isi lava mea, ua oo ia te i latou—o lea na manatu ai Alema e tatau ona latou faataitaia le mana o le afioga a le Atua."
                },
                {
                    "number": 6,
                    "text": "O lea na ia ave ai Amona, ma Arona, ma Ominea; ae o Himinae sa ia tuu i le aulotu i Saraʼemila; ae o le toatolu muamua, na ia ave faatasi ma ia, ma Amoleka foi ma Seseroma, o e sa i Meleka; ma sa ia ave foi ni ona atalii e toalua."
                },
                {
                    "number": 7,
                    "text": "O lenei sa ia le avea le ulumatua o ona atalii faatasi ma ia, ma o lona igoa o Helamana; ae o igoa o i laua o e na ia ave faatasi ma ia o Sepulona ma Korianetona; ma o igoa nei o i latou o e na o atu faatasi ma ia i totonu o sa Soramā, e talai atu ia te i latou le afioga."
                },
                {
                    "number": 8,
                    "text": "O lenei o sa Soramā o ni tagata faatuiese mai sa Nifaē; o lea sa uma ona talai atu o le afioga a le Atua ia te i latou."
                },
                {
                    "number": 9,
                    "text": "Peitai ua pauu atu i latou i sese tetele, ona sa latou le tausisi e tausi poloaiga a le Atua, ma ana tulafono, e tusa ma le tulafono a Mose."
                },
                {
                    "number": 10,
                    "text": "Pe sa latou fia tausia foi tu o le ekalesia, ia tatalo ma aioi atu i le Atua e le aunoa i aso taitasi, ina ia latou le ulu atu i faaosoosoga."
                },
                {
                    "number": 11,
                    "text": "Ioe, i se aotelega, sa latou faapiopio ala o le Alii i le tele o taimi; o lea, ona o lenei pogai, na o atu ai Alema ma ona uso i le laueleele e talai atu le afioga ia te i latou."
                },
                {
                    "number": 12,
                    "text": "O lenei, ina ua latou oo atu i le laueleele, faauta, i lo latou ofo tele, sa latou maua atu ua fausia e sa Soramā o sunako, ma ua latou faapotopoto faatasi i latou lava i se aso e tasi o le vaiaso, o se aso lea sa latou taua o se aso o le Alii; ma sa latou tapuai atu i se ala sa lei vaai muamua lava i ai Alema ma ona uso;"
                },
                {
                    "number": 13,
                    "text": "Ona sa latou fausia se mea i le totonugalemu o lo latou sunako, o se mea e tutu ai, lea sa maualuga aʼe i luga o le ulu; ma o ona luga sa nao le toatasi le tagata e mafai ona ofi ai."
                },
                {
                    "number": 14,
                    "text": "O lea, soo se tasi e fia tapuai atu, e ao ona alu atu ma tu i luga o lenei mea, ma faaloloa ona lima agai i le lagi, ma alaga i le leo tele, ma fai atu:"
                },
                {
                    "number": 15,
                    "text": "Le Atua paia, paia e; ua matou talitonu o oe o le Atua, ma ua matou talitonu ua e paia; ma sa avea oe o se agaga, ma o oe o se agaga, ma o le a avea pea oe o se agaga e faavavau."
                },
                {
                    "number": 16,
                    "text": "Le Atua paia e, matou te talitonu o oe na e vavaeeseina i matou mai i o matou uso; ma ua matou le talitonu i uputuu a o matou uso, ia sa tuulima faasolo mai i lalo ia te i latou i manatu faatamaiti o o latou tamā; ae ua matou talitonu ua e filifilia i matou e avea ma au fanau paia; ma ua e faailoa mai foi ia te i matou o le a leai se Keriso."
                },
                {
                    "number": 17,
                    "text": "Peitai ua tutusa oe o ananafi, o le aso, ma le faavavau; ma ua e filifilia i matou, ma o lea o le a faaolaina ai i matou; ae o i latou uma ua siomia ai i matou ua filifilia e lafo e lou toasa i lalo i seoli; mo lenei faapaiaga, le Atua e, matou te faafetai atu ai ia te oe; ma e matou te faafetai atu foi ia te oe ua e filifilia i matou, ina ia le mafai ona taitai ese atu i matou ia mulimuli i uputuu valea a o matou uso, ia ua saisaitia ai i latou i lalo i se talitonuga ia Keriso, lea ua taitai sese mamao ese atu ai o latou loto mai ia te oe, lo matou Atua."
                },
                {
                    "number": 18,
                    "text": "Ma e matou te toe faafetai atu ia te oe, le Atua e, ona ua avea i matou o se nuu filifilia ma paia. Amene."
                },
                {
                    "number": 19,
                    "text": "O lenei sa oo ina ua uma ona faalogo atu o Alema ma ona uso ma ona atalii i nei tatalo, sa le mafuatiaina lo latou ofo tele."
                },
                {
                    "number": 20,
                    "text": "Aua faauta, sa o atu tagata taitoatasi uma ma tuu atu ia lava tatalo e tasi."
                },
                {
                    "number": 21,
                    "text": "O lenei o lea mea sa taua e i latou o Rameutoma, o se mea, a faaliliuina, o le pulelaa paia."
                },
                {
                    "number": 22,
                    "text": "O lenei, mai lenei pulelaa, sa latou avae ai, e tagata taitoatasi, le tatalo lava lea e tasi i le Atua, e faafetai atu ai i lo latou Atua ua ia filifilia i latou, ma ona sa ia le taitaiesea atu i latou ia latou mulimuli i uputuu a o latou uso, ma ona ua le aveesea atu o latou loto ia talitonu i mea o le a oo mai, o mea sa latou le iloa se mea e uiga i ai."
                },
                {
                    "number": 23,
                    "text": "O lenei, ina ua uma ona avatu e tagata uma le faafetai i lenei ala, sa latou foi atu i o latou fale, e le toe tautatala e uiga i lo latou Atua seia oo ina latou toe faapotopoto faatasi i latou lava i le pulelaa paia, e avatu le faafetai e tusa ma la latou ala."
                },
                {
                    "number": 24,
                    "text": "O lenei ina ua vaai atu Alema i lenei mea, sa faanoanoa lava lona loto; ona sa ia vaai o i latou o se nuu amioleaga ma le faapiopio; ioe, sa ia vaai ua pupu o latou loto i le auro, ma le ario, ma oloa eseese uma."
                },
                {
                    "number": 25,
                    "text": "Ioe, ma sa vaai atu foi o ia ua faaneeneeina o latou loto i le mitamitavale tele, i lo latou faamaualuluga."
                },
                {
                    "number": 26,
                    "text": "Ma sa ia sii ae lona leo i le lagi, ma aioi, ua fai atu: E, o le a ea le umi, Le Alii e, e te tuu ai au auauna ia nonofo i lalo nei i la le tino, e vaai i le amioleaga tele faapea i totonu o le fanauga a tagata?"
                },
                {
                    "number": 27,
                    "text": "Faauta, Le Atua e, ua latou tagi atu ia te oe, a ua tofatumoanaina o latou loto i lo latou faamaualuluga. Faauta, Le Atua e, ua latou tagi atu ia te oe i o latou gutu, a ua latou fefete aʼe, ua oo ina tele lava, i mea le aoga o le lalolagi."
                },
                {
                    "number": 28,
                    "text": "Faauta, loʼu Atua e, i o latou ofu taugata, ma a latou mama, ma o latou taulima, ma a latou mea teuteu auro, ma a latou mea taua uma ia ua latou teuteuina ai i latou lava; ma faauta, ua pupu atu o latou loto i ia mea, ae ua latou tagi atu ia te oe ma fai mai—matou te faafetai atu ia te oe, le Atua e, ona o i matou o se nuu ua filifilia mo oe, aʼo isi o le a fano."
                },
                {
                    "number": 29,
                    "text": "Ioe, ma ua latou fai mai ua e faailoa mai ia te i latou e faapea o le a leai se Keriso."
                },
                {
                    "number": 30,
                    "text": "Le Alii e le Atua e, o le a le umi e te tuu ai ia i ai pea lena amioleaga ma le le faamaoni i totonu o lenei nuu? Le Alii e, sei e tuu mai ia te au le malosi, ia mafai ai ona ou onosaia ou vaivaiga. Ona ua ou vaivai, ma o amioleaga faapea ua i totonu o lenei nuu, ua tiga ai lou agaga."
                },
                {
                    "number": 31,
                    "text": "Le Alii e, ua faanoanoa tele loʼu loto; sei e faamafanafanaina loʼu agaga ia Keriso. Le Alii e, sei e tuu mai ia te au ina ia mafai ona ou maua le malosi, ina ia mafai ona ou talitalia ma le onosai nei puapuaga o le a oo mai i ou luga, ona o le amioletonu o lenei nuu."
                },
                {
                    "number": 32,
                    "text": "Le Alii e, sei e faamafanafanaina loʼu agaga, ma tuu mai ia te au le manuia, ma ou uso-a-faigaluega foi o e ua faatasi ma au—ioe, o Amona, ma Arona, ma Ominea, ma Amoleka foi ma Seseroma, ma ou atalii foi e toalua—ioe, e oo ia i latou uma nei sei e faamafanafanaina, le Alii e. Ioe, sei e faamafanafanaina o latou agaga ia Keriso."
                },
                {
                    "number": 33,
                    "text": "Sei e tuu mai ia te i latou ia mafai ona latou maua le malosi, ina ia mafai ona latou onosaia o latou puapuaga ia o le a oo mai i o latou luga ona o amioletonu a lenei nuu."
                },
                {
                    "number": 34,
                    "text": "Le Alii e, sei e tuu mai ia te i matou ia mafai ona matou maua le manuia i le toe aumai o i latou ia te oe, ia Keriso."
                },
                {
                    "number": 35,
                    "text": "Faauta, Le Alii e, ua pele lava o latou agaga, ma o le toatele o i latou o o matou uso; o lea, tuu mai ia te i matou, Le Alii e, le mana ma le poto ina ia mafai ona matou toe aumai i latou nei, o o matou uso, ia te oe."
                },
                {
                    "number": 36,
                    "text": "O lenei sa oo ina ua uma ona fai atu e Alema o nei upu, sa pati e ia ona lima i luga o i latou uma o e sa faatasi ma ia. Ma faauta, ina ua pati e ia ona lima i luga o i latou, sa faatumulia i latou i le Agaga Paia."
                },
                {
                    "number": 37,
                    "text": "Ma ina ua mavae lea sa latou taapeape ese o le tasi mai le isi, e aunoa ma se manatu mo i latou lava po o a mea o le a latou ai, po o a mea o le a latou feinu ai, po o a mea o le a latou ofu ai."
                },
                {
                    "number": 38,
                    "text": "Ma sa faia e le Alii mea mo i latou ina ia latou le fia aai, pe ina ia latou le fia feinu; ioe, ma sa ia tuu mai foi ia te i latou le malosi, ina ia latou le mafatia i soo se ituaiga o puapuaga, vagana ai ua tofatumoanaina i le olioli ia Keriso. O lenei sa faia lava lenei mea e tusa ai ma le tatalo a Alema; ma sa faia lenei mea ona sa tatalo atu o ia i le faatuatua."
                }
            ]
        },
        "/study/scriptures/bofm/alma/32": {
            "uri": "/study/scriptures/bofm/alma/32",
            "title": "Alema 32",
            "data_type": "chapter",
            "chapter_name": "Mataupu 32",
            "chapter_summary": [
                "Ua aoao atu Alema i e matitiva o e na faalotomaualalaloina e o latou puapuaga—O le faatuatua o le faamoemoe lea i mea e le vaaia a ua moni—Ua molimau atu Alema e auauna mai agelu i tane, fafine, ma tamaiti—Ua faatusa e Alema le afioga i se fatu—E ao ina toto ma tausia—Ona tupu lea ma avea ma laau e tau mai ai le fua o le ola e faavavau. E tusa o le 74 T.L.M."
            ],
            "verses": [
                {
                    "number": 1,
                    "text": "Ma sa oo ina latou o atu, ma amata ona talai atu o le afioga a le Atua i le nuu, i le ulu atu i o latou sunako, ma o latou fale; ioe, ma e oo lava i o latou auala sa latou talai atu ai le afioga."
                },
                {
                    "number": 2,
                    "text": "Ma sa oo ina ua mavae galuega e tele i totonu o i latou, sa amata ona latou maua o le manuia i totonu o le vasega o tagata matitiva; aua faauta, sa tutuli i latou i fafo mai sunako ona o le matuatua o o latou ofu—"
                },
                {
                    "number": 3,
                    "text": "O lea sa le faatagaina i latou e ulu atu i o latou sunako e tapuai i le Atua, ona sa manatu o latou uso e faapea ua latou eleelea; o lea sa latou matitiva; ioe, sa manatu o latou uso ia te i latou o ni otaota; o lea sa latou matitiva e faatatau i mea o le lalolagi; ma sa latou matitiva foi i le loto."
                },
                {
                    "number": 4,
                    "text": "O lenei, aʼo aoao atu ma tautala atu Alema i tagata i luga o le maupuepue o Onaeta, sa o ane ia te ia se motu toatele o tagata, i latou ia o e ua matou tautatala atu ai, o e ua matitiva i le loto, ona o lo latou matitiva e faatatau i mea o le lalolagi."
                },
                {
                    "number": 5,
                    "text": "Ma sa latou o ane ia Alema; ma sa fai mai ia te ia le sa taimua i a i latou: Faauta, o le a se mea a fai e ou uso nei, ona ua inosia i latou i tagata uma ona o lo latou matitiva, ioe, ma aemaise lava e o matou faitaulaga; ona ua latou tutuli i matou i fafo mai i o matou sunako ia sa matou galulue malosi e fausia i o matou lava lima; ma ua latou tutuli i matou i fafo ona o lo matou matitiva tele; ma ua leai se mea ua ia te i matou e tapuai ai i lo matou Atua; ma faauta, o le a se mea a matou faia?"
                },
                {
                    "number": 6,
                    "text": "Ma o lenei ina ua faalogo atu Alema i nei upu, sa liliu atu o ia, ua faasaga saʼo atu ona fofoga ia te ia, ma vaai atu o ia ma le olioli tele; ona ua ia vaai atu ua faalotomaualalaloina moni lava i latou e o latou puapuaga, ma ua latou saunia e faalogo i le afioga."
                },
                {
                    "number": 7,
                    "text": "O lea sa ia le toe fai atu ai ni isi mea i le isi motu o tagata; ae sa ia faaloaloa atu lona lima, ma alaga atu ia te i latou o e na ia vaai atu i ai, o e ua salamo moni, ma fai atu ia te i latou:"
                },
                {
                    "number": 8,
                    "text": "Ua ou vaai atu ua outou maualalalo i le loto; ma afai o lea, amuia outou."
                },
                {
                    "number": 9,
                    "text": "Faauta ua fai mai lo outou uso, O le a se mea a matou faia?—ona ua tutuli i matou i fafo mai i o matou sunako, ua le mafai ai ona matou tapuai atu i lo matou Atua."
                },
                {
                    "number": 10,
                    "text": "Faauta ou te fai atu ia te outou, tou te manatu ea ua le mafai ona outou tapuai atu i le Atua sei vagana ai ua nao totonu o o outou sunako?"
                },
                {
                    "number": 11,
                    "text": "Ma e le gata i lea, ou te fesili atu, tou te manatu ea ua le tatau ona outou tapuai atu i le Atua ae nao le faatasi i se vaiaso?"
                },
                {
                    "number": 12,
                    "text": "Ou te fai atu ia te outou, o se mea lelei le tutuli o outou i fafo mai i o outou sunako, ina ia mafai ona outou lotomaualalalo ai, ma ina ia mafai ona outou aoaoina ai le poto; aua e tatau ona outou aoaoina le poto; ona o le tutuli o outou i fafo, i le inosia o outou e o outou uso ona o lo outou matitiva tele, ua aumai ai outou i le maualalo o le loto; ona ua tatau ai ona aumai o outou ia faalotomaualalaloina."
                },
                {
                    "number": 13,
                    "text": "Ma o lenei, ona ua faamalolosia outou ia outou lotomaualalalo, amuia outou; ona o le tagata i ni isi taimi, afai e faamalosi o ia ia lotomaualalo, e saili o ia ia salamo; ma o lenei e moni lava, ai se e salamo e maua e ia le alofa mutimutivale; ma o ia na te maua le alofa mutimutivale ma tumau e oo i le iuga, o ia lava lea o le a faaolaina."
                },
                {
                    "number": 14,
                    "text": "Ma o lenei, e pei ona ou fai atu ia te outou, talu ai ona ua faamalosia outou ia outou lotomaualalalo ua outou manuia ai, pe tou te le manatu ea ua sili atu le manuia o i latou o e ua latou faalotomaualalaloina moni i latou lava ona o le afioga?"
                },
                {
                    "number": 15,
                    "text": "Ioe, o ia o le ua ia faalotomaualaloina moni o ia lava, ma salamo i ana agasala, ma tumau e oo i le iuga, o ia lava lea o le a faamanuiaina—ioe, e sili atu ona faamanuiaina nai lo i latou o e ua faamalolosia ia lotomaualalalo ona o lo latou matitiva tele."
                },
                {
                    "number": 16,
                    "text": "O lea, amuia i latou o e latou te faalotomaualalaloina i latou lava e aunoa ma le faamalosia ia lotomaualalalo; po o, i ni isi upu, amuia o ia o le e talitonu i le afioga a le Atua, ma ua papatiso e aunoa ma le maaa o le loto, ioe, e aunoa ma le tau aumai ia ona iloaina le afioga, pe faamalosia ia ona iloaina, faatoa o latou talitonu ai."
                },
                {
                    "number": 17,
                    "text": "Ioe, ua i ai se toatele o e ua fai mai: Afai e te faaali mai ia te i matou se faailoga mai le lagi, ona matou iloa ai lea ma le mautinoa, ona matou talitonu ai lea."
                },
                {
                    "number": 18,
                    "text": "O lenei ou te fesili atu, o le faatuatua ea lea? Faauta, ou te fai atu ia te outou, E leai; ona afai ua iloa e se tagata se mea, ua leai se pogai ia te ia e faatuatua ai, ona ua ia iloaina."
                },
                {
                    "number": 19,
                    "text": "Ma o lenei, ua le sili atu ea le fetuuina o ia o le ua ia iloaina le finagalo o le Atua ae ua ia le faia, nai lo o ia o le ua nao na talitonu, pe ua i ai nao se pogai e talitonu ai, ma pau atu i le solitulafono?"
                },
                {
                    "number": 20,
                    "text": "O lenei e ao ina outou faamasino e faatatau i lenei mea. Faauta, ou te fai atu ia te outou, e pei ona i ai i le tasi itu ua faapea foi ona faia i le isi itu; ma o le a faia i tagata taitoatasi e tusa ma ana galuega."
                },
                {
                    "number": 21,
                    "text": "Ma o lenei e pei ona ou fai atu e uiga i le faatuatua—o le faatuatua e le o le maua lea o se malamalama atoatoa i mea; o lea afai ua ia te outou le faatuatua ua outou faamoemoe mo mea e le vaaia, a e moni."
                },
                {
                    "number": 22,
                    "text": "Ma o lenei, faauta, ou te fai atu ia te outou, ma ou te manao ia outou manatua, e alofa mutimutivale le Atua i tagata uma o e e talitonu i lona suafa; o lea ua ia finagalo ai, i le tulaga muamua lava, ia outou talitonu, ioe, i lana afioga lava."
                },
                {
                    "number": 23,
                    "text": "Ma o lenei, e faaali mai e ia lana afioga i tagata e ala mai i agelu, ioe, e le i nao tane ae i fafine foi. O lenei ua le ona pau lea; o tamaiti laiti e i ai upu e tuuina mai ia te i latou i le tele o taimi, e faamaasiasia ai e popoto ma e ua aoaoina."
                },
                {
                    "number": 24,
                    "text": "Ma o lenei, ou uso pele e, ona ua outou fia iloa mai ia te au le mea ia outou faia ona ua outou puapuagatia ma tutulia i fafo—o lenei ou te le manao ia outou manatu e faapea ua ou faamasino ia te outou vagana ua tusa ai ma mea ua moni—"
                },
                {
                    "number": 25,
                    "text": "Ona ou te le faapea atu sa faamalolosia outou uma ia outou faalotomaualalaloina outou lava; ona ou te talitonu moni lava e i ai ni isi i totonu o outou o e latou te faalotomaualalaloina i latou lava, e tusa lava po o a tulaga atonu latou te i ai."
                },
                {
                    "number": 26,
                    "text": "O lenei, e pei ona ou fai atu e uiga i le faatuatua—e faapea e le o se malamalama ua atoatoa—ua faapea foi i au upu. E le mafai ona outou iloa i le amataga lo latou mautinoa, i le atoatoa, e sili atu nai lo le faapea o le faatuatua o se malamalama ua atoatoa."
                },
                {
                    "number": 27,
                    "text": "Ae faauta, afai tou te ala mai ma fafagu o outou mafaufau, e oo i le tofotofo i au upu, ma faaaoga sina vaega itiiti o le faatuatua, ioe, e tusa pe ua le mafai ona e faia o se isi lava mea nai lo le fia talitonu, ia tuu lea manao e galue i totonu ia te oe, seia oo lava ina ia e talitonu ai i se ala e mafai ai ona e tuu ane o se avanoa mo se vaega o aʼu upu."
                },
                {
                    "number": 28,
                    "text": "O lenei, o le a tatou faatusaina le afioga i se fatu. O lenei, afai e te tuu ane se avanoa, e mafai ona toto ai o se fatu i lou loto, faauta, afai o se fatu moni, po o se fatu lelei, afai e te le tiaia i fafo i lou le talitonu, e te tetee ai le Agaga o le Alii, faauta, o le a amata ona malena ae i totonu o lou fatafata; ma pe a e lagona ia faalogona o le malena ae, o le a amata ona e fai ifo ia te oe lava—Ua tatau ona lelei lenei fatu, pe ua lelei le afioga, ona ua amata ona faalauteleina ai loʼu agaga; ioe, ua amata ona faamalamalama ai loʼu malamalamaaga, ioe, ua amata ona suamalie ia te au."
                },
                {
                    "number": 29,
                    "text": "O lenei faauta, pe le faateleina ea i lenei mea lou faatuatua? Ou te fai atu ia te outou, Ioe; e ui i lea e lei tupu ae i se malamalama ua atoatoa."
                },
                {
                    "number": 30,
                    "text": "Peitai faauta, aʼo malena aʼe le fatu, ma totogo mai, ma amata ona ola, ona tatau lea ona e faapea ane ua lelei le fatu; aua faauta ua malena aʼe, ma totogo mai, ma ua amata ona ola. Ma o lenei, faauta, pe le faamalosia ea i lenei mea lou faatuatua? Ioe, o le a faamalosia ai lou faatuatua: ona o le a e faapea ane ua ou iloa o se fatu lelei lenei; aua faauta ua totogo ae ma amata ona ola."
                },
                {
                    "number": 31,
                    "text": "Ma o lenei, faauta, ua e mautinoa ea o lenei fatu o se fatu ua lelei? Ou te fai atu ia te outou, Ioe; ona e fua mai fatu taitasi i ona lava foliga."
                },
                {
                    "number": 32,
                    "text": "O lea, afai e ola se fatu, o se fatu lelei, ae afai e le ola, faauta ua le lelei, o lea e tiai ese ai."
                },
                {
                    "number": 33,
                    "text": "Ma o lenei, faauta, ona sa e faataitaia le faataitaiga, ma toto le fatu, ma ua malena ae ma totogo mai, ma ua amata ona ola, e tatau ona e iloa ua lelei le fatu."
                },
                {
                    "number": 34,
                    "text": "Ma o lenei, faauta, pe ua atoatoa ea lou malamalama? Ioe, ua atoatoa lou malamalama i lena mea, ma ua moe lou faatuatua; ma o le pogai ona ua e iloa, ona ua outou iloa ua malena ae le afioga i o outou agaga, ma ua outou iloa foi ua totogo ae, ona ua amata ona faamalamalamaina o lou malamalamaaga, ma ua amata ona faalauteleina o lou mafaufau."
                },
                {
                    "number": 35,
                    "text": "O lea la, pe ua le moni ea lenei mea? Ou te fai atu ia te outou, Ioe, aua o le malamalama lea; ma o soo se mea ua malamalama, ua lelei, aua ua iloatino, o lea e tatau ona e iloa ai ua lelei; ma o lenei faauta, ina ua uma ona e tofo i lenei malamalama pe ua atoatoa ea lou malamalama?"
                },
                {
                    "number": 36,
                    "text": "Faauta ou te fai atu ia te outou, E leai; pe tatau foi ona e tuu ese lou faatuatua, ona sa nao lou faaaoga o lou faatuatua e toto ai le fatu ina ia mafai ona e faataitaia ai o le faataitaiga e iloa ai pe ua lelei le fatu."
                },
                {
                    "number": 37,
                    "text": "Ma faauta, pe a amata ona tupu o le laau, o le a outou faapea ane: Sei o tatou tausia ma le faaeteete tele, ina ia mafai ona mauaa, ina ia mafai ona tupu ae, ma fua mai ni fua mo i tatou. Ma o lenei faauta, afai tou te tausi i ai ma le faaeteete tele o le a mauaa, ma tupu ae, ma fua mai."
                },
                {
                    "number": 38,
                    "text": "Ae afai e te tuulafoai i le laau, ma le manatu i ai mo lona tausiga, faauta o le a le mauaa; ma pe a oo mai le vevela o le la ma mu ai, talu ai ona ua leai ni ona aa, o le a mamae, ma o le a e liaina i luga ma lafo i fafo."
                },
                {
                    "number": 39,
                    "text": "O lenei, sa lei tupu mai lenei mea ona e faapea sa le lelei le fatu, pe faapea foi ona sa le manaomia ona fua; ae ua tupu mai ona ua naumati lou eleele, ma sa e le fia tausia le laau, o lea ua le mafai ai ona e maua o ona fua."
                },
                {
                    "number": 40,
                    "text": "Ma o lea, afai tou te le tausia le afioga, ma tepa taulai i luma ma le mata o le faatuatua i lona fua, e le mafai lava ona outou tauina le fua o le laau o le ola."
                },
                {
                    "number": 41,
                    "text": "Ae afai tou te tausia le afioga, ioe, tausi le laau ina ua amata ona ola mai, i lo outou faatuatua ma le filiga tele, ma le onosai, ma tepa taulai i luma i lona fua, o le a mauaa; ma faauta o le a avea ma laau e puna ae i le ola tumau-faavavau."
                },
                {
                    "number": 42,
                    "text": "Ma ona o lou filiga ma lou faatuatua ma lou onosai i le afioga i lona tausiga, ina ia mafai ona mauaa i totonu ia te oe, faauta, e lata le aso o le a e tauina ai lona fua, lea ua sili ona pele, lea ua sili ona suamalie i luga o mea uma ua suamalie, ma lea ua sili ona paepae i luga o mea uma ua papae, ioe, ma mama i luga o mea mea uma ua mama; ma o le a outou taumamafa fiafia i lenei fua seia oo lava ina outou maoona, o le a outou le fia aai, pe fia feinu ai."
                },
                {
                    "number": 43,
                    "text": "O le taimi lea, ou uso e, o le a outou selesele ai taui o lo outou faatuatua, ma lo outou filiga, ma le onosai, ma le tali-tiga, ma faatalitali mo le laau e fua mai fua mo outou."
                }
            ]
        },
        "/study/scriptures/bofm/alma/33": {
            "uri": "/study/scriptures/bofm/alma/33",
            "title": "Alema 33",
            "data_type": "chapter",
            "chapter_name": "Mataupu 33",
            "chapter_summary": [
                "Ua aoao mai Senosa e tatau i tagata ona tatalo ma tapuai atu i mea uma, ma e liliu ese faasalaga ona o le Alo—Ua aoao mai Senoka e tuuina mai le alofa mutimutivale ona o le Alo—Sa sii i luga e Mose i le vao se faatusa o le Alo o le Atua. E tusa o le 74 T.L.M."
            ],
            "verses": [
                {
                    "number": 1,
                    "text": "O lenei ina ua uma ona tautala atu e Alema nei upu, sa latou feau mai ia te ia i le fia iloa pe tatau ona latou talitonu i se Atua e tasi, ina ia mafai ona latou mauaina o lenei fua lea sa ia tautala i ai, pe faapefea ona latou toto o le fatu, po o le afioga lea na ia tautala i ai, lea na fai mai o ia e ao ina totoina i o latou loto; po o le a le ala e tatau ona latou amata faaaoga ai lo latou faatuatua."
                },
                {
                    "number": 2,
                    "text": "Ma sa fai atu Alema ia te i latou: Faauta, sa outou fai mai ua le mafai ona outou tapuai atu i lo outou Atua ona ua tutuli ese outou i fafo mai i o outou sunako. Ae faauta, ou te fai atu ia te outou, afai ua outou manatu ua le mafai ona outou tapuai atu i le Atua, ua outou matua sese lava, ma e tatau ona outou sailiili i tusitusiga paia; afai tou te manatu ua latou aoao mai ia te outou lenei mea, ua outou le malamalama i ai."
                },
                {
                    "number": 3,
                    "text": "Tou te manatua lo outou faitauina o le mea na fai mai ai Senosa, le perofeta anamua, e uiga i le tatalo po o le tapuai atu?"
                },
                {
                    "number": 4,
                    "text": "Aua sa fai mai o ia: Ua e alofa mutimutivale lava, le Atua e, ona ua e faafofoga mai i lau tatalo, aʼo ou i ai lava i le vao; ioe, sa e alofa mutimutivale ina ua ou tatalo atu e uiga ia te i latou o e na avea ma oʼu fili, ma sa e liliu mai i latou ia te au."
                },
                {
                    "number": 5,
                    "text": "Ioe, le Atua e, sa e alofa mutimutivale mai ia te au ina ua ou tagi atu ia te oe i loʼu fanua; ina ua ou tagi atu ia te oe i laʼu tatalo, sa e faafofoga mai ia te au."
                },
                {
                    "number": 6,
                    "text": "O lenei foi, le Atua e, ina ua ou alu atu i loʼu fale sa e faafofoga mai ia te au i lau tatalo."
                },
                {
                    "number": 7,
                    "text": "Ma ina ua ou alu atu i loʼu afeafe, le Alii e, ma tatalo atu ia te oe, sa e faafofoga mai ia te au."
                },
                {
                    "number": 8,
                    "text": "Ioe, e te alofa mutimutivale i au fanau pe a latou tagi atu ia te oe, ina ia e faafofogaina i latou ae le o tagata, ma o le a e faafofoga mai lava ia te i latou."
                },
                {
                    "number": 9,
                    "text": "Ioe, le Atua e, ua e alofa mutimutivale mai ia te au, ma e faafofogaina au tagi i le lotolotoi o au faapotopotoga."
                },
                {
                    "number": 10,
                    "text": "Ioe, ma sa e faafofoga mai foi ia te au, ina ua tuli ese au i fafo ma inosia e oʼu fili; ioe, sa e faafofoga mai i au tagi, ma sa e toatamai i ou fili, ma sa e asiasi mai ia te i latou i lou toasa ma le faafanoga vave."
                },
                {
                    "number": 11,
                    "text": "Ma sa e faafofoga mai ia te au ona o oʼu puapuaga ma loʼu faamaoni; ma ona o lou Alo ua e alofa mutimutivale tele mai ai ia te au, o lea o le a ou tagi atu ai ia te oe i ou puapuaga uma, ona o oe ua i ai lou olioli; ona ua e liliu ese au faasalaga mai ia te au, ona o lou Alo."
                },
                {
                    "number": 12,
                    "text": "Ma o lenei sa fai atu Alema ia te i latou: Tou te talitonu ea i ia tusitusiga paia na tusia e i latou o anamua?"
                },
                {
                    "number": 13,
                    "text": "Faauta, afai tou te talitonu i ai, e ao ina outou talitonu i le mea ua fai mai ai Senosa; aua faauta, na fai mai o ia: Ua e liliu ese au faasalaga ona o lou Alo."
                },
                {
                    "number": 14,
                    "text": "O lenei faauta, ou uso e, ou te fia fesili atu pe ua outou faitauina ea tusitusiga paia? Afai ua outou faitauina, e mafai faapefea ona outou le talitonu i le Alo o le Atua?"
                },
                {
                    "number": 15,
                    "text": "Ona ua le tusia e faapea ua nao Senosa sa tautala mai e uiga i nei mea, ae sa tautala foi Senoka e uiga i nei mea—"
                },
                {
                    "number": 16,
                    "text": "Aua faauta, sa fai mai o ia: Ua e toatamai, le Alii e, i lenei nuu, ona ua latou le fia malamalama i lou alofa mutimutivale ia ua e to mai i luga o i latou ona o lou Alo."
                },
                {
                    "number": 17,
                    "text": "Ma o lenei, ou uso e, ua outou vaai ua molimau mai se perofeta lona lua o anamua e uiga i le Alo o le Atua, ma ona sa le fia malamalama tagata i ana upu, o lea na latou fetogi ai o ia i maa ia oti."
                },
                {
                    "number": 18,
                    "text": "Peitai faauta, ua le ona pau lea; ua le nao i laua ia e na tautatala mai e uiga i le Alo o le Atua."
                },
                {
                    "number": 19,
                    "text": "Faauta, sa tautalagia o ia e Mose; ioe, ma faauta sa sii ae i luga se faatusa i le vao, e faapea o soo se tasi e tepa ae i ai e mafai ona ola. Ma e toatele sa tepa i ai ma ola ai."
                },
                {
                    "number": 20,
                    "text": "Peitai e toaitiiti sa malamalama i le uiga o ia mea, ma o le pogai ona o le maaa o o latou loto. Peitai sa i ai le toatele o e sa sili atu ona maaa tele sa latou le fia tetepa ae ai, ma o lea na fano ai i latou. O lenei o le pogai na latou le fia tetepa ae ai, ona sa latou le talitonu o le a faamaloloina ai i latou."
                },
                {
                    "number": 21,
                    "text": "E, ou uso e, afai e mafai ona faamaloloina outou i le nao le tepa atu o o outou mata ina ia mafai ona faamaloloina outou, pe tou te le fia tetepa vave atu ea, pe sili atu ia te outou le faamaaa o o outou loto i le le talitonu, ma faapaie, ma outou le fia tetepa atu ai o outou mata, ma outou fano ai?"
                },
                {
                    "number": 22,
                    "text": "Afai o lea, o le a oo mai le malaia i o outou luga; ae afai e le o lea, ona tetepa ae lea o o outou mata ma amata ona talitonu i le Alo o le Atua, o le a afio mai o ia e togiola ona tagata, ma o le a mafatia ma maliu o ia e togiola mo a latou agasala; ma o le a toetu mai o ia mai le oti, lea o le a faataunuu ai le toetutu mai, o le a laulaututu ai tagata uma i ona luma, e faamasinoina i le aso faamasino mulimuli, e tusa ma a latou galuega."
                },
                {
                    "number": 23,
                    "text": "Ma o lenei, ou uso e, ou te manao ia outou toto lenei afioga i o outou loto, ma a amata ona malena aʼe ia faapea ona tausia i lo outou faatuatua. Ma faauta, o le a avea ma laau, e puna ae i totonu o outou i le ola tumau-faavavau. Ma ona talosia lea ia tuuina mai e le Atua ia te outou ia mama a outou avega, e ala i le olioli o lona Alo. Ma o nei mea uma lava e mafai ona outou faia, pe afai tou te loto i ai. Amene."
                }
            ]
        },
        "/study/scriptures/bofm/alma/34": {
            "uri": "/study/scriptures/bofm/alma/34",
            "title": "Alema 34",
            "data_type": "chapter",
            "chapter_name": "Mataupu 34",
            "chapter_summary": [
                "Ua molimau Amoleka ua i ai ia Keriso le afioga mo le olataga—A le faia se togiola, o le a fano tagata uma—Ua faasino atu le tulafono atoa a Mose i le taulaga a le Alo o le Atua—Ua faavae le fuafuaga faavavau o le togiolaina i le faatuatua ma le salamo—Ia tatalo mo faamanuiaga faaletino ma faaleagaga—O le olaga lenei o le taimi lea mo tagata e sauni ai e feiloai ma le Atua—Ia galueaiina lou olataga ma le matau i luma o le Atua. E tusa o le 74 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina ua uma ona tautala atu e Alema o nei upu ia te i latou, sa nofo o ia i lalo i luga o le eleele, ma sa tulai Amoleka ma amata ona aoao atu ia te i latou, ua fai atu:"
                },
                {
                    "number": 2,
                    "text": "Ou uso e, ou te manatu e le mafai ona outou pouliuli e uiga i mea ua tautalagia e uiga i le afio mai o Keriso, o le ua matou aoao atu o le Alo o le Atua; ioe, ua ou iloa sa tele lava ona aoao atu o nei mea ia te outou, ae tou te lei o ese mai ia i matou."
                },
                {
                    "number": 3,
                    "text": "Ma talu ai ona ua outou mananao mai i loʼu uso pele ia faailoa atu e ia ia te outou le mea e tatau ona outou faia, ona o o outou puapuaga; ma sa ia saunoa tele atu ia te outou e saunia ai o outou mafaufau; ioe, ma sa ia apoapoaiina outou ia outou faatuatua ma onosai—"
                },
                {
                    "number": 4,
                    "text": "Ioe, seia oo lava ina outou maua le faatuatua tele tou te toto ai le afioga i o outou loto, ina ia mafai ona outou tofotofo le faataitaiga o lona lelei."
                },
                {
                    "number": 5,
                    "text": "Ma ua matou vaai o le fesili tele o loo i o outou mafaufau, pe ua i ai i le Alo o le Atua le afioga, po o le a leai se Keriso."
                },
                {
                    "number": 6,
                    "text": "Ma sa outou vaai foi ua faamaonia atu e lou uso ia te outou, i le tele o mea, ua i ai ia Keriso le afioga mo le olataga."
                },
                {
                    "number": 7,
                    "text": "Sa sii mai e lou uso upu a Senosa, ma upu foi a Senoka, e faapea e oo mai le togiola e ala mai i le Alo o le Atua; ma sa ia tapa foi ia Mose, e faamaonia ai ua moni nei mea."
                },
                {
                    "number": 8,
                    "text": "Ma o lenei, faauta, o le a ou molimau atu ia te outou e au lava ia, ua moni nei mea. Faauta, ou te fai atu ia te outou, ua ou iloa o le a afio mai Keriso i totonu o le fanauga a tagata, e ave i ona luga solitulafono a ona tagata; ma o le a ia togiola mo agasala a le lalolagi; ona ua fetalai mai ai le Alii le Atua."
                },
                {
                    "number": 9,
                    "text": "Aua e tatau ona faia o se togiola; ona e tusa ma le fuafuaga tele a le Atua Faavavau, e ao ona faia o se togiola, a leai o le a le maalofia le fano o tagata uma; ioe, ua maaa uma; ioe, ua pauu uma ma ua leiloloa, ma o le a fano vagana ai e ala i le togiola lea e tatau ona faia."
                },
                {
                    "number": 10,
                    "text": "Ona e tatau ona i ai o se taulaga tele ma mulimuli; ioe, e le o se taulaga o se tagata, pe o se manu vaefa, pe o soo se ituaiga foi o manu felelei; ona o le a le o se taulaga faatagata; ae o se taulaga e ao ina le gata ma faavavau."
                },
                {
                    "number": 11,
                    "text": "O lenei e leai se tagata e mafai ona ia taulagaina lona lava toto e togiola mo agasala a se tasi. O lenei, afai e fasioti tagata se tagata, faauta, e ave ea e la tatou tulafono, lea ua tonu, le ola o lona uso? Ou te fai atu ia te outou, E leai."
                },
                {
                    "number": 12,
                    "text": "Ae e manaomia e le tulafono le ola o ia o le na fasioti tagata; o lea e le mafai ona i ai o se mea e itiiti mai i se togiola e le gata e lava mo agasala a le lalolagi."
                },
                {
                    "number": 13,
                    "text": "O lea, e tatau ona i ai o se taulaga tele ma mulimuli, ma ona i ai lea, pe tatau ona i ai lea, o se taofiga o le faamasaaina o le toto; ona faataunuu ai lea o le tulafono a Mose; ioe, o le a faataunuuina uma lava, o iota ma mataitusi taitasi, ma o le a leai se mea e mavae atu e le faataunuuina."
                },
                {
                    "number": 14,
                    "text": "Ma faauta, o le uiga atoa lenei o le tulafono, o iota uma lava e faasino atu i lena taulaga tele ma mulimuli; ma o lena taulaga tele ma mulimuli o le Alo lea o le Atua, ioe, ua le gata ma faavavau."
                },
                {
                    "number": 15,
                    "text": "Ma o le a faapea ona aumai e ia le olataga ia i latou uma o e e talitonu i lona suafa; ona o le faamoemoe lea o lenei taulaga mulimuli, e aumai ai loto o le alofa mutimutivale, ia ua faumalo i le faamasinotonu, ma aumai ai ala i tagata e mafai ai ona latou maua o le faatuatua e salamo ai."
                },
                {
                    "number": 16,
                    "text": "Ma faapea ona mafai ai e le alofa mutimutivale ona faamalie manaoga o le faamasinotonu, ma siosiomia ai i latou i lima o le saogalemu, aʼo ia o le na te le faaaoga se faatuatua e salamo ai, ua tualiali i le tulafono atoa o manaoga o le faamasinotonu; o lea ua nao ia o le ua i ai le faatuatua e salamo ai, ua aumai ai le fuafuaga tele ma faavavau o le togiolaina."
                },
                {
                    "number": 17,
                    "text": "O lea talosia ia tuu mai e le Atua ia te outou, ou uso e, ia amata ona outou faaaoga o lo outou faatuatua e salamo ai, ina ia amata ona outou valaau atu i luga i lona suafa paia, ina ia alofa mutimutivale mai o ia ia te outou."
                },
                {
                    "number": 18,
                    "text": "Ioe, tagi atu ia te ia mo le alofa mutimutivale; ona ua malosi o ia e faaola."
                },
                {
                    "number": 19,
                    "text": "Ioe, ia outou faalotomaualalalo outou lava, ma tatalo atu pea ia te ia."
                },
                {
                    "number": 20,
                    "text": "Tagi atu ia te ia pe a outou i ai i o outou fanua, ioe, mo a outou lafu uma."
                },
                {
                    "number": 21,
                    "text": "Tagi atu ia te ia i o outou fale, ioe, mo lo outou auaiga uma, i le taeao, aoauli, ma le afiafi."
                },
                {
                    "number": 22,
                    "text": "Ioe, tagi atu ia te ia e faasaga i le mana o o outou fili."
                },
                {
                    "number": 23,
                    "text": "Ioe, tagi atu ia te ia e faasaga i le tiapolo, o le o se fili i le amiotonu uma."
                },
                {
                    "number": 24,
                    "text": "Tagi atu ia te ia mo laau toto o o outou fanua, ina ia outou manuia ai."
                },
                {
                    "number": 25,
                    "text": "Tagi atu mo lafu o o outou fanua, ina ia faateleina."
                },
                {
                    "number": 26,
                    "text": "Ae ua le ona pau lea; e ao ina outou sasaa atu o outou agaga i totonu o o outou afeafe, ma o outou nofoaga lilo, ma i o outou vao."
                },
                {
                    "number": 27,
                    "text": "Ioe, ma a outou le tagi atu i le Alii, ia tuu o outou loto ia faatumuina, ia alu atu pea ia te ia i le tatalo e le aunoa, mo lo outou manuia, ma le manuia foi o i latou o e ua siomia ai outou."
                },
                {
                    "number": 28,
                    "text": "Ma o lenei faauta, ou uso pele e, ou te fai atu ia te outou, aua tou te manatu ona pau lea; aua a uma ona outou faia o nei mea uma, afai tou te liliu ese e ua le tagolima, ma e ua le lavalava, ma le asiasi atu i e ua mamai ma puapuagatia, ma le faasoa atu a outou mea, pe afai ua i ai ia te outou ni mea e faasoa atu ia i latou o e ua tutu le tagolima—ou te fai atu ia te outou, afai tou te le faia se tasi o ia mea, faauta, ua le aoga lau tatalo, ma ua leai se mea e te maua mai ai, ma ua tusa outou o ni tagata pepelo o e ua faafitia le faatuatuaga."
                },
                {
                    "number": 29,
                    "text": "O lea, afai tou te le manatua ia outou alolofafua, ua tusa outou o ni otaota, ia e tiai i fafo e faamama auro, (ona ua le aoga) ma soli i lalo o vae o tagata."
                },
                {
                    "number": 30,
                    "text": "Ma o lenei, ou uso e, ou te manao, ona ua uma ona outou maua o molimau e tele naua, ona ua outou vaai ua molimau mai tusitusiga paia e uiga i nei mea, ia outou o mai ma aumai fua o le salamo."
                },
                {
                    "number": 31,
                    "text": "Ioe, ou te manao ia outou o mai ma aua le toe faamaaaina o outou loto; aua faauta, o le taimi ma le aso lenei o lo outou olataga; ma o lea, afai tou te salamo ma le faamaaaina o outou loto, o le taimi nei lava o le a faataunuu ai le fuafuaga tele o le togiolaina ia te outou."
                },
                {
                    "number": 32,
                    "text": "Aua faauta, o le olaga lenei o le taimi lea mo tagata e saunia ai e feiloai ma le Atua; ioe, faauta o le aso o le olaga lenei o le aso lea mo tagata e fai ai a latou galuega."
                },
                {
                    "number": 33,
                    "text": "Ma o lenei, e pei ona ou fai atu muamua ia te outou, talu ai ona ua uma ona outou maua o molimau e tele, o lea, ou te aioi atu ai ia te outou, ia aua neʼi o outou faatuai le aso o lo outou salamo seia oo i le iuga; aua a mavae le aso lenei o le olaga, lea ua tuuina mai ia i tatou e saunia ai mo le faavavau, faauta, afai tatou te le faalelei atili o tatou taimi aʼo tatou i ai i lenei olaga, ona oo mai ai lea o le po o le pouliuli e le mafai ona faia ai o se galuega."
                },
                {
                    "number": 34,
                    "text": "E le mafai ona e fai mai, pe a aumai oe i lena tulaga matautia, o le a ou salamo, o le a ou foi atu i lou Atua. E leai, e le mafai ona e fai mai o nei upu; ona o lena lava agaga e tasi sa mau i o outou tino i le taimi tou te o ese atu ai i fafo o lenei olaga, o lena lava agaga o le a i ai le mana e mau ai i lou tino i lena lalolagi faavavau."
                },
                {
                    "number": 35,
                    "text": "Aua faauta, afai sa e faatuai le aso o lou salamo seia oo i le oti, faauta, ua avea oe o se ua pulea e le agaga o le tiapolo, ma ua ia faamaufaailogaina oe o sana; o lea, ua alu ese ai le Agaga o le Alii mai ia te oe, ma ua leai sona nofoaga i totonu o oe, ma ua i ai i le tiapolo le mana atoa i ou luga; ma o le tulaga faaiu lenei o e e amioleaga."
                },
                {
                    "number": 36,
                    "text": "Ma ua ou iloa lenei mea, ona ua fetalai mai le Alii, e le afio o ia i totonu o ni malumalu ua le paia, ae o totonu o loto o e ua amiotonu e afio ai o ia; ioe, ma ua fetalai mai foi o ia o e e amiotonu o le a nonofo i lalo i totonu o lona malo, e le toe o atu i fafo; ae o le a faasinasinaina o latou ofu e ala i le toto o le Tamai Mamoe."
                },
                {
                    "number": 37,
                    "text": "Ma o lenei, ou uso pele e, ou te manao ia outou manatua nei mea, ma e tatau ona outou galueaiina lo outou olataga ma le matau i luma o le Atua, ma ia outou le toe faafitia le afio mai o Keriso;"
                },
                {
                    "number": 38,
                    "text": "Ia outou le toe finau e faasaga i le Agaga Paia, ae ia outou talia o ia, ma ave i o outou luga le suafa o Keriso; ma ia outou faalotomaualalaloina outou lava ia oo ifo lava i le efuefu, ma tapuai i le Atua, i soo se mea atonu tou te i ai, i le agaga ma le upumoni; ma ia outou ola i le faafetai i aso uma, mo le alofa mutimutivale ma faamanuiaga e tele ua ia to mai i o outou luga."
                },
                {
                    "number": 39,
                    "text": "Ioe, ma ou te apoapoai atu foi ia te outou, ou uso e, ia outou mataala i le tatalo e le aunoa, ina ia le taitaieseina outou e faaosoosoga a le tiapolo, ina ia le manumalo o ia ia te outou, ina ia le avea outou ona tagata i le aso gataaga; aua faauta, na te le tauia outou i se mea lelei."
                },
                {
                    "number": 40,
                    "text": "Ma o lenei oʼu uso pele e, ou te fia apoapoai atu ia te outou, ia i ai ia te outou le onosai, ma ia outou talitalia puapuaga eseese uma lava; ma ia outou le upuleaga faasaga atu ia te i latou o e na tutulia outou i fafo ona o lo outou matitiva tele, nei avea outou ma tagata agasala e pei o i latou."
                },
                {
                    "number": 41,
                    "text": "Ae ia i ai ia te outou le onosai, ma talitalia ia puapuaga, faatasi ma le faamoemoe mausali o le a outou mapu mai i o outou puapuaga uma i se aso."
                }
            ]
        },
        "/study/scriptures/bofm/alma/35": {
            "uri": "/study/scriptures/bofm/alma/35",
            "title": "Alema 35",
            "data_type": "chapter",
            "chapter_name": "Mataupu 35",
            "chapter_summary": [
                "Ua faaumatia e le talaiga o le afioga le atamai o sa Soramā—Ua latou tutuli ese i latou o e na liliu, o e na o atu loa aufaatasi ma le nuu o Amona i Season—Ua faanoanoa Alema ona o le amioleaga o le nuu. E tusa o le 74 T.L.M."
            ],
            "verses": [
                {
                    "number": 1,
                    "text": "O lenei sa oo ina ua uma ona faaiu e Amoleka nei upu, sa latou tuumuli ese i latou lava mai le motu o tagata ma o mai i le laueleele o Seasona."
                },
                {
                    "number": 2,
                    "text": "Ioe, ma o le vaega na totoe o le au uso, ina ua uma ona latou talai atu o le afioga ia sa Soramā, sa latou o mai foi i le laueleele o Seasona."
                },
                {
                    "number": 3,
                    "text": "Ma sa oo ina ua uma ona talanoa faatasi o le vaega sili ona lauiloa o sa Soramā e uiga i upu ia sa talai atu ia te i latou, sa latou feita ona o le afioga, ona sa faaumatia ai lo latou atamai; o lea na latou le fia faalogo ai i upu."
                },
                {
                    "number": 4,
                    "text": "Ma sa latou feau atu ma faapotopoto faatasi tagata uma i le laueleele atoa, ma talanoa faatasi ma i latou e uiga i upu sa fofogaina."
                },
                {
                    "number": 5,
                    "text": "O lenei sa le faailoa atu e o latou pule ma o latou faitaulaga ma o latou aoao i tagata, e uiga i o latou manao; o lea na latou maua mai ai faalilolilo manatu o le nuu atoa."
                },
                {
                    "number": 6,
                    "text": "Ma sa oo ina ua uma ona latou iloa o manatu o tagata uma, o i latou o e sa fiafia i upu ia na tautalagia e Alema ma ona uso, sa tutuli ese i fafo mai le laueleele; ma sa toatele i latou; ma sa latou o mai foi i le laueleele o Seasona."
                },
                {
                    "number": 7,
                    "text": "Ma sa oo ina auauna atu Alema ma ona uso ia te i latou."
                },
                {
                    "number": 8,
                    "text": "O lenei sa feita tagata o sa Soramā i tagata o Amona o e sa i Seasona, ma sa auina atu e le pule taitai sili o sa Soramā, o se tagata amioleaga tele, i le nuu o Amona se feau, e manao ia te i latou ia latou tutuli ese i fafo mai lo latou laueleele atoa, i latou uma o e na o mai i lo latou laueleele, mai ia te i latou."
                },
                {
                    "number": 9,
                    "text": "Ma sa ia manava mai ni faamatauga e tele e faasaga ia te i latou. Ma o lenei sa le matatau le nuu o Amona ia latou upu; o lea sa latou le tutuli ese ai i latou i fafo, ae sa latou talia tagata matitiva uma o sa Soramā o e na o mai ia te i latou; ma sa latou tausia i latou, ma faalavalava i latou, ma tuu atu fanua ia te i latou e fai mo o latou tofi; ma sa latou auauna atu ia te i latou e tusa ma o latou manaoga."
                },
                {
                    "number": 10,
                    "text": "O lenei, o lenei mea sa oso ai le ita o sa Soramā e faasaga i le nuu o Amona, ma sa amata ona latou femiomioai ma sa Lamanā ma faaoso foi i latou ia feita e faasaga ia te i latou."
                },
                {
                    "number": 11,
                    "text": "Ma sa faapea ona amata e sa Soramā ma sa Lamanā ona faia o sauniuniga mo le taua e faasaga i le nuu o Amona, ma e faasaga foi ia sa Nifaē."
                },
                {
                    "number": 12,
                    "text": "Ma sa faapea ona iu o le lona sefulu fitu o tausaga o le nofoaiga a faamasino i luga o le nuu o Nifae."
                },
                {
                    "number": 13,
                    "text": "Ma sa o ese atu i fafo le nuu o Amona mai le laueleele o Seasona, ma o mai i le laueleele o Meleka, ma faaavanoa le laueleele o Seasona mo autau a sa Nifaē, ina ia mafai ona latou tau ma autau a sa Lamanā ma autau a sa Soramā; ma sa faapea ona amata o se taua i le va o sa Lamanā ma sa Nifaē, i le lona sefulu valu o tausaga o le nofoaiga a faamasino; ma o le a tuuina atu se tala o a latou taua i se taimi o mulimuli mai."
                },
                {
                    "number": 14,
                    "text": "Ma sa toe foi atu Alema, ma Amona, ma o laua uso, ma atalii foi e toalua o Alema i le laueleele o Saraʼemila, ina ua mavae ona avea o i latou o ni meafaigaluega i aao o le Atua i le aumaia o le toatele o sa Soramā i le salamo; ma o le toatele o i latou o e na aumai i le salamo, sa tutuli ese i fafo mai lo latou laueleele; peitai ua latou maua ni fanua mo o latou tofi i le laueleele o Seasona, ma ua latou fetagofi i auupega o taua e puipui ai i latou lava, ma a latou ava, ma fanau, ma o latou laueleele."
                },
                {
                    "number": 15,
                    "text": "O lenei o Alema, i le faanoanoa tele i le amioletonu o lona nuu, ioe, mo taua, ma le faamasaatoto, ma finauga sa i ai i totonu o i latou; ma ona sa alu atu o ia e tau atu le afioga, pe na auina atu e tau atu le afioga, i totonu o tagata uma i aai uma; ma i le vaai atu ua amata ona faasolo maaa loto o tagata, ma ua amata ona latou le fiafia ona o le le matuumamaina o le afioga, sa matua faanoanoa tele lava lona loto."
                },
                {
                    "number": 16,
                    "text": "O lea, sa ia faatonu atu ai ia faapotopoto faatasi mai ona atalii, ina ia mafai ona ia tuu eseese atu ia te i latou uma taitoatasi lana poloaiga, e faatatau i mea e uiga i le amiotonu. Ma ua ia i matou se tala o ana poloaiga, ia na ia tuu atu ia te i latou e tusa ma lana lava talafaamaumau."
                }
            ]
        },
        "/study/scriptures/bofm/alma/36": {
            "uri": "/study/scriptures/bofm/alma/36",
            "title": "Alema 36",
            "data_type": "chapter",
            "chapter_name": "Mataupu 36",
            "chapter_summary": [
                "Ua molimau atu Alema ia Helamana e uiga i lona liliu mai ina ua mavae ona ia vaai i se agelu—Sa mafatia o ia i tiga o se agaga ua faasalaina; sa valaau atu o ia i le suafa o Iesu, ma faapea ona fanauina ai o ia i la le Atua—Ua faatumulia lona agaga i le olioli logomalie—Ua vaai o ia i au agelu o loo vivii atu i le Atua—E toatele e na liliu mai ua totofo ma vaai e pei ona ia tofo ma vaai. E tusa o le 74 T.L.M."
            ],
            "book_intro": [
                "O poloaiga a Alema i lona atalii o Helamana."
            ],
            "verses": [
                {
                    "number": 1,
                    "text": "Lou atalii e, uaʼi mai ia ou taliga i au upu, ona ou te tauto atu ia te oe, o le tulaga e oo i ai lau tausiga o poloaiga a le Atua, o le a e manuia i le laueleele."
                },
                {
                    "number": 2,
                    "text": "Ou te manao ina ia e faia e pei ona ou faia, i le manatuaina o le faatagataotauaina o o tatou tamā; ona sa i ai i latou i le pologa, ma sa leai se tasi sa mafai ona laveaiina i latou vagana ai le Atua o Aperaamo, ma le Atua o Isaako, ma le Atua o Iakopo; ma sa ia laveaiina moni i latou i o latou puapuaga."
                },
                {
                    "number": 3,
                    "text": "Ma o lenei, lou atalii e, Helamana, faauta, ua e i ai i lou talavou, ma o lea, ou te aioi atu ai ia te oe, ia e faalogo mai i au upu, ma aoao mai ia te au; ona ua ou iloa o ai lava e tuu atu lo latou faalagolago i le Atua e lagolagoina i o latou tofotofoga, ma o latou faalavelave, ma o latou puapuaga, ma o le a sii ae i latou i luga i le aso gataaga."
                },
                {
                    "number": 4,
                    "text": "Ma ou te le manao ia e manatu ua ou iloa e au lava ia—e le mai la le tino ae mai la le agaga, e le mai le mafaufau faaletino ae mai i le Atua."
                },
                {
                    "number": 5,
                    "text": "O lenei, faauta, ou te fai atu ia te oe, a na le fanauina au i la le Atua, po ua ou le iloa nei mea; ae o le Atua na ia faailoa mai ia te au nei mea, e ala i le fofoga o lana agelu paia, ae le o soʼu lava agavaa;"
                },
                {
                    "number": 6,
                    "text": "Ona sa ou fealuai solo faatasi ma atalii o Mosaea, e saili e faaumatia le ekalesia a le Atua; ae faauta, sa auina mai e le Atua lana agelu paia e taofi i matou i le ala."
                },
                {
                    "number": 7,
                    "text": "Ma faauta, sa fetalai mai o ia ia te i matou, e peiseai o le leo o le faititili, ma sa gatete ai le laueleele atoa i lalo ifo o o matou vae; ma sa matou pauu uma i le eleele, ona sa oo mai i o matou luga le matau i le Alii."
                },
                {
                    "number": 8,
                    "text": "Ae faauta, sa fetalai mai le siufofoga ia te au: Tulai ia. Ma sa ou tu aʼe ma tu i luga, ma vaai atu i le agelu."
                },
                {
                    "number": 9,
                    "text": "Ma sa fetalai mai o ia ia te au: Afai ua e manao ia faaumatia oe lava ia, aua e te toe saili e faaumatia le ekalesia a le Atua."
                },
                {
                    "number": 10,
                    "text": "Ma sa oo ina ou pau i le eleele; ma sa ou le mafai ona tatala lou gutu i le va o aso e tolu ma po e tolu, pe na mafai foi ona ou faaaoga ou lima ma ou vae."
                },
                {
                    "number": 11,
                    "text": "Ma sa fetalai mai e le agelu ia te au ni isi mea e tele, ia na lagona e ou uso, ae sa ou le lagonaina; aua ina ua ou faalogo atu i nei upu—Afai ua e manao ia faaumatiaina oe lava ia, aua e te toe saili e faaumatia le ekalesia a le Atua—sa ou taia i le matau tele lava ma le ofo neʼi faaumatia au, sa ou pau ai i le eleele ma sa ou le toe lagona se mea."
                },
                {
                    "number": 12,
                    "text": "Ae sa falo tigaina au i le mafatia faavavau, ona sa laga atuatuvale loʼu agaga i le tulaga silisili atu ona tele, ma falo tigaina i au agasala uma."
                },
                {
                    "number": 13,
                    "text": "Ioe, sa ou manatua au agasala ma amioletonu uma, ia sa ou mafatia ai i tiga o seoli; ioe, sa ou vaai ua ou fouvale faasaga i loʼu Atua, ma sa ou le tausia ana poloaiga paia."
                },
                {
                    "number": 14,
                    "text": "Ioe, ma sa ou fasiotia le toatele o ana fanau, pe sa ou taitai ese atu i latou i le faafanoga; ioe, ma i se aotelega, sa matua tele lava au amioletonu, o le mafaufau ifo i lou alu atu i luma o lou Atua sa matua falo tigaina ai loʼu agaga i le matau tele e le mafaamatalaina."
                },
                {
                    "number": 15,
                    "text": "Sa ou mafaufau ifo, e, pe a na mafai ona faaaunuua o au ma tinei i le agaga ma le tino, ina ia le aumaia ai au e tu i luma o loʼu Atua, e faamasinoina i au galuega."
                },
                {
                    "number": 16,
                    "text": "Ma o lenei, mo le tolu ao ma le tolu po sa falo tigaina ai au, i tiga o se agaga lava ua faasalaina."
                },
                {
                    "number": 17,
                    "text": "Ma sa oo ina aʼo faapea ona falo tigaina o au i le mafatia, aʼo lagā au i le atuatuvale i le manatuaina o au agasala e tele, faauta, sa ou manatuaina foi loʼu faalogo i loʼu tamā o vavalo atu i tagata e uiga i le afio mai o se tasi o Iesu Keriso, o se Atalii o le Atua, e togiola mo agasala a le lalolagi."
                },
                {
                    "number": 18,
                    "text": "O lenei, ina ua tau ane lou mafaufau i lenei manatu, sa ou tagi ifo i totonu o loʼu loto: E, Iesu e, oe le Alo o le Atua, ia e alofa mutimutivale mai ia te au, o se ua i ai i le au oona, ma ua siomia faataamilo e filifili tumau-faavavau o le oti."
                },
                {
                    "number": 19,
                    "text": "Ma o lenei, faauta, ina ua ou mafaufauina lenei mea, sa ou le toe manatuaina oʼu tiga; ioe, sa ou le toe lagā atuatuvaleina au i le manatuaina o au agasala."
                },
                {
                    "number": 20,
                    "text": "Ma ʼoi, le olioli e, ma le malamalama ofoofogia tele na ou vaaia; ioe, sa faatumulia loʼu agaga i le olioli sa sili atu ona tele e pei o loʼu tiga!"
                },
                {
                    "number": 21,
                    "text": "Ioe, ou te fai atu ia te oe, loʼu atalii e, e leai se mea e faapea ona silisili ona ʼmalosi ma faapea ona silisili le oona e pei o ou tiga. Ioe, ma ou te toe fai atu foi ia te oe, loʼu atalii e, i le tasi itu, e leai se mea e faapea ona silisili ona logolelei ma suamalie e pei o loʼu olioli."
                },
                {
                    "number": 22,
                    "text": "Ioe, sa ou manatu sa ou vaai, e pei lava ona vaai lo tatou tamā o Liae, i le Atua, o afio i lona nofoalii, ua siosiomia e au agelu e le masino, e peiseai o loo pepese ma vivii atu i lo latou Atua; ioe, ma sa moomoo loʼu agaga i le fia i ai iina."
                },
                {
                    "number": 23,
                    "text": "Ae faauta, sa toe maua e ou lima ma ou vae lo latou malosi, ma sa ou tu i luga i ou vae, ma faailoa atu i tagata ua fanauina au i la le Atua."
                },
                {
                    "number": 24,
                    "text": "Ioe, ma mai i lena taimi e oo mai i le taimi nei, o ou galue e le taofia, ina ia mafai ona ou aumai o agaga i le salamo; ina ia mafai ona ou aumai i latou e totofo i le olioli tele lea sa ou tofo i ai; ina ia mafai foi ona fanauina i latou i la le Atua, ma faatumuina i le Agaga Paia."
                },
                {
                    "number": 25,
                    "text": "Ioe, ma o lenei faauta, loʼu atalii e, ua tuuina mai e le Alii ia te au le olioli e silisili ona tele i le fua o au galuega;"
                },
                {
                    "number": 26,
                    "text": "Aua ona o le afioga lea na ia tuuina mai ia te au, faauta, e toatele ua fanauina i la le Atua, ma totofo e pei ona ou tofo, ma vaai mata i le mata e pei ona ou vaai; o lea ua latou iloa ai e uiga i nei mea sa ou tautala i ai, e pei ona ou iloa; ma o le malamalama ua ia te au ua mai i le Atua."
                },
                {
                    "number": 27,
                    "text": "Ma sa lagolagoina au aʼo ou i ai i lalo o tofotofoga ma faalavelave o ituaiga eseese uma, ioe, ma puapuaga uiga eseese uma; ioe, sa laveaiina au e le Atua mai le falepuipui, ma mai i noanoaga, ma mai i le oti, ioe, ma ou te tuu atu loʼu faalagolago ia te ia; ma o le a ia laveai mai pea ia te au."
                },
                {
                    "number": 28,
                    "text": "Ma ua ou iloa o le a ia faatu mai au i luga i le aso gataaga, e mau faatasi ma ia i le mamalu; ioe, ma o le a ou viia o ia e faavavau, ona sa ia aumai o tatou tamā i fafo mai Aikupito, ma ia tofatumoanaina tagata Aikupito i le Sami Ulaula; ma sa ia taitai atu i latou i lona mana i le laueleele na folafolaina; ioe, ma sa ia laveaiina i latou i fafo mai le pologa ma le faatagataotauaina mai lea taimi i lea taimi."
                },
                {
                    "number": 29,
                    "text": "Ioe, ma sa ia aumai foi o tatou tamā i fafo mai le laueleele o Ierusalema; ma sa ia laveaiina foi i latou, e ala i lona mana tumau-faavavau, i fafo mai le pologa ma le faatagataotauaina, mai lea taimi i lea taimi, e oo mai lava i lalo i le aso nei; ma ua ou taofi pea i le manatua i taimi uma lo latou faatagataotauaina; ioe, ma e tatau foi ona e taofi i le manatua, e pei ona sa ou faia, lo latou faatagataotauaina."
                },
                {
                    "number": 30,
                    "text": "Ae faauta, loʼu atalii e, ua le ona pau lea; ona e tatau ona e iloa e pei ona ou iloa, e faapea o le tulaga e oo i ai lau tausiga o poloaiga a le Atua o le a e manuia i le laueleele; ma e tatau foi ona e iloa, e faapea o le tulaga e oo i ai lau lē tausia o poloaiga a le Atua, o le a vavae ese oe mai ona luma. O lenei ua tusa lea ma lana afioga."
                }
            ]
        },
        "/study/scriptures/bofm/alma/37": {
            "uri": "/study/scriptures/bofm/alma/37",
            "title": "Alema 37",
            "data_type": "chapter",
            "chapter_name": "Mataupu 37",
            "chapter_summary": [
                "Ua faasaosaoina papatusi apamemea ma isi tusitusiga paia e aumai ai agaga i le olataga—Sa faaumatia sa Iaretō ona o lo latou amioleaga—E ao ina taofia a latou tautoga ma feagaiga faalilolilo mai tagata—Filifili faatasi ma le Alii i mea uma e te faia—E pei ona sa taitaia sa Nifaē e le Liahona, e faapea foi ona taitai atu o tagata e le afioga a Keriso i le ola e faavavau. E tusa o le 74 T.L.M."
            ],
            "verses": [
                {
                    "number": 1,
                    "text": "Ma o lenei, lou atalii e, Helamana, ou te poloai atu ia te oe ia e ave talafaamaumau ia na tuuina mai ia te au;"
                },
                {
                    "number": 2,
                    "text": "Ma ou te poloai atu foi ia te oe, ia e tausia se talafaamaumau o lenei nuu, e pei ona sa ou faia, i luga o papatusi a Nifae, ma tausi i le paia nei mea uma sa ou tausia, e pei lava ona sa ou tausia ai i latou; ona ua mo se faamoemoega poto ua tausia ai."
                },
                {
                    "number": 3,
                    "text": "Ma o papatusi apamemea nei, ia ua i ai nei togitogiga, ia ua i ai talafaamaumau o tusitusiga paia i o latou luga, ia ua i ai le gafa o o tatou tamā, mai lava i le amataga—"
                },
                {
                    "number": 4,
                    "text": "Faauta, na valoia e o tatou tamā, e faapea o le a tausia i latou ma tuulima faasolo i lalo mai le tasi tupulaga i le isi, ma tausia ma faasaosaoina e le aao o le Alii seia oo ina o atu i atunuu, ma ituaiga, ma gagana ma nuu uma, ina ia latou iloa mealilo o i ai i luga."
                },
                {
                    "number": 5,
                    "text": "Ma o lenei faauta, afai e tausia i latou o le a tumau pea lo latou pupula; ioe, ma o le a tumau pea lo latou pupula; ioe, ma o le a faapea foi papatusi uma ia ua i ai tusitusiga ua paia."
                },
                {
                    "number": 6,
                    "text": "O lenei atonu e te manatu ua ou valea i lenei mea; ae faauta ou te fai atu ia te oe, o mea laiti ma faatauvaa e faataunuu ai mea tetele; ma o auala laiti i le tele o taimi, e faamaasiasia ai e popoto."
                },
                {
                    "number": 7,
                    "text": "Ma e galue le Alii le Atua i auala e faataunuu ai ona faamoemoega tetele ma faavavau; ma o auala laiti lava e faamaasiasi ai e le Alii e popoto, ma aumai ai le olataga o agaga e toatele."
                },
                {
                    "number": 8,
                    "text": "Ma o lenei, e oo mai i le taimi nei, o le poto o loo i le Atua ua faasaosaoina ai nei mea; aua faauta, ua latou faalauteleina le manatu o lenei nuu, ioe, ma faatalitonu le toatele i le sese o o latou ala, ma aumai i latou i le malamalama o lo latou Atua mo le olataga o o latou agaga."
                },
                {
                    "number": 9,
                    "text": "Ioe, ou te fai atu ia te oe, a na leai nei mea ua i ai i nei talafaamaumau, ia ua i ai i nei papatusi, po ua le mafai e Amona ma ona uso ona faatalitonu le tele tele o afe o sa Lamanā, i le sese o uputuu a o latou tamā; ioe, o nei talafaamaumau ma a latou upu na aumai ai i latou i le salamo; o lona uiga, sa latou aumai i latou i le malamalama o le Alii lo latou Atua, ma ia olioli ia Iesu Keriso lo latou Togiola."
                },
                {
                    "number": 10,
                    "text": "Ma o ai na te iloa ae le avea i latou ma auala e aumai ai le tele o afe o i latou, ioe, ma le tele foi o afe o o tatou uso ua maaa, o sa Nifaē, o e o loo faamaaa nei o latou loto i le agasala ma amioletonu, i le malamalama o lo latou Togiola?"
                },
                {
                    "number": 11,
                    "text": "O lenei o nei mea lilo e lei faailoa atoatoa mai ia ia te au i le taimi nei; o lea o le a ou taofia ai."
                },
                {
                    "number": 12,
                    "text": "Ma atonu ua lava pe a nao na ou fai atu ua faasaosaoina i latou mo se faamoemoega poto, o se faamoemoega ua silafia e le Atua; ona ua fautua mai o ia ma le poto i luga o ana galuega uma, ma ua sasaʼo ona ala, ma o lona ala o se taamilosaga faavavau e tasi."
                },
                {
                    "number": 13,
                    "text": "E, ia e manatua, ia e manatua, lou atalii e, Helamana, le saolele tele o poloaiga a le Atua. Ma ua fetalai mai o ia: Afai e te tausia au poloaiga o le a e manuia i le laueleele—ae afai e te le tausia ana poloaiga o le a vavae ese oe mai ona luma."
                },
                {
                    "number": 14,
                    "text": "Ma o lenei ia e manatua, lou atalii e, ua tuuina mai nei mea e le Atua ia te oe, o ni mea ua paia, ia sa ia tausia i le paia, ma o ni mea foi o le a ia tausia ma faasaosaoina mo se faamoemoega poto ua ia te ia, ina ia mafai ona ia faailoa atu lona mana i tupulaga o lumanai."
                },
                {
                    "number": 15,
                    "text": "Ma o lenei faauta, ou te tau atu ia te oe e ala i le agaga o valoaga, afai e te solia poloaiga a le Atua, faauta, o nei mea ua paia o le a aveese mai ia te oe e le mana o le Atua, ma o le a tuu atu oe ia Satani, ina ia mafai ona ia luluina oe e pei o le aputi o saito i luma o le matagi."
                },
                {
                    "number": 16,
                    "text": "Ae afai e te tausia poloaiga a le Atua, ma e faia i nei mea ua paia e tusa ma mea e poloaiina ai oe e le Atua, (ona e ao ona e aioi atu i le Alii mo mea uma i soo se mea e ao ona e faia ia i latou) faauta, e leai se mana o le lalolagi po o seoli e mafai ona aveesea i latou mai ia te oe, ona ua mamana le Atua e faataunuu ana afioga uma."
                },
                {
                    "number": 17,
                    "text": "Ona o le a ia faataunuuina ana folafolaga uma ia o le a ia faia ia te oe, ona ua ia faataunuuina ana folafolaga ia na ia faia i o tatou tamā."
                },
                {
                    "number": 18,
                    "text": "Aua sa folafola mai o ia ia te i latou o le a ia faasaosaoina nei mea mo se faamoemoega poto o ia te ia, ina ia mafai ona ia faaali atu lona mana i tupulaga o lumanai."
                },
                {
                    "number": 19,
                    "text": "Ma o lenei faauta, ua ia faataunuuina se tasi faamoemoega, o le toefuataiga lava lea o le tele o afe o sa Lamanā i le malamalama o le upumoni; ma ua ia faaali mai lona mana e ala mai ia i latou, ma o le a ia faaali atu foi lona mana e ala atu ia i latou i tupulaga o lumanai, o lea o le a faasaosaoina ai i latou."
                },
                {
                    "number": 20,
                    "text": "O lea ou te poloai atu ai ia te oe, lou atalii e, Helamana, ia e filiga e faataunuu au upu uma, ma ia e filiga i le tausiga o poloaiga a le Atua e pei ona tusia i latou."
                },
                {
                    "number": 21,
                    "text": "Ma o lenei, o le a ou tautala atu ia te oe e uiga i papatusi na e lua sefulu fa, ina ia e tausia, ina ia mafai ona faailoa atu o mealilo ma galuega o le pouliuli, ma a latou galuega lilo, po o galuega lilo a ia tagata o e ua faaumatiaina, i lenei nuu; ioe, ina ia mafai ona faailoa atu i lenei nuu a latou fasiotiga tagata uma, ma faomeaga, ma a latou vetega, ma a latou amioleaga uma ma mea inosia; ioe, ma ia e faasaoina nei faamatalaupu."
                },
                {
                    "number": 22,
                    "text": "Aua faauta, sa silasila le Alii ua amata ona galulue ona tagata i le pouliuli, ioe, ua latou faia faalilolilo le fasioti tagata ma mea inosia; o lea na fetalai mai ai le Alii, afai latou te le salamo o le a faaumatia ese i latou mai luga o le lalolagi."
                },
                {
                    "number": 23,
                    "text": "Ma sa fetalai mai le Alii: O le a ou saunia mo lau auauna o Kaselema, se maa, lea o le a susulu atu mai le pouliuli i le malamalama, ina ia mafai ona ou faailoa atu i ou tagata, o e e auauna mai ia te au, ina ia mafai ona ou faailoa atu ia te i latou galuega a o latou uso, ioe, a latou galuega lilo, a latou galuega o le pouliuli, ma a latou amioleaga ma mea inosia."
                },
                {
                    "number": 24,
                    "text": "Ma o lenei, lou atalii e, o nei faamatalaupu na saunia ina ia mafai ona faataunuuina o le afioga a le Atua, na ia fetalai mai ai, fai mai:"
                },
                {
                    "number": 25,
                    "text": "O le a ou aumai i fafo o le pouliuli i le malamalama a latou galuega lilo uma ma a latou mea inosia; ma vagana ai ua latou salamo, o le a ou faaumatia ese i latou mai luga o le lalolagi; ma o le a ou aumai i le malamalama a latou mealilo uma ma mea inosia, i atunuu uma o le a fai mo i latou lenei laueleele pe a mavae atu le taimi nei."
                },
                {
                    "number": 26,
                    "text": "Ma o lenei, lou atalii e, ua tatou vaai sa latou le salamo; o lea na faaumatia ai i latou; ma ua faapea ona faataunuu ai o le afioga a le Atua; ioe, o a latou mea inosia faalilolilo ua aumai i fafo o le pouliuli ma ua faailoa mai ia te i tatou."
                },
                {
                    "number": 27,
                    "text": "Ma o lenei, lou atalii e, ou te poloai atu ia te oe, ia e taofi a latou tautoga uma, ma a latou feagaiga, ma a latou maliega ia latou mea inosia faalilolilo; ioe, ma o a latou faailoga uma ma a latou mea e ofo ai ia e taofia mai lenei nuu, ina ia latou le iloaina i latou, nei o latou pauu atu foi i le pouliuli ma faaumatia ai."
                },
                {
                    "number": 28,
                    "text": "Aua faauta, e i ai se fetuu ua i luga o lenei laueleele atoa, e faapea o le a oo mai, e tusa ma le mana o le Atua, le faafanoga i luga o i latou uma o e e faia galuega o le pouliuli, pe a oo ina latou matua atoatoa; o lea ou te manao ia le faaumatiaina lenei nuu."
                },
                {
                    "number": 29,
                    "text": "O lea ia e taofia ai nei fuafuaga faalilolilo o a latou tautoga ma a latou feagaiga, mai lenei nuu, ma ia nao a latou amioleaga ma a latou fasiotiga tagata ma a latou mea inosia, ia e faailoa atu ia te i latou; ma ia e aoaoina i latou ia latou inosia amioleaga ma mea inosia ma fasiotiga tagata faapea; ma ia e aoao atu foi ia te i latou, ua faaumatiaina nei tagata ona o a latou amioleaga ma mea inosia ma a latou fasiotiga tagata."
                },
                {
                    "number": 30,
                    "text": "Aua faauta, sa latou fasiotia perofeta uma a le Alii o e na o mai i a i latou e tau atu ia te i latou e uiga ia latou amioletonu; ma o toto o e na latou fasiotia sa tagi ae i le Alii lo latou Atua mo le taui ma sui i luga o i latou o e na fasiotia i latou; ma sa faapea ona oo mai ai o faamasinoga a le Atua i luga o ia tagata o e fai galuega o le pouliuli ma faapotopotoga faalilolilo."
                },
                {
                    "number": 31,
                    "text": "Ioe, ma ia fetuuina lava e faavavau faavavau lava le laueleele ia te i latou o e faia galuega o le pouliuli ma faapotopotoga faalilolilo, e oo lava i le faaumatiaina, vagana ai ua latou salamo ae lei oo ina latou matua atoatoa."
                },
                {
                    "number": 32,
                    "text": "Ma o lenei, lou atalii e, ia e manatua upu ua ou tautala atu ai ia te oe; aua nei e faatuatuaina atu ia fuafuaga faalilolilo i lenei nuu, a ia e aoao atu ia te i latou se inoino e faavavau e faasaga i le agasala ma le amioletonu."
                },
                {
                    "number": 33,
                    "text": "Talai atu ia te i latou le salamo, ma le faatuatua i le Alii o Iesu Keriso; aoao atu ia te i latou ia latou faalotomaualalalo i latou lava ma ia agamalu ma ia maualalalo i le loto; aoao atu ia te i latou ia tetee atu i faaosoosoga uma a le tiapolo, faatasi ma lo latou faatuatua i le Alii o Iesu Keriso."
                },
                {
                    "number": 34,
                    "text": "Aoao atu ia te i latou ia aua nei faavaivai i le faia o galuega lelei, ae ia agamalu ma ia maualalalo i le loto; aua o e faapea o le a latou maua le malologa mo o latou agaga."
                },
                {
                    "number": 35,
                    "text": "E, ia e manatua, lou atalii e, ma aoao le poto i lou talavou; ioe, aoao i lou talavou e tausi i poloaiga a le Atua."
                },
                {
                    "number": 36,
                    "text": "Ioe, ma tagi atu i le Atua mo lou tausiga atoa; ioe, tuu atu i le Alii au mea uma e fai, ma soo se mea e te alu i ai ia tuu atu i le Alii; ioe, ia tuu atu ou manatu uma i le Alii; ioe, ia tuu atu alofaaga o lou loto i le Alii e faavavau."
                },
                {
                    "number": 37,
                    "text": "Filifili faatasi ma le Alii i au mea uma e fai, ma o le a ia taitai oe mo le lelei; ioe, pe a e taoto i lalo i le po, taoto i lalo i le Alii, ina ia mafai ona leoleo mai o ia i ou luga aʼo e moe; ma a e ala mai i le taeao, ia tuu lou loto ia tumu i le faafetai i le Atua; ma afai e te faia nei mea, o le a sii ae oe i luga i le aso gataaga."
                },
                {
                    "number": 38,
                    "text": "Ma o lenei, lou atalii e, ua ia te au ni upu teisi ou te fai atu ai e uiga i le mea lea ua taua e o tatou tamā o se polo, po o se faasinoala—pe sa taua e o tatou tamā o le Liahona, o lona uiga, pe a faaliliuina, o se tapasa; ma o le Alii na sauniaina."
                },
                {
                    "number": 39,
                    "text": "Ma faauta, e le mafai e se tagata ona faia se mea e faapea le uiga ese o le gaosiga. Ma faauta, sa saunia e faaali mai ai i o tatou tamā le ala e tatau ona latou malaga ai i le vao."
                },
                {
                    "number": 40,
                    "text": "Ma sa galue mo i latou e tusa ma lo latou faatuatua i le Atua; o lea, afai sa ia te i latou le faatuatua e talitonu ai e mafai e le Atua ona faia ia tusi mai e ona vae le ala e tatau ona latou ui ai, faauta, sa faia lava; o lea sa ia te i latou lenei vavega, ma le tele foi o isi vavega na faia i le mana o le Atua, i lea aso ma lea aso."
                },
                {
                    "number": 41,
                    "text": "E ui i lea, e ui ina sa faia ia vavega i ala faatauvaa sa faaalia ai ia te i latou galuega ofoofogia. Ae ina ua oo ina latou faapaie, ma galo ona faaaoga lo latou faatuatua ma le filiga, sa oo ina taofia ia galuega ofoofogia, ma latou le alualu i luma i la latou malaga;"
                },
                {
                    "number": 42,
                    "text": "O lea, na latou nonofo ai i le vao, pe na le malaga ai i se ala saʼo, ma puapuagatia ai i le fia aai ma le fia feinu, ona o a latou solitulafono."
                },
                {
                    "number": 43,
                    "text": "Ma o lenei, loʼu atalii e, ou te manao ia e malamalama, ua le aunoa nei mea ma so latou faataataga; ona e pei ona sa faapaie o tatou tamā e uai atu i lenei tapasa (o lenei o nei mea ua faaletino) sa latou le manuia; ua faapea lava foi i mea faaleagaga."
                },
                {
                    "number": 44,
                    "text": "Aua faauta, e tusa le faigofie o le uai atu i le afioga a Keriso, lea o le a faasino mai ai ia te oe se ala saʼo e tau atu i le olioli faavavau, e pei o le faigofie i o tatou tamā ona uai atu i lenei tapasa, lea sa faasino mai ai ia te i latou se ala saʼo e tau atu i le laueleele na folafolaina."
                },
                {
                    "number": 45,
                    "text": "Ma o lenei ou te fai atu, ua leai ea se faatusa i lenei mea? Ona e pei ona mautinoa le aumai e lenei faasinoala o o tatou tamā, i le mulimuli i ona ala, i le laueleele na folafolaina, o le a faapea foi ona ave o i tatou e afioga a Keriso, pe afai tatou te mulimuli i lo latou ala, i tala atu o lenei vanu o le faanoanoa, i se laueleele o le folafolaga ua silisili atu ona lelei."
                },
                {
                    "number": 46,
                    "text": "E, lou atalii e, ia aua nei o tatou faapaie ona o le faigofie o le ala; ona sa faapea ona i ai i o tatou tamā; ona sa faapea ona saunia mo i latou, ina ia mafai ona latou ola pe afai latou te tepa atu i ai; ua faapea foi ona i ai ia i tatou. Ua uma ona saunia o le ala, ma afai tatou te tepa atu e mafai ona tatou ola e faavavau."
                },
                {
                    "number": 47,
                    "text": "Ma o lenei, lou atalii e, vaai ia e tausia nei mea paia, ioe, vaai ia e tepa atu i le Atua ma e ola ai. Alu atu i lenei nuu ma tau atu le afioga, ma ia e faamamalu. Lou atalii e, tofa."
                }
            ]
        },
        "/study/scriptures/bofm/alma/38": {
            "uri": "/study/scriptures/bofm/alma/38",
            "title": "Alema 38",
            "data_type": "chapter",
            "chapter_name": "Mataupu 38",
            "chapter_summary": [
                "Sa sauaina Sepulona ona o le amiotonu—Ua ia Keriso le olataga, o le o le ola ma le malamalama o le lalolagi—Ia pulea ou tuinanau uma. E tusa o le 74 T.L.M."
            ],
            "book_intro": [
                "O poloaiga a Alema i lona atalii o Sepulona."
            ],
            "verses": [
                {
                    "number": 1,
                    "text": "Loʼu atalii e, uai mai ou taliga i au upu, aua ou te fai atu ia te oe, e pei ona ou fai atu ia Helamana, o le tulaga e oo i ai lau tausiga o poloaiga a le Atua o le a e manuia i le laueleele; ma o le tulaga e oo i ai lau lē tausia o poloaiga a le Atua o le a vavae ese oe mai ona luma."
                },
                {
                    "number": 2,
                    "text": "Ma o lenei, lou atalii e, ou te faalagolago o le a ou maua le olioli tele ia te oe, ona o lou maumaututu ma lou faamaoni i le Atua; aua e pei ona e amata mai i lou talavou ona e vaai atu i le Alii lou Atua, ua faapea lava ona ou faamoemoe o le a aveaveai pea ona e tausia o ana poloaiga; aua e amuia lava o ia o le e tumau e oo i le iuga."
                },
                {
                    "number": 3,
                    "text": "Ou te fai atu ia te oe, loʼu atalii e, ua uma ona ou maua o le olioli tele ia te oe, ona o lou faamaoni ma lou filiga, ma lou onosai ma lou tali-tiga i totonu o tagata sa Soramā."
                },
                {
                    "number": 4,
                    "text": "Ona ua ou iloa sa e i ai i noanoaga; ioe, ma ua ou iloa foi sa fetogi oe i maa ona o le afioga; ma sa e talitalia nei mea uma ma le onosai ona sa faatasi le Alii ma oe; ma o lenei ua e iloa o le Alii na laveaiina oe."
                },
                {
                    "number": 5,
                    "text": "Ma o lenei, loʼu atalii e, Sepulona, ou te manao ia e manatua, afai e te tuu atu lou faalagolago i le Atua seia faapea ona tele, o le a ia laveaiina oe i fafo mai ou tofotofoga, ma ou faalavelave, ma ou puapuaga, ma o le a sii oe i luga i le aso gataaga."
                },
                {
                    "number": 6,
                    "text": "O lenei, loʼu atalii e, ou te le manao ia e manatu e faapea ua ou iloa nei mea e au lava ia, ae o le Agaga o le Atua ua i totonu ia te au na ia faailoa mai ia nei mea ia te au; a na le fanauina au i la le Atua, po ua ou le iloaina nei mea."
                },
                {
                    "number": 7,
                    "text": "Ae faauta, o le Alii i lona alofa mutimutivale tele na ia auina mai ai lana agelu e tau mai ia te au e ao ina ou tuu le galuega o le faafanoga i totonu o lona nuu; ioe, ma sa ou vaai i se agelu faafesagai lava, ma sa ia fetalai mai ia te au, ma o lona siufofoga sa pei o le faititili, ma sa lulu ai le eleele atoa."
                },
                {
                    "number": 8,
                    "text": "Ma sa oo ina ou i ai i ao e tolu ma po e tolu i se tiga oona ma le atuatuvale tele o le agaga; ma sa ou le maua lava, seia oo ina ou tagi atu i le Alii o Iesu Keriso mo le alofa mutimutivale, se faamagaloga o au agasala. Ae faauta, sa ou tagi atu lava ia te ia ma ou maua ai le filemu i loʼu agaga."
                },
                {
                    "number": 9,
                    "text": "Ma o lenei, loʼu atalii e, ua ou tau atu ia te oe lenei mea ina ia mafai ona e aoao le poto, ina ia mafai ona e iloa mai ia te au, ua leai se isi lava ala po o ni auala e mafai ona faaolaina ai o le tagata, ua nao ia, ma ala mai ia Keriso. Faauta, o ia o le ola ma le malamalama o le lalolagi. Faauta, o ia o le afioga o le upumoni ma le amiotonu."
                },
                {
                    "number": 10,
                    "text": "Ma o lenei, ona ua amata ona e aoao atu o le afioga ua faapea lava ona ou manao ia e aoao atu pea; ma ou te manao ia e filiga ma faautauta i mea uma."
                },
                {
                    "number": 11,
                    "text": "Vaai ia aua neʼi faafefeteina oe i luga i le faamaualuga; ioe, vaai ia aua neʼi e mitamitavale i lou lava poto, po o lou malosi tele."
                },
                {
                    "number": 12,
                    "text": "Faaaoga le lotoa, ae le o le faafiamalosi; ma vaai foi ia pulea ou tuinanau uma, ina ia mafai ona faatumuina oe i le alofa; vaai ia e aloese mai le faapaie."
                },
                {
                    "number": 13,
                    "text": "Aua e te tatalo e pei ona faia e sa Soramā, ona sa e vaai ua latou tatalo ina ia lagona mai e tagata, ma ina ia viia i latou mo lo latou popoto."
                },
                {
                    "number": 14,
                    "text": "Aua e te fai atu: Le Atua e, ou te faafetai atu ia te oe ona ua sili atu lo matou lelei nai lo o matou uso; ae ia fai atu: Le Alii e, faamagalo mai loʼu le agavaa, ma ia e manatua ou uso i le alofa mutimutivale—ioe, tautau atu lou le agavaa i luma o le Atua i taimi uma lava."
                },
                {
                    "number": 15,
                    "text": "Ma ia alofa le Alii ia faamanuia mai i lou agaga, ma talia oe i le aso gataaga i lona malo, e nofo i lalo i le filemu. O lenei alu ia, loʼu atalii e, ma aoao atu le afioga i lenei nuu. Ia e faamamalu. Loʼu atalii e, tofa."
                }
            ]
        },
        "/study/scriptures/bofm/alma/39": {
            "uri": "/study/scriptures/bofm/alma/39",
            "title": "Alema 39",
            "data_type": "chapter",
            "chapter_name": "Mataupu 39",
            "chapter_summary": [
                "O le agasala o le feuiai o se mea inosia—O agasala a Korianetona ua taofia ai sa Soramā mai le taliaina o le afioga—O le togiola a Keriso e alu i tua i le faaolaina o e faamaoni na muamua mai ai. E tusa o le 74 T.L.M."
            ],
            "book_intro": [
                "O poloaiga a Alema i lona atalii o Korianetona."
            ],
            "verses": [
                {
                    "number": 1,
                    "text": "Ma o lenei, loʼu atalii e, e i ai ni mea e tele atu ou te fia fai atu ai ia te oe nai lo mea na ou fai atu ai i lou uso; aua faauta, e te lei vaai ea i le maumaututu o lou uso, lona faamaoni, ma lona filiga i le tausiga o poloaiga a le Atua? Faauta, sa ia lei faia ea mo oe se faataitaiga lelei?"
                },
                {
                    "number": 2,
                    "text": "Ona sa e le uai tele mai i au upu e pei ona sa faia e lou uso, i totonu o tagata sa Soramā. O lenei, o le mea lenei ua ia te au e faasaga ia te oe; sa e alu atu i le mitamitavale i lou malosi ma lou poto."
                },
                {
                    "number": 3,
                    "text": "Ma ua le ona pau lea, loʼu atalii e. Sa e faia se mea sa sili ona mamafa ia te au; ona sa e tuu le galuega, ma e alu atu i le laueleele o Sairona e i totonu o tuaoi o sa Lamanā, i le fafine talitane o Isapela."
                },
                {
                    "number": 4,
                    "text": "Ioe, sa ia faatosina ese loto o le toatele; peitai, loʼu atalii e, sa le o se ʼalofaga tatau lea mo oe. Sa tatau ona e tausi i le galuega na faatuatuaina ai oe."
                },
                {
                    "number": 5,
                    "text": "Ua e le iloa ea, loʼu atalii e, o nei mea o ni mea inosia i le silafaga a le Alii; ioe, ua silisili ona inosia i lo o agasala uma vagana ai le faamasaaina o le toto le sala po o le faafitia o le Agaga Paia?"
                },
                {
                    "number": 6,
                    "text": "Aua faauta, afai e te faafitia le Agaga Paia ina ua uma ona mau ia te oe, ma ua e iloa ua e faafitia o ia, faauta, o se agasala lenei e le mafaamagaloina; ioe, ma o soo se tasi e fasioti tagata e faasaga i le malamalama ma le iloa o le Atua, e le faigofie ia te ia ona maua o le faamagaloga; ioe, ou te fai atu ia te oe, loʼu atalii e, e le faigofie ia te ia ona maua o se faamagaloga."
                },
                {
                    "number": 7,
                    "text": "Ma o lenei, loʼu atalii e, ou te moomoo i le Atua maʼumau pe a na e le sala i se solitulafono tele faapea. Ou te le fia taua pea au solitulafono, e laga ai i luga lou agaga, pe a na ua le mo lou lelei."
                },
                {
                    "number": 8,
                    "text": "Ae faauta, e le mafai ona e natia au solitulafono mai le Atua; ma e vagana ai ua e salamo, o le a tutu o se molimau e faasaga ia te oe i le aso gataaga."
                },
                {
                    "number": 9,
                    "text": "O lenei, loʼu atalii e, ou te manao ia e salamo ma lafoai au agasala, ma aua e te toe alu e tusa ma tuinanau o ou mata, ae ia e faafiti oe lava i nei mea uma; ona e vagana ai ua e faia lenei mea, e le mafai lava ona e mautofi i le malo o le Atua. E, ia e manatua, ma ia e ave i ou luga, ma faafiti oe lava i nei mea."
                },
                {
                    "number": 10,
                    "text": "Ma ou te poloai atu ia te oe ia e ave i ou luga e filifili faatasi ma ou uso matutua i au mea e fai; aua faauta, o loo e i lou talavou, ma ua e manaomia ona tausia oe e ou uso. Ma uai atu ia laua fautuaga."
                },
                {
                    "number": 11,
                    "text": "Aua e te tuu atu oe lava, ia taitai ese e soo se mea ua le aoga pe ua faavalevalea; aua e te tuu atu i le tiapolo na te toe taitai ese atu lou loto i na fafine talitane amioleaga. Faauta, loʼu atalii e, sa matua tele lava le amioletonu na e aumai i luga o sa Soramā; aua ina ua latou vaai i lau amio, sa latou le fia talitonu i aʼu upu."
                },
                {
                    "number": 12,
                    "text": "Ma o lenei ua fetalai mai le Agaga o le Alii ia te au: Ia faatonu lau fanau ia latou faia mea lelei, neʼi o latou taitai ese atu loto o tagata e toatele i le faafanoga; o lea ou te poloai atu ai ia te oe, loʼu atalii e, i le matau i le Atua, ia e taofi mai au amioletonu;"
                },
                {
                    "number": 13,
                    "text": "Ma ia e liliu atu i le Alii ma lou manatu atoa, mafaufau atoa, ma lou malosi atoa; ina ia leai ni isi tagata e te toe taitaia ese o latou loto e fai le amioleaga; ae ia e toe foi atu ia te i latou, ma tautino atu ou ʼaleu ma lena sese na e faia."
                },
                {
                    "number": 14,
                    "text": "Aua e te saili i oa po o mea le aoga a lenei lalolagi; aua faauta, e le mafai ona e avea i latou faatasi ma oe."
                },
                {
                    "number": 15,
                    "text": "Ma o lenei, loʼu atalii e, ou te fia fai atu teisi ia te oe e uiga i le afio mai o Keriso. Faauta, ou te fai atu ia te oe, o ia lava lea ua mautinoa o le a afio mai e aveese agasala a le lalolagi; ioe, e afio mai o ia e tau mai tala fiafia o le olataga i ona tagata."
                },
                {
                    "number": 16,
                    "text": "Ma o lenei, loʼu atalii e, o le galuega lenei na valaauina i ai oe, e tau atu nei tala fiafia i lenei nuu, e saunia ai o latou mafaufau; pe ina ia mafai ona oo mai o le olataga ia te i latou, ina ia mafai ona latou saunia mafaufau o a latou fanau ia faalogo i le afioga i le taimi o lona afio mai."
                },
                {
                    "number": 17,
                    "text": "Ma o lenei o le a ou faafilemuina teisi lou mafaufau e uiga i lenei mataupu. Faauta, ua e ofo pe aisea ua tatau ai ona mamao ona iloa muamua o nei mea ae lei oo mai. Faauta, ou te fai atu ia te oe, ua le tusa ea le pele i le Atua o se agaga i le taimi nei e pei o se agaga i le taimi o lona afio mai?"
                },
                {
                    "number": 18,
                    "text": "Pe ua le tutusa ea le tatau ai ona faaali mai o le fuafuaga o le togiola i lenei nuu e pei ona tatau ai foi ia latou fanau?"
                },
                {
                    "number": 19,
                    "text": "Pe ua le tutusa ea le faigofie i le Alii le auina mai i le taimi nei o lana agelu e tau mai nei tala fiafia ia te i tatou e pei o a tatou fanau, pe e pei o le taimi pe a mavae le taimi o lona afio mai?"
                }
            ]
        },
        "/study/scriptures/bofm/alma/40": {
            "uri": "/study/scriptures/bofm/alma/40",
            "title": "Alema 40",
            "data_type": "chapter",
            "chapter_name": "Mataupu 40",
            "chapter_summary": [
                "Ua aumai e Keriso le toetutu o tagata uma—O tagata amiotonu ua oti e o i le parataiso ae o e ua amioleaga e o i le pogisa i fafo e faatalitali ai le aso o lo latou toetutu—O le a toefuatai mea uma lava i o latou tino tatau ai ma atoatoa i le Toetutu. E tusa o le 74 T.L.M."
            ],
            "verses": [
                {
                    "number": 1,
                    "text": "O lenei, loʼu atalii e, o ni isi nei o mea tele teisi atu ou te fia fai atu ai ia te oe; ona ua ou vaai ua popole lou mafaufau e uiga i le toetutu mai o e ua oti."
                },
                {
                    "number": 2,
                    "text": "Faauta, ou te fai atu ia te oe, e leai se toetutu—pe, ou te faapea atu, i ni isi upu, o lenei tino faaletino e le faaofuina i le ola pea, o lenei tino le atoatoa e le faaofuina i le tino atoatoa—seia mavae le afio mai o Keriso."
                },
                {
                    "number": 3,
                    "text": "Faauta, e faataunuu e ia le toetutu mai o e ua oti. Peitai faauta, loʼu atalii e, e lei oo mai le toetutu. O lenei, ou te fofola atu ia te oe se mealilo; e ui i lea, e tele mealilo ua taofia, e leai se tasi na te iloaina vagana ai le Atua lava ia. Ae ou te faailoa atu ia te oe se mea e tasi sa ou ole atu ai ma le filiga i le Atua, ina ia mafai ona ou iloaina—o lena mea e faatatau i le toetutu."
                },
                {
                    "number": 4,
                    "text": "Faauta, e i ai se taimi ua tuupoina o le a tutulai mai ai tagata uma mai le oti. O lenei o afea e oo mai ai lenei taimi e leai se tasi na te iloa; peitai ua silafia e le Atua le taimi ua tuupoina."
                },
                {
                    "number": 5,
                    "text": "O lenei, pe o le a i ai se taimi e tasi, po o se taimi lona lua, po o se taimi lona tolu, o le a toetutu mai ai tagata mai le oti, ua le afaina; ona ua silafia e le Atua nei mea uma; ma ua lava ia te au le iloa o le tulaga lenei ua i ai—e i ai se taimi ua tuupoina e toetutu mai ai tagata uma mai le oti."
                },
                {
                    "number": 6,
                    "text": "O lenei e tatau ona i ai se va i le va o le taimi o le oti ma le taimi o le toetutu mai."
                },
                {
                    "number": 7,
                    "text": "Ma o lenei ou te fia fesili o le a le mea e oo i agaga o tagata mai lenei taimi o le oti seia oo i le taimi ua tuupoina mo le toetutu mai?"
                },
                {
                    "number": 8,
                    "text": "O lenei pe sili atu i le tasi le taimi ua tuupoina mo tagata e toetutu mai ai, ua le afaina; ona e le feoti tagata uma i le taimi e tasi, ma ua le afaina lea; o mea uma ua pei o se aso e tasi i le Atua, ma ua nao le tagata ua fuaina le taimi."
                },
                {
                    "number": 9,
                    "text": "O lea, e i ai se taimi ua tuupoina mo tagata latou te tutulai mai ai mai le oti; ma ua i ai se va i le va o le taimi o le oti ma le toetutu mai. Ma o lenei, e faatatau i le va lea o le taimi, o le a le mea e oo i agaga o tagata i le va lea, o le mea lena na ou ole atu ai i le Alii ma le filiga ia ou iloa; ma o le mea lenei ua ou iloa."
                },
                {
                    "number": 10,
                    "text": "Ma pe a oo mai le taimi o le a toetutu mai tagata uma, ona latou iloa lea ua silafia e le Atua taimi uma ua tuupoina i le tagata."
                },
                {
                    "number": 11,
                    "text": "O lenei, e faatatau i le tulaga o le agaga i le va o le oti ma le toetutu mai—Faauta, ua faailoa mai ia te au e se agelu, e faapea o agaga o tagata uma, o le taimi lava latou te o ese atu ai mai lenei tino faaletino, ioe, agaga o tagata uma, pe sa latou lelei pe sa leaga, e ave atu i fanua i lena Atua o le na ia tuuina ia te i latou le ola."
                },
                {
                    "number": 12,
                    "text": "Ma ona oo lea, o agaga o i latou o e ua amiotonu e talia i se nofoaga o le fiafia, lea ua taua o le parataiso, o se nofoaga e malolo ai, o se nofoaga o le filemu o le a latou malolo ai mai i o latou faalavelave uma ma mai le popole uma, ma le faanoanoa."
                },
                {
                    "number": 13,
                    "text": "Ma ona oo ai lea, o agaga o e ua amioleaga, ioe, o e ua leaga—aua faauta, ua latou le maua se vaega po o se mea itiiti o le Agaga o le Alii; aua faauta, sa latou filifili galuega leaga nai lo le lelei; o lea na ulu ai le agaga o le tiapolo i totonu o i latou, ma fai mona o latou fal—ma o i latou ia o le a tutuli ese i fafo i le pouliuli i fafo; o iina o le a i ai le taufaitagi, ma le tagiaue, ma le lilivau o nifo; ma o le pogai o lenei mea ona o lo latou lava amioletonu, ona sa taitai faatagataotauaina i latou e le loto o le tiapolo."
                },
                {
                    "number": 14,
                    "text": "O lenei o le tulaga lenei o agaga o e ua amioleaga, ioe, i le pouliuli, ma o se tulaga o le leaga matautia tele o le faatalitali ma le matatau mo le toasa mumu o le toatamai o le Atua o le a oo mai i luga o i latou; e faapea ona latou nonofo i lenei tulaga, faapea foi e ua amiotonu i le parataiso, seia oo i le taimi o lo latou toetutu mai."
                },
                {
                    "number": 15,
                    "text": "O lenei, e i ai ni isi ua malamalama e faapea o lenei tulaga o le fiafia ma lenei tulaga o le pagatia o le agaga, ao lei oo mai le toetutu, o le uluai toetutu lea. Ioe, ou te ioe atonu e mafai ona taua o se toetutu, le faatu mai lea o le agaga po o le tagata ma lo latou tofia i le fiafia po o le pagatia, e tusa ma upu ua fetalaia."
                },
                {
                    "number": 16,
                    "text": "Ma faauta, ua toe fetalaia foi, e faapea ua i ai se uluai toetutu; o le toetutu mai lea o i latou uma o e na i ai, po o e o i ai, po o e o le a i ai, e oo mai i lalo i le toetu mai o Keriso mai le oti."
                },
                {
                    "number": 17,
                    "text": "O lenei, tatou te le manatu faapea o lenei uluai toetutu, lea ua taua mai i lenei ala, o le toetutu mai lea o tagata ma lo latou tofia i le fiafia po o le pagatia. E le mafai ona e manatu faapea o le uiga lena o lenei mea."
                },
                {
                    "number": 18,
                    "text": "Faauta, ou te fai atu ia te oe, E leai; ae o lona uiga, o le toetuufaatasia lea o le agaga ma le tino o i latou mai i ona po o Atamu seia oo mai i lalo i le toetu mai o Keriso."
                },
                {
                    "number": 19,
                    "text": "O lenei, pe toetuufaatasia i le taimi e tasi agaga ma tino o i latou o e ua taua, o e ua amioleaga faapea foi ma e ua amiotonu, ou te le fai atu; ae ua lava ona ou fai atu, o le a latou tutu uma mai; po o i ni isi upu, o le a oo mai lo latou toetutu mai ae lei oo mai le toetutu mai o i latou o e e maliliu pe a mavae le toetu mai o Keriso."
                },
                {
                    "number": 20,
                    "text": "O lenei, lou atalii e, ou te le fai atu e oo mai lo latou toetutu i le toetu mai o Keriso, ae faauta, ou te tuu atu o soʼu manatu, o le a toetuufaatasia agaga ma tino, o e ua amiotonu, i le toetu mai o Keriso, ma lona afio ae i le lagi."
                },
                {
                    "number": 21,
                    "text": "Ae pe i lona toetu mai pe i le mavae atu, ou te le fai atu; ae o le tele lenei o se mea ou te fai atu, e faapea e i ai se va i le va o le oti ma le toetu mai o le tino, ma se tulaga o le agaga i le fiafia po o le pagatia seia oo i le taimi ua tuupoina e le Atua e toetutu mai ai e ua oti, ma toetuufaatasia, o le agaga faapea ma le tino, ma aumai e tutu i luma o le Atua, ma faamasinoina e tusa ma a latou galuega."
                },
                {
                    "number": 22,
                    "text": "Ioe, o lenei mea e faataunuu ai le toefuataiga o mea na na fetalaia e fofoga o perofeta."
                },
                {
                    "number": 23,
                    "text": "O le agaga o le a toefuataia i le tino, ma le tino i le agaga; ioe, ma o le a toefuataia vae ma lima ma sooga uma i lona tino; ioe, e oo i se lauulu o le ulu o le a le leiloa; ae o le a toefuataia mea uma i o latou autino tatau ai ma atoatoa."
                },
                {
                    "number": 24,
                    "text": "Ma o lenei, loʼu atalii e, o le toefuataiga lenei lea na fetalaia e fofoga o perofeta—"
                },
                {
                    "number": 25,
                    "text": "Ma ona susulu ai lea o e amiotonu i le malo o le Atua."
                },
                {
                    "number": 26,
                    "text": "Ae faauta, e oo mai se oti leaga matautia i luga o e ua amioleaga; ona e oti i latou e faatatau i mea tau i le amiotonu; ona ua latou le mama, ma e leai se mea le mama e mafai ona mautofi i le malo o le Atua; ae e tutuli i latou i fafo, ma tofia e aai i fua o a latou mea na fai po o a latou galuega, ia sa leaga; ma latou inuina ʼalu o se ipu oona."
                }
            ]
        },
        "/study/scriptures/bofm/alma/41": {
            "uri": "/study/scriptures/bofm/alma/41",
            "title": "Alema 41",
            "data_type": "chapter",
            "chapter_name": "Mataupu 41",
            "chapter_summary": [
                "I le Toetutu o le a tutulai mai tagata i se tulaga o le fiafia e le gata po o le pagatia e le gata—E lei avea lava le amioleaga ma fiafia—O tagata faaletino e aunoa ma le Atua i le lalolagi—E toe maua e tagata taitoatasi i le toefuataiga uiga ma amioga na ia te ia i le olaga faaletino. E tusa o le 74 T.L.M."
            ],
            "verses": [
                {
                    "number": 1,
                    "text": "Ma o lenei, loʼu atalii e, e i ai ni isi mea e tele teisi atu ou te fai atu ai e uiga i le toefuataiga lea ua taua; aua faauta, e i ai ni isi ua latou mimilo tusitusiga paia, ma ua o sese mamao ese ai ona o lenei mea. Ma ua ou vaai ua popole foi lou mafaufau i lenei mea. Ae faauta, o le a ou faamalamalama atu ia te oe lenei mea."
                },
                {
                    "number": 2,
                    "text": "Ou te fai atu ia te oe, loʼu atalii e, o le fuafuaga o le toefuataiga ua tatau ai e tusa ma le faamasinotonu o le Atua; ona e tatau ona toefuatai o mea uma i o latou tulaga e tatau ai. Faauta, o se mea ua tatau ai ma tonu, e tusa ma le mana ma le toetu mai o Keriso, le tatau ona toefuatai o le agaga o le tagata i lona tino, ma le tatau ona toefuatai o vaega uma o le tino ia te ia lava."
                },
                {
                    "number": 3,
                    "text": "Ma ua tatau ai e tusa ma le faamasinotonu o le Atua le tatau ai ona faamasinoina o tagata e tusa ma a latou galuega; ma afai sa lelei a latou galuega i le olaga lenei, ma sa lelei manaoga o o latou loto, e tatau foi, i le aso gataaga, ona toefuatai i latou i le mea ua lelei."
                },
                {
                    "number": 4,
                    "text": "Ae afai ua leaga a latou galuega o le a toefuatai ia te i latou mo le leaga. O lea, o le a toefuataiina mea uma i o latou tulaga e tatau ai, o mea taitasi uma i lona lava autino natura moni—o le faaletino e faatu i le ola pea; o le le atoatoa i le atoatoa—e faatutu mai i le fiafia e le gata e mautofi i le malo o le Atua, po o le pagatia e le gata e mautofi i le malo o le tiapolo; o le isi i le tasi itu, o le isi i le isi itu—"
                },
                {
                    "number": 5,
                    "text": "O le tasi e faatuina i le fiafia e tusa ma ona manaoga mo le fiafia, po o le lelei e tusa ma ona manaoga mo le lelei; ao le tasi i le leaga e tusa ma ona manaoga mo le leaga; ona e pei ona sa manao o ia e fai le leaga i le umi o le aso atoa, o le a faapea lava ona maua e ia lona taui o le leaga pe a oo mai le po."
                },
                {
                    "number": 6,
                    "text": "Ma ua faapea ona i ai i le isi itu. Afai sa salamo o ia i ana agasala, ma sa manao i le amiotonu seia oo i le iuga o ona aso, o le a faapea lava ona tauia o ia i le amiotonu."
                },
                {
                    "number": 7,
                    "text": "O i latou ia o e ua togiolaina e le Alii; ioe, o i latou ia e ave i fafo, ua laveaiina mai lena po o le pouliuli e le gata; ma e faapea ona latou tutu pe pauu; aua faauta, o i latou o o latou lava faamasino, pe latou te faia le lelei pe fai le leaga."
                },
                {
                    "number": 8,
                    "text": "O lenei, o tulafono a le Atua e le masuia; o lea, ua uma ona saunia o le ala o soo se tasi e manao i ai e mafai ona ia savali ai i totonu ma faaolaina ai."
                },
                {
                    "number": 9,
                    "text": "Ma o lenei faauta, loʼu atalii e, aua e te toe faia ma le taumatemate se isi lava agasala e tasi e faasaga i lou Atua e faatatau i matautu na o le mataupu faavae, ia sa e faia ma le taumatemate e oo mai i le taimi nei e te faia ai le agasala."
                },
                {
                    "number": 10,
                    "text": "Aua e te manatu, ona ua taua mai e uiga i le toefuataiga, o le a toefuatai oe mai le agasala i le fiafia. Faauta, ou te fai atu ia te oe, e lei avea lava le amioleaga ma fiafia."
                },
                {
                    "number": 11,
                    "text": "Ma o lenei, loʼu atalii e, o tagata uma ua i ai i se tulaga o le natura, pe ou te fai atu, ua i ai se tulaga faaletino, ua i ai i latou i totonu o le au oona ma i totonu o noanoaga o le amioletonu; ua aunoa i latou ma le Atua i le lalolagi, ma ua latou o e le tusa ai ma le natura o le Atua; o lea, ua latou i ai i se tulaga ua le tusa ai ma le natura o le fiafia."
                },
                {
                    "number": 12,
                    "text": "Ma o lenei faauta, o le uiga ea o le upu o le toefuataiga o le ave lea o se mea mai lona tulaga natura moni ma tuu i se tulaga e le o sona tulaga natura moni, pe tuu i se tulaga e ese mai lona natura moni?"
                },
                {
                    "number": 13,
                    "text": "E, loʼu atalii e, e le o le tulaga lea; ae o le uiga o le upu o le toefuataiga, o le toe aumai lea o le leaga mo le leaga, po o le faaletino mo le faaletino, po o le faatiapolo mo le faatiapolo—o le lelei mo le mea ua lelei; o le amiotonu mo le mea ua amiotonu; o le mea tonu mo le mea ua tonu; o le alofa mutimutivale mo le mea ua alofa mutimutivale."
                },
                {
                    "number": 14,
                    "text": "O lea, loʼu atalii e, vaai ia e alofa mutimutivale i ou uso; fai mea tonu, faamasino ma le amiotonu, ma fai mea lelei e le aunoa; ma afai e te faia nei mea uma ona e maua lea o lou taui; ioe, o le a toefuatai mai ia te oe le alofa mutimutivale; o le a toefuatai mai ia te oe le faamasinotonu; o le a toefuatai mai ia te oe se faamasinoga amiotonu; ma o le a toe tauia mai ia te oe le lelei."
                },
                {
                    "number": 15,
                    "text": "Ona o le mea e te auina atu o le a toe faafoi mai ia te oe, ma toefuatai mai; o lea, o le upu o le toefuataiga e tausala atoatoa ai le tagata agasala, ma le tauamiotonuina ai o ia i soo se ala."
                }
            ]
        },
        "/study/scriptures/bofm/alma/42": {
            "uri": "/study/scriptures/bofm/alma/42",
            "title": "Alema 42",
            "data_type": "chapter",
            "chapter_name": "Mataupu 42",
            "chapter_summary": [
                "O le olaga faaletino o se taimi vaavaaia e mafai ai e le tagata ona salamo ma auauna atu ai i le Atua—O le Pau na oo mai ai le oti faaletino ma le oti faaleagaga i tagata uma—E oo mai le togiola e ala i le salamo—O le Atua lava ia e togiola mo agasala a le lalolagi—O le alofa mutimutivale e mo i latou o e e salamo—O isi tagata uma o le a i lalo o le faamasinotonu o le Atua—E oo mai le alofa mutimutivale ona o le Togiola—Ua nao e ua salamo faamaoni e faaolaina. E tusa o le 74 T.L.M."
            ],
            "verses": [
                {
                    "number": 1,
                    "text": "Ma o lenei, loʼu atalii e, ua ou vaai ua i ai isi mea e tele teisi atu ua popole i ai lou mafaufau, ia ua le mafai ona e malamalama i ai—ia ua faatatau i le faamasinotonu o le Atua i le faasalaina o le tagata agasala; ona ua e taumafai e mafaufau e faapea ua le o se faamasinotonu le tofia o le tagata agasala i se tulaga o le pagatia."
                },
                {
                    "number": 2,
                    "text": "O lenei faauta, loʼu atalii e, o le a ou faamalamalama atu ia te oe lenei mea. Aua faauta, ina ua uma ona auina ese atu e le Alii le Atua o tatou uluai matua mai le faatoaga o Etena, e galueaiina le eleele, lea na aumai ai i laua—ioe, sa ia aveese i fafo le tagata, ma sa ia tuu i le pito i sasae o le faatoaga o Etena, kerupi, ma se pelu afi mumu e feliuliuai i itu uma, e leoleo le laau o le ola."
                },
                {
                    "number": 3,
                    "text": "O lenei, ua tatou vaai ua avea le tagata e pei o le Atua, i le iloa o le lelei ma le leaga; ma ina neʼi tuu atu lona lima, ma ia ave foi mai le laau o le ola, ma ʼai ma ola ai e faavavau, o lea na tuu ai e le Alii le Atua kerupi ma le pelu afi mumu, ina ia le mafai ona ʼai o ia i le fua—"
                },
                {
                    "number": 4,
                    "text": "Ma ua faapea ona tatou vaai ai, e i ai se taimi ua tuu mai i le tagata e salamo ai, ioe, o se taimi vaavaai, o se taimi e salamo ma auauna ai i le Atua."
                },
                {
                    "number": 5,
                    "text": "Aua faauta, a na vave ona aapa atu o le lima o Atamu, ma ʼai i le laau o le ola, po ua ola o ia e faavavau, e tusa ma le afioga a le Atua, ua leai se taimi e salamo ai; ioe, ma po ua leai foi se aoga o le afioga a le Atua, ma po ua le taulau le fuafuaga tele o le olataga."
                },
                {
                    "number": 6,
                    "text": "Ae faauta, sa tofia mo le tagata ia oti—o lea, e pei ona vavae ese i laua mai le laau o le ola sa tatau foi ona vavae ese i laua mai luga o le lalolagi—ma sa oo ina leiloa le tagata e faavavau, ioe, ua avea i laua ma tagata pau."
                },
                {
                    "number": 7,
                    "text": "Ma o lenei, ua e vaai o lenei mea na vavae ese ai faaletino ma faaleagaga o tatou uluai matua mai luma o le Alii; ma ua faapea ona tatou vaai ai sa avea i laua ma ni tagata e mulimuli i o laua lava loto."
                },
                {
                    "number": 8,
                    "text": "O lenei faauta, sa le tatau ona toe laveai o le tagata mai lenei oti faaletino, ona e faaumatia i lena mea le fuafuaga tele o le fiafia."
                },
                {
                    "number": 9,
                    "text": "O lea, ona e le mafai lava ona oti o le agaga, ma ua aumai e le pau i luga o tagata uma se oti faaleagaga faapea foi ma se oti faaletino, o lona uiga, ua vavae ese i latou mai luma o le Alii, o lea sa tatau ai ona toe laveai o tagata mai lenei oti faaleagaga."
                },
                {
                    "number": 10,
                    "text": "O lea, talu ai ona ua avea i latou ma ni tagata faaletino, tuinanau, ma faatiapolo, i o latou natura, o lea ua avea ai lenei olaga vaavaaia o se olaga mo i latou e saunia ai; ua avea o se olaga sauniuni."
                },
                {
                    "number": 11,
                    "text": "Ma o lenei ia e manatua, loʼu atalii e, a na leai le fuafuaga o le togiolaina, (pe a tuu ese), o le taimi lava latou te feoti ai e pagatia ai o latou agaga, ona ua vavae ese mai luma o le Alii."
                },
                {
                    "number": 12,
                    "text": "Ma o lenei, sa leai se auala e laveai ai tagata mai lenei tulaga pau, lea na aumai e le tagata i ona lava luga ona o lona lava le usiusitai;"
                },
                {
                    "number": 13,
                    "text": "O lea, e tusa ma le faamasinotonu, e le mafai ona faataunuuina o le fuafuaga o le togiola, ua nao tulaga lava o le salamo o tagata i lenei olaga vaavaaia e mafai ai, ioe, lenei olaga vaavaaia; ona vagana ai nei tulaga, e le mafai ona aoga le alofa mutimutivale vagana ai ua ia faaumatiaina le galuega a le faamasinotonu. O lenei e le mafai ona faaumatiaina le galuega a le faamasinotonu; a faapea, po ua le toe avea le Atua ma Atua."
                },
                {
                    "number": 14,
                    "text": "Ma ua faapea ona tatou vaai ai ua pauu tagata uma, ma ua latou i ai i le uu a le faamasinotonu; ioe, le faamasinotonu o le Atua, lea e tofiaina i latou ia vavae ese mai ona luma e faavavau."
                },
                {
                    "number": 15,
                    "text": "Ma o lenei, e le mafai ona faataunuuina le fuafuaga o le alofa mutimutivale vagana ai ua faia se togiola; o lea ua togiola ai e le Atua lava ia mo agasala a le lalolagi, e faataunuu ai le fuafuaga o le alofa mutimutivale, e faamalie ai manaoga o le faamasinotonu, ina ia mafai ona avea le Atua ma Atua ua atoatoa, faamasinotonu, ma se Atua alofa mutimutivale foi."
                },
                {
                    "number": 16,
                    "text": "O lenei, e le mafai ona oo mai le salamo i tagata vagana ua i ai se faasalaga, o lea ua faavavau foi e pei ona tatau ai i le ola o le agaga, ua faapipii e faafeagai ma le fuafuaga o le fiafia, lea ua faavavau foi e pei o le ola o le agaga."
                },
                {
                    "number": 17,
                    "text": "O lenei, e mafai faapefea ona salamo o se tagata vagana ai ua agasala o ia? E mafai faapefea ona agasala o ia pe afai ua leai se tulafono? E faapefea ona i ai o se tulafono vagana ai ua i ai se faasalaga?"
                },
                {
                    "number": 18,
                    "text": "O lenei, e i ai se faasalaga sa faapipiiina, ma se tulafono faamasinotonu na tuuina mai, lea ua aumai ai le faanoanoa o le mafaufau i le tagata."
                },
                {
                    "number": 19,
                    "text": "O lenei, afai e leai se tulafono na tuuina mai—afai e fasioti tagata se tagata e tatau ona oti o ia—pe fefe ea o le a oti o ia pe afai e fasioti tagata?"
                },
                {
                    "number": 20,
                    "text": "O lenei foi, afai e leai se tulafono e tuuina mai e faasaga i le agasala o le a le fefefe tagata e agasala."
                },
                {
                    "number": 21,
                    "text": "Ma afai e leai se tulafono e tuuina mai, afai e agasala tagata, o le a se mea e mafai ona fai e le faamasinotonu, po o le alofa mutimutivale foi, ona o le a leai sa laua aia i le tagata?"
                },
                {
                    "number": 22,
                    "text": "Peitai e i ai se tulafono ua tuuina mai, ma se faasalaga ua faapipiiina, ma se salamo ua tuuina mai; le salamo lea, ua aia ai le alofa mutimutivale; a leai, e maua e le faamasinotonu le tagata ma faataunuu le tulafono, ma o le tulafono na te faaooina le faasalaga; afai e le faapea, o le a faaumatia galuega a le faamasinotonu, ma o le a le toe avea le Atua ma Atua."
                },
                {
                    "number": 23,
                    "text": "Peitai ua le taofia le avea o le Atua ma Atua, ma e maua e le alofa mutimutivale le aia i le tagata ua salamo, ma e oo mai le alofa mutimutivale ona o le togiola; ma ua aumai e le togiola le toetutu mai o e ua oti; ma o le toetutu mai o e ua oti ua toe aumai ai tagata i luma o le Atua; ma faapea ona toefuatai ai o i latou i ona luma, e faamasinoina e tusa ma a latou galuega, e tusa ma le tulafono ma le faamasinotonu."
                },
                {
                    "number": 24,
                    "text": "Aua faauta, e faaaoga e le faamasinotonu ona manaoga uma; ma e maua foi e le alofa mutimutivale mea uma e a ia lava; ma o lea, e leai se tasi ae ua nao e lava ua salamo moni e faaolaina."
                },
                {
                    "number": 25,
                    "text": "E a ea, e te manatu ea e mafai e le alofa mutimutivale ona faoa le faamasinotonu? Ou te fai atu ia te oe, E leai; e leai sina iota e tasi. Afai e faapea, po ua le toe avea le Atua ma Atua."
                },
                {
                    "number": 26,
                    "text": "Ma e faapea ona faataunuu e le Atua ona faamoemoega tetele ma faavavau, ia sa saunia mai le faavaega o le lalolagi. Ma e faapea ona oo mai o le olataga ma le togiolaina o tagata, ma lo latou faafanoga ma lo latou pagatia foi."
                },
                {
                    "number": 27,
                    "text": "O lea, loʼu atalii e, soo se tasi e fia sau, e mafai ona sau ma inu saoloto i vai o le ola; ma soo se tasi e le fia sau, o ia lava lea ua le faamalosia e sau; ae i le aso gataaga, o le a toefuatai mai ia te ia e tusa ma ana galuega."
                },
                {
                    "number": 28,
                    "text": "Afai sa manao o ia e fai le leaga, ma sa lei salamo i ona aso, faauta, o le a faia le leaga ia te ia, e tusa ma le toefuataiga a le Atua."
                },
                {
                    "number": 29,
                    "text": "Ma o lenei, loʼu atalii e, ou te manao ia e tuu nei mea ia le toe faalavelave ia te oe, ae ia nao au agasala ia e popole i ai, le popole lena e aumai ai oe i lalo i le salamo."
                },
                {
                    "number": 30,
                    "text": "E, loʼu atalii e, ou te manao ia e le toe faafitia le faamasinotonu a le Atua. Aua e te taumafai e tauamiotonuina oe lava i se matautu itiiti lava ona o au agasala, i lou faafitia o le faamasinotonu o le Atua; ae ia e tuu le faamasinotonu o le Atua, ma lona alofa mutimutivale, ma lona tali-tiga e tosina atoa ai lou loto; ma ia e tuu lenei mea e ave ifo ai oe i lalo i le efuefu i le lotomaualalo."
                },
                {
                    "number": 31,
                    "text": "Ma o lenei, loʼu atalii e, ua valaauina oe e le Atua e te talai atu le afioga i lenei nuu. Ma o lenei, loʼu atalii e, alu ia i lou ala, tau atu le afioga ma le faamaoni ma le mamalu, ina ia mafai ona e aumai o agaga i le salamo, ina ia mafai ona maua e le fuafuaga tele o le alofa mutimutivale le aia ia i latou. Ma ia alofa le Atua ia tuuina mai ia te oe e tusa ai ma aʼu upu. Amene."
                }
            ]
        },
        "/study/scriptures/bofm/alma/43": {
            "uri": "/study/scriptures/bofm/alma/43",
            "title": "Alema 43",
            "data_type": "chapter",
            "chapter_name": "Mataupu 43",
            "chapter_summary": [
                "Ua talai atu e Alema ma ona atalii le afioga—Ua avea sa Soramā ma isi tagata faatuiese o sa Nifaē ma ni sa Lamanā—Ua o mai sa Lamanā e faasaga ia sa Nifaē i le taua—Ua faaauupega e Moronae sa Nifaē i ofutau puipui—Ua faaali e le Alii ia Alema le fuafuaga a sa Lamanā—Ua puipui e sa Nifaē o latou fale, saolotoga, aiga, ma la latou tapuaiga—Ua siomia sa Lamanā e autau a Moronae ma Liae. E tusa o le 74 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina o atu atalii o Alema i totonu o le nuu, e talai atu le afioga ia te i latou. Ma o Alema, o ia lava foi, sa le mafai ona malolo, ma sa alu atu foi o ia."
                },
                {
                    "number": 2,
                    "text": "O lenei o le a matou le toe fai atu ni isi mea e uiga i la latou talaiga, vagana ai sa latou talai atu le afioga, ma le upumoni, e tusa ma le agaga o valoaga ma faaaliga; ma sa latou talai atu e tusa ma le faatulagaga paia a le Atua lea na valaaulia i ai i latou."
                },
                {
                    "number": 3,
                    "text": "Ma o lenei ou te toe foi i se tala o taua i le va o sa Nifaē ma sa Lamanā, i le lona sefulu valu o tausaga o le nofoaiga a faamasino."
                },
                {
                    "number": 4,
                    "text": "Aua faauta, sa oo ina avea sa Soramā ma ni sa Lamanā; o lea, i le amataga o le tausaga e sefulu valu na vaai ai tagata o Nifaē ua o mai sa Lamanā ia i latou; o lea na latou faia ai sauniuniga mo le taua; ioe, sa latou faapotopoto faatasi a latou autau i le laueleele o Seasona."
                },
                {
                    "number": 5,
                    "text": "Ma sa oo ina o mai sa Lamanā ma a latou afe ma afe; ma sa latou o mai i le laueleele o Anetionuma, o le laueleele lea o sa Soramā; ma o le tagata e igoa ia Seraʼemina sa avea ma o latou taitai."
                },
                {
                    "number": 6,
                    "text": "Ma o lenei, ona o tagata sa Amalekā, ia i latou lava, sa sili atu ona amioleaga ma amio fasioti tagata nai lo sa Lamanā, o lea na tofia ai e Seraʼemina kapeteni sili i luga o sa Lamanā, ma o i latou uma o ni sa Amalekā ma sa Soramā."
                },
                {
                    "number": 7,
                    "text": "O lenei sa ia faia lenei mea ina ia mafai ona ia faatumauina lo latou ita e faasaga ia sa Nifaē, ina ia mafai ona ia aumai o i latou i lalo o lana pule e faataunuu ai ana fuafuaga."
                },
                {
                    "number": 8,
                    "text": "Aua faauta, o ana fuafuaga o le faaoso lea o sa Lamanā ia feita e faasaga ia sa Nifaē; sa ia faia lenei mea ina ia mafai ona ia ave ai le pule tele i luga o i latou, ma ina ia mafai foi ona ia maua ai o le pule i luga o sa Nifaē i le aumaia o i latou i le pologa."
                },
                {
                    "number": 9,
                    "text": "Ma o lenei o le faamoemoe o sa Nifaē o le tausia lea o o latou fanua, ma o latou fale, ma a latou ava, ma a latou fanau, ina ia mafai ona latou faasaoina i latou mai lima o o latou fili; ma ina ia mafai foi ona latou faatumau a latou aia ma o latou avanoa, ioe, ma lo latou saolotoga foi, ina ia mafai ona latou tapuai i le Atua e tusa ma o latou manao."
                },
                {
                    "number": 10,
                    "text": "Ona sa latou iloa afai latou te pauu atu i lima o sa Lamanā, soo se tasi e tapuai i le Atua, le Atua moni ma soifua, i le agaga ma le upumoni, e faaumatia e sa Lamanā."
                },
                {
                    "number": 11,
                    "text": "Ioe, ma sa latou iloa foi le feita tele o sa Lamanā e faasaga i o latou uso, o e o tagata o Aneti-Nifae-Liae, o e sa taua o le nuu o Amona—ma sa latou le fia fetagofi i auupega, ioe, sa uma ona latou ulu atu i se feagaiga ma sa latou le fia solia—o lea, afai e pauu atu i latou i lima o sa Lamanā o le a faaumatia i latou."
                },
                {
                    "number": 12,
                    "text": "Ma sa le fia tuua i latou e sa Nifaē ia faaumatiaina; o lea na latou tuu atu ai ia te i latou laueleele mo o latou tofi."
                },
                {
                    "number": 13,
                    "text": "Ma sa tuu atu e le nuu o Amona ia sa Nifaē se vaega tele o a latou mea e tausi ai a latou autau; ma sa faapea ona faamalosiina sa Nifaē, nao i latou lava, e tutu tetee atu e faasaga ia sa Lamanā, o e o se tuufaatasiga o Lamana ma Lemuelu, ma atalii o Isamaeli, ma i latou uma o e na faatuiese mai sa Nifaē, o e o sa Amalekā ma sa Soramā, ma e na tupuga mai i faitaulaga a Noa."
                },
                {
                    "number": 14,
                    "text": "O lenei o ia tagata na tupuga mai i faitaulaga a Noa, sa matua toatele lava, toeitiiti lava, pei o le toatele o sa Nifaē; ma sa faapea ona faamalosiina sa Nifaē e tau ma o latou uso, e oo lava i le faamasaaina o le toto."
                },
                {
                    "number": 15,
                    "text": "Ma sa oo ina aʼo faapotopoto faatasi autau a sa Lamanā i le laueleele o Anetionuma, faauta, sa sauni autau a sa Nifaē e fetaiai ma i latou i le laueleele o Seasona."
                },
                {
                    "number": 16,
                    "text": "O lenei, o le taitai o sa Nifaē, po o le tagata o le na tofia e avea ma kapeteni sili ia sa Nifaē—o lenei o le kapeteni sili na puleaina autau uma a sa Nifaē—ma o lona igoa o Moronae."
                },
                {
                    "number": 17,
                    "text": "Ma sa ave e Moronae le pule atoa, ma le puleaina o a latou taua. Ma sa nao le lua sefulu ma le lima ona tausaga ina ua tofia o ia e avea ma kapeteni sili i autau a sa Nifaē."
                },
                {
                    "number": 18,
                    "text": "Ma sa oo ina ia faafetaiaia sa Lamanā i tuaoi o Seasona, ma sa faaauupegaina ana tagata i pelu, ma simetea, ma ituaiga o auupega eseese uma o taua."
                },
                {
                    "number": 19,
                    "text": "Ma ina ua vaai mai autau a sa Lamanā ua sauni le nuu o Nifae, pe ua sauni e Moronae, ana tagata ma ufifatafata ma talitaogalima, ioe, ma talita foi e puipui ai o latou ulu, ma ua latou oofu foi i ofu mafiafia—"
                },
                {
                    "number": 20,
                    "text": "O lenei sa lei saunia le autau a Seraʼemina i ni mea faapea; sa nao a latou pelu, ma a latou simetea, ma a latou aufana, ma a latou ufanafana, ma a latou maa ma a latou maata sa ia te i latou; ma sa latou le lavalava, vagana ai se pau manu sa fusi i o latou sulugatiti; ioe, sa le lavalava uma i latou, vagana ai sa Soramā ma sa Amalekā;"
                },
                {
                    "number": 21,
                    "text": "Ae sa lei faaauupegaina i latou i ni ufifatafata, po o ni talita—o lea, sa latou matua fefefe tele ai i autau a sa Nifaē ona o o latou ofutau, e ui ina sa silisili mamao atu lo latou toatele nai lo sa Nifaē."
                },
                {
                    "number": 22,
                    "text": "Faauta, o lenei sa oo ina latou fefefe e o mai e faasaga ia sa Nifaē i tuaoi o Seasona; o lea na latou o ese atu ai i fafo mai le laueleele o Anetionuma i le vao, ma alu la latou malaga taamilo atu i le vao, e mamao i tafatafa ane o le mata o le vaitafe o Saitonu, ina ia mafai ona latou o mai i le laueleele o Maneti ma ave le laueleele mo i latou; ona sa latou le manatu e iloa e autau a Moronae le mea ua latou o i ai."
                },
                {
                    "number": 23,
                    "text": "Peitai sa oo ina o le taimi lava na latou o ese atu ai i le vao na auina atu ai e Moronae ni sipai i le vao e matai la latou togalauapi; ma o Moronae, i lona iloa foi e uiga i valoaga a Alema, sa ia auina atu ni tagata faapitoa ia te ia, e manao ia te ia ia ole atu o ia i le Alii po o fea e tatau ona o i ai autau a sa Nifaē e puipuia ai i latou lava e faasaga ia sa Lamanā."
                },
                {
                    "number": 24,
                    "text": "Ma sa oo ina oo mai le afioga a le Alii ia Alema, ma sa tau atu e Alema i avefeau a Moronae, o loo savali taamilo atu autau a sa Lamanā i le vao, ina ia mafai ona latou o mai i le laueleele o Maneti, ina ia mafai ona latou amata se osofaiga i luga o le vaega sili ona vaivai o le nuu. Ma sa o atu ia avefeau ma avatu le savali ia Moronae."
                },
                {
                    "number": 25,
                    "text": "O lenei, sa tuu e Moronae se vaega o lana autau i le laueleele o Seasona, ina nei o mai se vaega o sa Lamanā i le laueleele ma latou ave le aai mo i latou, ma ia ave le vaega na toe o lana autau ma savavali atu i le laueleele o Maneti."
                },
                {
                    "number": 26,
                    "text": "Ma sa ia faatonu atu e tatau i tagata uma o loo i lena vaega o le laueleele ona latou faapotopoto faatasi i latou lava e tau e tetee ia sa Lamanā, e puipui ai o latou laueleele ma lo latou atunuu, o a latou aia ma o latou saolotoga; o lea na latou saunia ai aua le taimi e o mai ai sa Lamanā."
                },
                {
                    "number": 27,
                    "text": "Ma sa oo ina faatonu atu Moronae ia lalafi lana autau i le vanu lea sa latalata ane i le auvai o le vaitafe o Saitonu, lea sa i le itu i sisifo o le vaitafe o Saitonu i le vao."
                },
                {
                    "number": 28,
                    "text": "Ma sa tuu e Moronae sipai e faataamilo ai, ina ia mafai ona ia iloa le taimi e o mai ai le togalauapi a sa Lamanā."
                },
                {
                    "number": 29,
                    "text": "Ma o lenei, ina ua iloa e Moronae le faamoemoe o sa Lamanā, ma o lo latou faamoemoe o le faaumatia lea o o latou uso, po o le pulea lea o i latou ma aumai i latou i le pologa ina ia mafai ona latou faatu o se malo mo i latou lava i luga o le laueleele atoa;"
                },
                {
                    "number": 30,
                    "text": "Ma ona ua ia iloa foi ona pau lava le manao o sa Nifaē o le faasaoina lea o o latou laueleele, ma lo latou saolotoga, ma la latou ekalesia, o lea na ia manatu ai e le o se agasala le tatau ai ia te ia le puipuia o i latou i se togafiti; o lea, sa ia iloa mai i ana sipai le ala o le a ui atu ai sa Lamanā."
                },
                {
                    "number": 31,
                    "text": "O lea, na ia vaelua ai lana autau ma aumai se vaega i totonu o le vanu, ma faalalafi i latou i le itu i sasae, ma le itu i saute o le maupuepue o Ripela;"
                },
                {
                    "number": 32,
                    "text": "Ma o le vaega na totoe sa ia faalalafi i le vanu i sisifo, i le itu i sisifo o le vaitafe o Saitonu, ma faapea lava ona fai sei oo atu i lalo i tuaoi o le laueleele o Maneti."
                },
                {
                    "number": 33,
                    "text": "Ma ina ua uma ona faapea ona ia tuu o lana autau e tusa ma lona manao, sa saunia o ia e faafetaiai i latou."
                },
                {
                    "number": 34,
                    "text": "Ma sa oo ina o ae sa Lamanā i luga o le itu i matu o le maupuepue, lea sa lalafi ai se vaega o le autau a Moronae."
                },
                {
                    "number": 35,
                    "text": "Ma ina ua pasia e sa Lamanā le maupuepue o Ripela, ma o mai i totonu o le vanu, ma amata ona latou sopoia le vaitafe o Saitonu, o le autau lea sa lalafi i le itu i saute o le maupuepue, lea sa taitai e se tagata e igoa ia Liae, sa ia taitai atu lana autau ma sio mai tua o sa Lamanā i le itu i sasae."
                },
                {
                    "number": 36,
                    "text": "Ma sa oo ina ua vaai mai sa Lamanā, ua o mai sa Nifaē i luga i o latou tua, sa latou liliu mai ma amata ona tau ma le autau a Liae."
                },
                {
                    "number": 37,
                    "text": "Ma sa amata ona faia o le galuega o le fasi oti i itu uma e lua, ae sa sili atu ona matautia i le vaega a sa Lamanā, ona sa aliali lo latou le lavalava i ta mamafa a sa Nifaē ia latou pelu ma a latou simetea, lea na toe a ta ai lava ma le oti."
                },
                {
                    "number": 38,
                    "text": "Aʼo i le tasi itu, sa i ai ni tagata i totonu o sa Nifaē sa pauu i ʼi ma ʼo, ia latou pelu ma le masaa o le toto, ona sa talitaina vaega tau o le ola o o latou tino, pe ona sa talitaina vaega tau o le ola o o latou tino mai ta a sa Lamanā, e o latou ufifatafata, ma a latou talitaogalima, ma latou puloutau; ma sa faapea ona faia e sa Nifaē le galuega o le oti i totonu o sa Lamanā."
                },
                {
                    "number": 39,
                    "text": "Ma sa oo ina fefefe sa Lamanā, ona o le tele o le faafanoga i totonu o i latou, seia oo ina amata ona latou sosola agai i le vaitafe o Saitonu."
                },
                {
                    "number": 40,
                    "text": "Ma sa tuliloa i latou e Liae ma ana tagata; ma sa tutuli i latou e Liae i le vaitafe o Saitonu, ma sa latou sopoia le vaitafe o Saitonu. Ma sa taofi e Liae lana autau i luga o le auvai o le vaitafe o Saitonu ina ia latou le sopoiaina."
                },
                {
                    "number": 41,
                    "text": "Ma sa oo ina faafetaiai sa Lamanā e Moronae ma lana autau i le vanu, i le isi itu o le vaitafe o Saitonu, ma amata ona pauu ifo i o latou luga ma fasioti i latou."
                },
                {
                    "number": 42,
                    "text": "Ma sa toe sosola sa Lamanā i o latou luma, agai i le laueleele o Maneti, ma sa toe faafetaiai i latou e autau a Moronae."
                },
                {
                    "number": 43,
                    "text": "O lenei, i le tulaga lenei, sa matua tau malolosi ai lava sa Lamanā; ioe, sa lei iloa lava se tau faapea o sa Lamana ma le malolosi tele ma le totoa, e leai, sa lei faapea lava mai le amataga."
                },
                {
                    "number": 44,
                    "text": "Ma sa musuia i latou e sa Soramā ma sa Amalekā, o e o o latou kapeteni sili ma taitai, ma Seraʼemina, o le o lo latou kapeteni sili, po o lo latou taitai silisili ma taitai au; ioe, sa latou tau e pei o tarako, ma e toatele sa Nifaē na fasiotia i o latou lima, ioe, ona sa latou taisiluaina le tele o o latou puloutau, ma sa latou tuiati le tele o o latou ufifatafata, ma sa latou sala ese le tele o o latou lima; ma sa faapea ona ta mai o sa Lamanā i lo latou ita tele."
                },
                {
                    "number": 45,
                    "text": "E ui i lea, sa musuia sa Nifaē i se pogai e sili atu ona lelei, ona sa latou le tau mo se pule toatasi po o le pule, ae sa latou tau mo o latou aiga ma o latou saolotoga, a latou ava, ma a latou fanau, ma a latou mea uma, ioe, mo a latou sauniga o tapuaiga ma la latou ekalesia."
                },
                {
                    "number": 46,
                    "text": "Ma sa latou faia le mea sa latou lagona o se tiute ua latou nonofo aitalafu ai i lo latou Atua; ona sa fetalai mai le Alii ia te i latou, ma i o latou tamā foi, e faapea: Talu ai ona tou te lei sala i le oso muamua, pe o le lona lua, ia aua neʼi o outou tuu outou lava ia fasiotia e lima o o outou fili."
                },
                {
                    "number": 47,
                    "text": "O lenei foi, sa fetalai mai le Alii e faapea: Ia outou puipui o outou aiga e oo lava i le faamasaaina o le toto. O lea o le pogai lenei na tau ai sa Nifaē e faasaga ia sa Lamanā, e puipui i latou lava, ma o latou aiga, ma o latou laueleele, lo latou atunuu, ma a latou aia, ma la latou tapuaiga."
                },
                {
                    "number": 48,
                    "text": "Ma sa oo ina ua vaai atu tagata a Moronae i le aasa ma le ita o sa Lamanā, sa latou tau tuumuli ma sosola mai ia te i latou. Ma o Moronae, ina ua iloa e ia o latou faamoemoe, sa ia auina atu se faalototelega ma musuia o latou loto i manatu nei—ioe, o manatu i o latou laueleele, lo latou saoloto, ioe, lo latou saolotoga mai le pologa."
                },
                {
                    "number": 49,
                    "text": "Ma sa oo ina latou liliu atu i luga o sa Lamanā, ma sa latou alalaga atu faatasi i le leo e tasi i le Alii lo latou Atua, mo lo latou saoloto ma lo latou saolotoga mai le pologa."
                },
                {
                    "number": 50,
                    "text": "Ma sa amata ona latou tutu faasaga atu ma le malosi ia sa Lamanā; ma i totonu o lena lava itula na latou alalaga atu ai i le Alii mo lo latou saolotoga, na amata ai ona sosola o sa Lamanā mai i o latou luma; ma sa latou sosola sei oo lava i vai o Saitonu."
                },
                {
                    "number": 51,
                    "text": "O lenei, sa sili atu le toatele o sa Lamanā, ioe, sa sili atu i le faaluaina o le aofai o sa Nifaē; e ui i lea, sa tutulia i latou sa oo ina latou faapotopoto faatasi i se tino e tasi i le vanu, i luga o le auvai i tafatafa o le vaitafe o Saitonu."
                },
                {
                    "number": 52,
                    "text": "O lea na sio faataamilo ai i latou e autau a Moronae, ioe, i itu uma e lua o le vaitafe, aua faauta, o le itu i sasae sa i ai tagata a Liae."
                },
                {
                    "number": 53,
                    "text": "O lea ina ua vaai mai Seraʼemina i tagata a Liae i le itu i sasae o le vaitafe o Saitonu, ma autau a Moronae i le itu i sisifo o le vaitafe o Saitonu, ma ua sio faataamilo i latou e sa Nifaē, sa taia i latou i le matau tele."
                },
                {
                    "number": 54,
                    "text": "O lenei o Moronae, ina ua vaai atu o ia i lo latou matatau tele, sa ia faatonu ai ana tagata ia latou taofi le faamasaaina o o latou toto."
                }
            ]
        },
        "/study/scriptures/bofm/alma/44": {
            "uri": "/study/scriptures/bofm/alma/44",
            "title": "Alema 44",
            "data_type": "chapter",
            "chapter_name": "Mataupu 44",
            "chapter_summary": [
                "Ua faatonu atu Moronae ia sa Lamanā ia latou faia se feagaiga o le filemu a leai o le a faaumatia i latou—Ua teena e Seraʼemina le ofo, ma ua toe fai le taua—Ua faatoilalo e autau a Moronae sa Lamanā. E tusa o le 74–73 T.L.M."
            ],
            "verses": [
                {
                    "number": 1,
                    "text": "Ma sa oo ina latou taofi ma solomuli i tua mai ia te i latou i sina va itiiti. Ma sa fai atu Moronae ia Seraʼemina: Faauta, Seraʼemina, matou te le mananao ia avea i matou ma tagata faamasaatoto. Ua e iloa ua outou i ai i o matou lima, peitai matou te le mananao e fasioti outou."
                },
                {
                    "number": 2,
                    "text": "Faauta, matou te lei o mai e tau faasaga ia te outou ina ia mafai ona matou faamasaa o outou toto mo le pule; pe matou te mananao foi e aumai se tasi i le amo o le pologa. Peitai o le pogai tonu lava lea ua outou o mai ai e faasaga mai ia te i matou; ioe, ma ua outou feita ia te i matou ona o la matou tapuaiga."
                },
                {
                    "number": 3,
                    "text": "Ae o lenei, ua outou vaai ua faatasi le Alii ma i matou; ma ua outou vaai ua ia tuuina mai outou i o matou lima. Ma o lenei ou te manao ia outou malamalama ua faia lenei mea ia te i matou ona o la matou tapuaiga ma lo matou faatuatua ia Keriso. Ma o lenei ua outou vaai e le mafai ona outou faaumatiaina lo matou nei faatuatuaga."
                },
                {
                    "number": 4,
                    "text": "O lenei ua outou vaai, o le faatuatuaga moni lenei i le Atua; ioe, ua outou vaai o le a lagolagoina, ma tausia, ma faasaoina i matou e le Atua, pe afai matou te faamaoni ia te ia, ma lo matou faatuatuaga, ma la matou tapuaiga; ma o le a le tuuina lava e le Alii ia faaumatiaina i matou vagana ai ua matou pauu atu i le solitulafono ma faafiti lo matou faatuatuaga."
                },
                {
                    "number": 5,
                    "text": "Ma o lenei, Seraʼemina, ou te faatonu atu ia te oe, i le suafa o lena Atua mamana-aoao, o le na faamalolosia o matou lima ua matou maua ai le mana i o outou luga, i lo matou faatuatua, i la matou tapuaiga, ma ia matou sauniga o le tapuaiga, ma i la matou ekalesia, ma i le tausiga paia ua matou nonofo aitalafu ai ia matou ava ma a matou fanau, i le saolotoga lena ua fusia ai i matou i o matou laueleele ma lo matou atunuu; ioe, ma i le tausiga foi o le afioga paia a le Atua lea ua matou nonofo aitalafu ai mo lo matou fiafia atoa; ma i mea uma ua sili ona pele ia te i matou—"
                },
                {
                    "number": 6,
                    "text": "Ioe, ma ua le ona pau lea; ou te faatonu atu ia te outou i manaoga uma ua ia te outou mo le fia ola, ia outou tuu mai a outou auupega o le taua ia te i matou, ma o le a matou le sailia o outou toto, ae o le a matou faasaoina o outou ola, pe afai tou te o i lo outou ala ma le toe o mai e tau faasaga mai ia te i matou."
                },
                {
                    "number": 7,
                    "text": "Ma o lenei, afai tou te le faia lenei mea, faauta, ua outou i ai i o matou lima, ma o le a ou faatonu atu i ou tagata ia latou o atu ia te outou, ma faaoo manua o le oti i o outou tino, ina ia le toe i ai; ma ona tatou vaai ai lea po o ai o le a i ai le mana i luga o lenei nuu; ioe, o le a tatou vaai po o ai o le a aumai i le pologa."
                },
                {
                    "number": 8,
                    "text": "Ma o lenei sa oo ina ua uma ona faalogo mai o Seraʼemina i nei upu sa sau o ia i luma ma tuu mai lana pelu ma lana simetea, ma lana aufana i lima o Moronae, ma fai mai ia te ia: Faauta, o a matou auupega ia o taua; o le a matou tuu atu ia te outou, ae o le a matou le tuuina atu i matou lava e fai se tautoga ia te outou, ua matou iloa o le a matou solia, ma a matou fanau foi; ae ave a matou auupega o taua, ma tuu mai ia mafai ona matou o atu i le vao; a leai o le a matou taofia a matou pelu, ma o le a matou fano pe manumalo."
                },
                {
                    "number": 9,
                    "text": "Faauta, e le o i matou o ni o la outou faatuatuaga; matou te le talitonu o le Atua na ia tuuina atu i matou i o outou lima; ae matou te talitonu o lo outou popoto ua faasaoina ai outou mai ia matou pelu. Faauta, o a outou ufifatafata ma a outou talita ua faasaoina ai outou."
                },
                {
                    "number": 10,
                    "text": "Ma o lenei ina ua uma ona faaiu e Seraʼemina le tautala mai o nei upu, sa toe faafoi atu e Moronae le pelu ma auupega o le taua, ia na ia talia, ia Saraʼemina, ma fai atu: Faauta, o le a tatou faauma le taua."
                },
                {
                    "number": 11,
                    "text": "O lenei e le mafai ona ou toe faafoi mai upu sa ou tautala atu ai, o lea e pei ona soifua le Alii, e le mafai ona outou o ese atu vagana ai ua outou o ese atu ma se tautoga o le a outou le toe foi mai e faasaga mai ia te i matou e tau. O lenei, ona ua outou i ai i o matou lima o le a matou faamasaa o outou toto i luga o le eleele, po o lo outou ioe mai i tulaga ia na ou ofo atu."
                },
                {
                    "number": 12,
                    "text": "Ma o lenei ina ua uma ona fai atu e Moronae o nei upu, sa taofi e Seraʼemina lana pelu, ma sa ita o ia ia Moronae, ma sa oso mai o ia i luma ina ia mafai ona ia fasioti ia Moronae; ae ina o sii aʼe e ia lana pelu, faauta, sa ta e se tasi o fitafita a Moronae i le eleele, ma sa gau latalata i lona au; ma sa ia sogi foi Seraʼemina sa oo ina ia aveese ai lona tumuai ma pau i le eleele. Ma sa solomuli Seraʼemina mai i o latou luma i totonu o le lotolotoi o ana fitafita."
                },
                {
                    "number": 13,
                    "text": "Ma sa oo ina tago atu le fitafita sa tu latalata ane, o le na ia sala ese le tumuai o Seraʼemina, ma uu ae i luga le tumuai mai le eleele i lauulu, ma faataatia i luga o le mata o lana pelu, ma faaloaloa atu ia te i latou, ma fai atu ia te i latou i se leo tele:"
                },
                {
                    "number": 14,
                    "text": "E pei ona pau le tumuai lenei i le eleele, o le tumuai lea o lo outou taitai, o le a faapea lava ona outou pauu i le eleele vagana ai o le a outou tuu mai a outou auupega o le taua ma o ese atu ma se feagaiga o le filemu."
                },
                {
                    "number": 15,
                    "text": "O lenei e toatele na i ai, ina ua latou faalogo mai i nei upu ma vaai mai i le tumuai lea sa i luga o le pelu, sa taia i le matau; ma e toatele na o mai i luma ma lafo i lalo a latou auupega o taua i vae o Moronae, ma ulu atu i se feagaiga o le filemu. Ma o le toatele o i latou na ulu atu i le feagaiga sa latou tuu e o ese atu i le vao."
                },
                {
                    "number": 16,
                    "text": "O lenei sa oo ina ita tele Seraʼemina, ma sa ia faaoso le vaega na totoe o ana fitafita i le ita, e tau ma le malolosi silisili atu e faasaga ia sa Nifaē."
                },
                {
                    "number": 17,
                    "text": "Ma o lenei sa ita Moronae, ona o le finauvale o sa Lamanā; o lea na ia faatonu ai ana tagata ia latou o atu i o latou luga ma fasioti i latou. Ma sa oo ina amata ona latou fasioti i latou; ioe, ma sa tau sa Lamanā ma a latou pelu ma lo latou malosi."
                },
                {
                    "number": 18,
                    "text": "Ae faauta, sa aliali o latou pau le lavalava ma o latou ulu e le ufiufia i pelu maai a sa Nifaē; ioe, faauta, sa tuia ma taiaina i latou, ioe, ma sa vave lava ona latou pauu i pelu a sa Nifaē; ma sa amata ona salaina o i latou i lalo, e pei lava ona sa valoia e le fitafita a Moronae."
                },
                {
                    "number": 19,
                    "text": "O lenei o Seraʼemina, ina ua ia vaai o le a tauau ina faaumatia i latou uma, sa ia alaga malosi mai ia Moronae, ua folafola mai o le a ia osifeagaiga, ma lona nuu foi faatasi ma i latou, pe afai latou te faasaoina ola o e o totoe o i latou, o le a latou le toe o mai lava e tau faasaga mai ia te i latou."
                },
                {
                    "number": 20,
                    "text": "Ma sa oo ina faatonu atu Moronae ia toe taofi le galuega o le fasi oti i totonu o tagata. Ma sa ia ave auupega o taua mai ia sa Lamanā; ma ina ua uma ona latou ulu atu i se feagaiga o le filemu faatasi ma ia, sa tuu atu i latou e o ese atu i le vao."
                },
                {
                    "number": 21,
                    "text": "O lenei o le aofai o o latou tagata oti sa le faitauina ona o le toatele naua o le aofai; ioe, o le aofai o o latou tagata oti sa matua tele lava, i itu uma e lua o sa Nifaē ma sa Lamanā."
                },
                {
                    "number": 22,
                    "text": "Ma sa oo ina latou lafo o latou tagata oti i totonu o vai o Saitonu, ma sa tafefea atu i latou ma ua tanumia i le loloto o le sami."
                },
                {
                    "number": 23,
                    "text": "Ma o autau a sa Nifaē, po o a Moronae, sa toe foi mai ma o atu i o latou fale ma o latou laueleele."
                },
                {
                    "number": 24,
                    "text": "Ma sa faapea ona iu o le lona sefulu valu o tausaga o le nofoaiga a faamasino i le nuu o Nifae. Ma ua faapea ona iu o le talafaamaumau a Alema, lea na tusia i luga o papatusi a Nifae."
                }
            ]
        },
        "/study/scriptures/bofm/alma/45": {
            "uri": "/study/scriptures/bofm/alma/45",
            "title": "Alema 45",
            "data_type": "chapter",
            "chapter_name": "Mataupu 45",
            "chapter_summary": [
                "Ua talitonu Helamana i upu a Alema—Ua valoia e Alema le faafanoga o sa Nifaē—Ua ia faamanuia ma fetuu le laueleele—Atonu na aveina ae Alema e le Agaga, e pei lava o Mose—Ua tutupu tele faatuiesega i le Ekalesia. E tusa o le 73 T.L.M."
            ],
            "book_intro": [
                "O le tala i le nuu o Nifae, ma a latou taua ma a latou faatuiesega, i aso o Helamana, e tusa ai ma le talafaamaumau a Helamana, lea sa ia tausia i ona aso."
            ],
            "verses": [
                {
                    "number": 1,
                    "text": "Faauta, o lenei sa oo ina olioli tele le nuu o Nifae, ona ua toe laveaiina i latou e le Alii mai lima o o latou fili; o lea na latou avatu ai le faafetai i le Alii lo latou Atua; ioe, ma sa latou anapopogi soo ma sa tatalo tele, ma sa latou tapuai atu i le Atua ma le olioli tele naua."
                },
                {
                    "number": 2,
                    "text": "Ma sa oo i le lona sefulu iva o tausaga o le nofoaiga a faamasino i le nuu o Nifae, na sau ai Alema i lona atalii o Helamana ma fai atu ia te ia: Ua e talitonu i upu na ou tautala atu ai ia te oe e uiga i na talafaamaumau ua tausia?"
                },
                {
                    "number": 3,
                    "text": "Ma sa fai atu Helamana ia te ia: Ioe, ua ou talitonu i ai."
                },
                {
                    "number": 4,
                    "text": "Ma sa toe fai mai Alema: Ua e talitonu ia Iesu Keriso, le o le a afio mai?"
                },
                {
                    "number": 5,
                    "text": "Ma sa fai atu o ia: Ioe, ua ou talitonu i upu uma na e tautala mai ai."
                },
                {
                    "number": 6,
                    "text": "Ma sa toe fai mai Alema ia te ia: O le a e tausia ea au poloaiga?"
                },
                {
                    "number": 7,
                    "text": "Ma sa fai atu o ia: Ioe, o le a ou tausia au poloaiga ma lou loto atoa."
                },
                {
                    "number": 8,
                    "text": "Ona fai mai lea o Alema ia te ia: Amuia lava oe; ma o le a faamanuiaina oe e le Alii i lenei laueleele."
                },
                {
                    "number": 9,
                    "text": "Ae faauta, ua ia te au ni isi mea teisi ou te vavalo atu ia te oe; ae o mea ou te vavalo atu ai ia te oe ia aua nei e faailoa atu; ioe, o mea ou te vavalo atu ai ia te oe o le a le faailoa atu lava, seia oo ina faataunuuina le valoaga; o lea ia tusi upu o le a ou fai atu ai."
                },
                {
                    "number": 10,
                    "text": "Ma o upu nei: Faauta, ua ou iloa, o lenei lava nuu, o sa Nifaē, e tusa ma le agaga o faaaliga ua ia te au, i le fa selau tausaga mai le taimi o le a faaali mai ai e Iesu Keriso o ia lava ia te i latou, o le a faaitiitia i le le talitonu."
                },
                {
                    "number": 11,
                    "text": "Ioe, ma ona latou vaai ai lea i taua ma faamai, ioe, i oge ma le faamasaa toto, seia oo lava ina le toe i ai le nuu o Nifae—"
                },
                {
                    "number": 12,
                    "text": "Ioe, ma o le pogai o lenei mea ona o le a faaitiitia i latou i le le talitonu ma pauu atu i galuega a le pouliuli, ma le mataaitu, ma ituaiga o amioletonu uma; ioe, ou te fai atu ia te oe, ona o le a latou agasala e faasaga i le malamalama ma le poto sili ona tele, ioe, ou te fai atu ia te oe, e mai i lena aso, e oo i le tupulaga lona fa, o le a le mavae atu uma ae lei oo mai lenei amioletonu tele."
                },
                {
                    "number": 13,
                    "text": "Ma a oo mai lena aso tele, faauta, e lata lava ona oo mai o le taimi, o i latou o e o i ai nei, po o fanau a i latou o e ua faitauina nei i totonu o tagata o Nifae, o le a le toe faitauina i totonu o tagata o Nifae."
                },
                {
                    "number": 14,
                    "text": "Ae o soo se tasi e totoe, ma ua le faaumatiaina i lena aso tele ma le matautia, o le a faitauina i totonu o sa Lamanā, ma o le a avea e pei o i latou, i latou uma, vagana ai ni isi e toaitiiti o e o le a taua o soo o le Alii; ma o i latou ia o le a saili e sa Lamanā seia oo lava ina latou le toe i ai. Ma o lenei, ona o le amioletonu, o lenei valoaga o le a faataunuuina lava."
                },
                {
                    "number": 15,
                    "text": "Ma o lenei sa oo ina ua uma ona fai mai e Alema nei mea ia Helamana, sa ia faamanuia o ia, ma isi foi ona atalii; ma sa ia faamanuia foi le eleele mo le manuia o e e amiotonu."
                },
                {
                    "number": 16,
                    "text": "Ma sa fai mai o ia: Ua faapea ona fetalai mai o le Alii le Atua—O le a fetuuina le laueleele, ioe, le laueleele lenei, i atunuu, ituaiga, gagana, ma nuu uma, e oo lava i le faaumatiaina o e fai amioleaga, pe a latou matua atoatoa; ma e pei ona ou fai atu, o le a faapea lava ona faia; ona o le fetuu lenei ma le faamanuiaga a le Atua i luga o le laueleele, ona e le mafai ona silasila o le Alii i le agasala ma se tikeri itiiti o le taliaina."
                },
                {
                    "number": 17,
                    "text": "Ma o lenei, ina ua uma ona fai mai e Alema o nei upu, sa ia faamanuiaina le ekalesia, ioe, i latou uma o e o le a tutumau mausali i le faatuatuaga mai i lena taimi e oo i le lumanai."
                },
                {
                    "number": 18,
                    "text": "Ma ina ua uma ona faia e Alema lenei mea sa ia alu ese atu i fafo o le laueleele o Saraʼemila, e peiseai e alu atu i le laueleele o Meleka. Ma sa oo ina le toe faalogoina se isi tala e uiga ia te ia; ao lona oti po o lona tanuga ua matou le iloa se mea e uiga i ai."
                },
                {
                    "number": 19,
                    "text": "Faauta, o le mea lenei ua matou iloa, o ia o se tagata sa amiotonu; ma sa alu se tala i le ekalesia atoa ua aveina ae o ia e le Agaga, pe ua tanumia o ia e le aao o le Alii, e pei lava o Mose. Ae faauta, ua fai mai tusitusiga paia sa aveina e le Alii Mose ia te ia lava; ma ua matou manatu ua ia talia foi Alema i le agaga, ia te ia lava; o lea, o le pogai lenei, ua matou le iloa ai se mea e uiga i lona maliu ma lona tanuga."
                },
                {
                    "number": 20,
                    "text": "Ma o lenei sa oo i le amataga o le lona sefulu iva o tausaga o le nofoaiga a faamasino i luga o le nuu o Nifae, na alu atu ai Helamana i totonu o le nuu e talai atu le afioga ia te i latou."
                },
                {
                    "number": 21,
                    "text": "Aua faauta, ona o a latou taua ma sa Lamanā ma le tele o faatuiesega ma faalavelave laiti sa i ai i totonu o le nuu, o lea sa tatau ai ona talai atu o le afioga a le Atua i totonu o i latou, ioe, ma tatau ona faia ai o se faatonutonuga i le ekalesia atoa."
                },
                {
                    "number": 22,
                    "text": "O lea, na o atu ai Helamana ma ona uso e toe faatumauina le ekalesia i le laueleele atoa, ioe, i aai uma i le laueleele atoa sa maua e le nuu o Nifae. Ma sa oo ina latou tofia ni faitaulaga ma ni aoao i le laueleele atoa, i luga o aulotu uma."
                },
                {
                    "number": 23,
                    "text": "Ma o lenei sa oo ina ua uma ona tofia e Helamana ma ona uso o faitaulaga ma aoao i luga o aulotu uma, sa oo ina tulai mai se faatuiesega i totonu o i latou, ma sa latou le fia uai mai i upu a Helamana ma ona uso;"
                },
                {
                    "number": 24,
                    "text": "Ae ua latou tutupu ae i le faamaualuluga, i le faafefeteina o o latou loto, ona o a latou oa e sili ona tele; o lea sa faateleina ai lo latou mauoa i o latou lava mata, ma le fia uai atu ia latou upu, ia savavali ma le tonu i luma o le Atua."
                }
            ]
        },
        "/study/scriptures/bofm/alma/46": {
            "uri": "/study/scriptures/bofm/alma/46",
            "title": "Alema 46",
            "data_type": "chapter",
            "chapter_name": "Mataupu 46",
            "chapter_summary": [
                "Ua faufauleaga Amalekia ia avea ma tupu—Ua sisi ae e Moronae le tagavai o le saolotoga—Ua ia tomatauina le nuu ia puipui la latou tapuaiga—O e ua talitonu faamaoni ua taua o Kerisiano—O le a faasaoina se toe vaega o Iosefa—Ua sosola Amalekia ma e faatuiese i le laueleele o Nifae—O i latou o e e le lagolagoina le faamoemoe o le saolotoga o le a fasiotia. E tusa o le 73–72 T.L.M."
            ],
            "verses": [
                {
                    "number": 1,
                    "text": "Ma sa oo ina o le toatele o e sa le fia faalogo i upu a Helamana ma ona uso, sa faapotopoto faatasi e faasaga tetee i o latou uso."
                },
                {
                    "number": 2,
                    "text": "Ma o lenei faauta, sa latou feita tele, sa oo ina latou mauai e fasioti i latou."
                },
                {
                    "number": 3,
                    "text": "O lenei o le taitai o i latou o e na feita e faasaga i o latou uso o se tagata tino ese ma le malosi; ma o lona igoa o Amalekia."
                },
                {
                    "number": 4,
                    "text": "Ma sa manao Amalekia ia avea o ia ma tupu; ma o tagata ia o e sa feita sa latou mananao foi ia avea o ia ma o latou tupu; ma o le toatele o i latou o faamasino maualalalo o le laueleele, ma sa latou saili mo le pule."
                },
                {
                    "number": 5,
                    "text": "Ma sa taitaiina i latou i upu faaviivii a Amalekia, e faapea afai latou te lagolagoina o ia ma faatu o ia e avea ma o latou tupu o le a ia faia i latou ma pule i luga o le nuu."
                },
                {
                    "number": 6,
                    "text": "Sa faapea ona taitaieseina i latou e Amalekia i le faatuiese, e ui lava i le talaiga a Helamana ma ona uso, ioe, e ui lava i lo latou matua faaeteete tele i le leoleoina o le ekalesia, ona o i latou o faitaulaga sili o le ekalesia."
                },
                {
                    "number": 7,
                    "text": "Ma sa i ai le toatele i le ekalesia o e sa talitonu i upu faaviivii a Amalekia, o le mea lea na latou faatuiese atu ai lava mai le ekalesia; ma sa faapea ona lugā ma tugā tele ai mataupu o le nuu o Nifae, e ui i lo latou manumalo tele sa latou maua ia sa Lamanā, ma lo latou olioli tele sa maua ona o le laveaiina o i latou e le aao o le Alii."
                },
                {
                    "number": 8,
                    "text": "Ua faapea ona tatou vaai ai i le vave tele ona galo i le fanauga a tagata o le Alii lo latou Atua, ioe, le vave tele ona fai o le amioletonu, ma taitaieseina e le ua leaga."
                },
                {
                    "number": 9,
                    "text": "Ioe, ma ua tatou vaai ai foi i le amioleaga tele e mafai e se tagata amioleaga e toatasi ona faatupuina i totonu o le fanauga a tagata."
                },
                {
                    "number": 10,
                    "text": "Ioe, ua tatou vaai o Amalekia, ona o ia o se tagata faitogafiti poto leaga ma o se tagata mauupu faaviivii, sa ia taitai ese ai loto o tagata e toatele e fai le amioleaga; ioe, ma saili e faaumatia le ekalesia a le Atua, ma faaumatia le faavae o le saolotoga lea na tuuina mai e le Atua ia te i latou, po o se faamanuiaga lea na auina mai e le Atua i luga o le laueleele mo le manuia o e e amiotonu."
                },
                {
                    "number": 11,
                    "text": "Ma o lenei sa oo ina ua faalogo Moronae, o le sa avea ma taitaiau sili o autau a sa Nifaē, i nei faatuiesega, sa ita o ia ia Amalekia."
                },
                {
                    "number": 12,
                    "text": "Ma sa oo ina saeia e ia lona ofu; ma sa ia ave sina fasi mea, ma ia tusi ai i luga—mo le manatuaina o lo tatou Atua, ma la tatou tapuaiga, ma le saolotoga, ma lo tatou filemu, a tatou ava, ma a tatou fanau—ma ia nonoaina i luga o le pito o se pou."
                },
                {
                    "number": 13,
                    "text": "Ma sa ia faamaulu lona puloutau, ma lona ufifatafata, ma ana talita, ma sulu lona ofutau faataamilo i ona sulugatiti; ma sa ia ave le pou, lea sa i ai i lona pito lona ofu ua sasae, (ma sa ia taua o le tagavai o le saolotoga) ma sa ifo o ia lava i le eleele, ma ia tatalo faatauanau atu i lona Atua mo faamanuiaga o le saolotoga ia malolo ifo i luga o ona uso, pe afai e i ai pea se vaega o tagata Kerisiano e totoe e fai mo i latou le laueleele—"
                },
                {
                    "number": 14,
                    "text": "Ona sa faapea ona taua o tagata uma sa talitonu moni ia Keriso, o e sa auai i le ekalesia a le Atua, e i latou o e sa le auai i le ekalesia."
                },
                {
                    "number": 15,
                    "text": "Ma o i latou o e sa auai i le ekalesia sa faamaoni; ioe, o i latou uma o e sa talitonu moni ia Keriso sa latou ave ma le fiafia i o latou luga le suafa o Keriso, po o le au Kerisiano e pei ona sa taua ai i latou, ona o lo latou talitonu ia Keriso o le o le a afio mai."
                },
                {
                    "number": 16,
                    "text": "Ma o lea, na tatalo atu ai Moronae, i le taimi lea, ina ia mafai ona alofagia le faamoemoe o le au Kerisiano, ma le saolotoga o le laueleele."
                },
                {
                    "number": 17,
                    "text": "Ma sa oo ina ua uma ona ia sasaa atu lona agaga i le Atua, sa ia taua le laueleele atoa lea sa i le itu i saute o le laueleele o Tuufua, ioe, ma i se aotelega, le laueleele uma lea, i matu uma ma saute—O se laueleele filifilia, ma laueleele o le saolotoga."
                },
                {
                    "number": 18,
                    "text": "Ma sa ia fai mai: E moni o le a le tuu lava e le Atua i tatou, o e ua inosia ona ua tatou ave i o tatou luga le suafa o Keriso, ia solia i tatou i lalo ma faaumatiaina, vagana ai ua tatou aumaia i o tatou luga e ala ia tatou lava solitulafono."
                },
                {
                    "number": 19,
                    "text": "Ma ina ua uma ona fai mai e Moronae o nei upu, sa ia alu atu i totonu o le nuu, ua faaagiagia atu i le ea le vaega o lona ofu na sasae, ina ia mafai e tagata uma ona iloa mai tusitusiga ia na ia tusia i luga o le vaega o le ofu na sasae, ma alaga atu ma se leo tele, ua fai atu:"
                },
                {
                    "number": 20,
                    "text": "Faauta, soo se tasi e loto ia faatumauina lenei tagavai i luga o le laueleele, ia latou o mai i luma i le malosi o le Alii, ma ulu atu i se feagaiga o le a latou faatumauina a latou aia, ma la latou tapuaiga, ina ia faamanuiaina i latou e le Alii le Atua."
                },
                {
                    "number": 21,
                    "text": "Ma sa oo ina ua uma ona alaga atu e Moronae o nei upu, faauta, sa taufetuli faatasi mai le nuu ma o latou ofutau ua sulu faataamilo i o latou sulugatiti, ma saeia o latou ofu e fai ma faailoga, po o se feagaiga, o le a latou le tuulafoaiina lava le Alii lo latou Atua; pe, i ni isi upu, afai latou te solia poloaiga a le Atua, pe pauu atu i le solitulafono, ma mama e ave i o latou luga le suafa o Keriso, ia saeia i latou e le Atua e pei lava ona latou saeia o latou ofu."
                },
                {
                    "number": 22,
                    "text": "O lenei o le feagaiga lenei sa latou faia, ma sa latou lafo atu o latou ofu i vae o Moronae, ua fai mai: Matou te osi feagaiga ma lo matou Atua, ia faaumatia i matou, e pei lava o o matou uso i le laueleele i matu, pe afai matou te pauu atu i le solitulafono; ioe, ia lafoina e ia i matou i vae o o matou fili, e pei lava ona matou lafo atu o matou ofu i ou vae ia soli i lalo e vae, pe afai matou te pauu atu i le solitulafono."
                },
                {
                    "number": 23,
                    "text": "Sa fai atu Moronae ia te i latou: Faauta, o i tatou o se toe vaega o le fanau a Iakopo; ioe, o i tatou o se toe vaega o le fanau a Iosefa, o le e ona le ʼofu na saeia e ona uso i ni fasi ie e tele; ioe, ma o lenei faauta, ia tatou manatua e tausi i poloaiga a le Atua, a leai o le a saeia o tatou ofu e o tatou uso, ma lafo i tatou i le falepuipui, pe faatau atu i tatou, pe fasiotia."
                },
                {
                    "number": 24,
                    "text": "Ioe, ia tatou faasaoina lo tatou saolotoga o se toe vaega o Iosefa; ioe, ia tatou manatua upu a Iakopo, ae lei maliu o ia, aua faauta, sa vaai o ia ua faasaoina se vaega o le toega o le ofu o Iosefa ma sa lē pala. Ma sa fai mai o ia—E pei ona faasaoina lenei toega o le ofu o lou atalii, o le a faapea lava ona faasaoina e le aao o le Atua se toe vaega o le fanau a lou atalii, ma ia avea mo ia lava, ao le vaega e totoe o le fanau a Iosefa o le a fano, e pei lava o le vaega na totoe o lona ofu."
                },
                {
                    "number": 25,
                    "text": "O lenei faauta, ua aumai e lenei mea le faanoanoa i lou agaga; e ui i lea, ua olioli lou agaga i lou atalii, ona o lena vaega o lana fanau lea o le a avea i le Atua."
                },
                {
                    "number": 26,
                    "text": "O lenei faauta, o le gagana lea a Iakopo."
                },
                {
                    "number": 27,
                    "text": "Ma o lenei o ai na te iloa ae le o le toe vaega o le fanau a Iosefa, lea o le a fano e pei o lona ofu, o i latou ia o e ua faatuiese mai ia te i tatou? Ioe, ma o i tatou foi ia pe afai tatou te le tutumau mausali i le faatuatua ia Keriso."
                },
                {
                    "number": 28,
                    "text": "Ma o lenei sa oo ina ua uma ona fai atu e Moronae nei upu sa alu atu o ia, ma auina atu foi ni avefeau i vaega uma o le laueleele sa i ai faatuiesega, ma faapotopoto faatasi tagata uma o e sa mananao e faatumauina lo latou saolotoga, e tutu tetee faasaga atu ia Amalekia ma i latou o e na faatuiese, o e ua taua o sa Amalekiā."
                },
                {
                    "number": 29,
                    "text": "Ma sa oo ina ua vaai Amalekia ua sili atu ona toatele tagata a Moronae nai lo sa Amaleki—ma sa ia vaai foi ua masalosalo ona tagata e uiga i le tonu o le faamoemoe ua latou faia—o lea, i le fefe nei ona le maua le faamoemoe, na ia ave ai i latou o ona tagata o e na mananao i ai, ma ua o ese atu i le laueleele o Nifae."
                },
                {
                    "number": 30,
                    "text": "O lenei sa manatu Moronae sa le tatau ona toe maua e sa Lamanā se malosi faateleina; o lea na manatu ai o ia e sisio mai tagata o Amalekia, pe taofi i latou ma toe aumai i latou, ma ia fasioti Amalekia; ioe, ona sa ia iloa o le a ia faaosoina sa Lamanā ia feita e faasaga mai ia te i latou, ma uunai i latou ia o mai tau e faasaga mai ia te i latou; ma sa iloa e ia o le a fai e Amalekia lenei mea ina ia mafai ona ia maua ai o ona faamoemoega."
                },
                {
                    "number": 31,
                    "text": "O lea na manatu ai Moronae e tatau ona ia ave o ana autau, o e ua latou faapotopoto faatasi i latou lava, ma ua faaauupegaina i latou lava, ma ua ulu atu i se feagaiga e tausi le filemu—ma sa oo ina ave e ia lana autau ma savali atu i fafo faatasi ma ona faleie i le vao, e sisio mai Amalekia i le vao."
                },
                {
                    "number": 32,
                    "text": "Ma sa oo ina faia e ia e tusa ma ona manao, ma savali atu i le vao, ma taofi mai autau a Amalekia."
                },
                {
                    "number": 33,
                    "text": "Ma sa oo ina sosola Amalekia ma se vaega toaitiiti o ana tagata, ae o e na totoe na tuu mai i lima o Moronae ma sa toe ave i latou i tua i le laueleele o Saraʼemila."
                },
                {
                    "number": 34,
                    "text": "O lenei, ona o Moronae o se tagata o le na tofia e faamasino sili ma le leo o le nuu, o lea na i ai ia te ia le pule e faia ai soo se mea e tusa ma le mea e loto i ai, i autau a sa Nifaē, e faatu ma faaaoga ai le pule i luga o i latou."
                },
                {
                    "number": 35,
                    "text": "Ma sa oo ina o soo se tasi o sa Amalekiā sa le fia ulu i le feagaiga e lagolago le faamoemoe o le saolotoga, ina ia mafai ona latou maua pea se malo saoloto, sa ia faatonu ia fasiotia; ma sa i ai se toaitiiti sa latou faafitia le feagaiga o le saolotoga."
                },
                {
                    "number": 36,
                    "text": "Ma sa oo foi ina ia faatonu atu, ia sisi i luga le tagavai o le saolotoga i olo uma sa i le laueleele atoa, lea sa maua e sa Nifaē; ma sa faapea ona faatu e Moronae le tagavai o le saolotoga i sa Nifaē."
                },
                {
                    "number": 37,
                    "text": "Ma sa amata ona latou toe maua o le filemu i le laueleele; ma sa faapea ona latou tausia o le filemu i le laueleele seia oo mai toeitiiti lava i le faaiuga o le lona sefulu iva o tausaga o le nofoaiga a faamasino."
                },
                {
                    "number": 38,
                    "text": "Ma sa faatumauina foi e Helamana ma faitaulaga sili le maopoopo i le ekalesia; ioe, sa oo lava ina latou maua le filemu tele ma le olioli i le ekalesia i le va o le fa tausaga."
                },
                {
                    "number": 39,
                    "text": "Ma sa oo ina feoti le toatele, ma le talitonu mausali ua togiolaina o latou agaga e le Alii o Iesu Keriso; o lea na latou o ese atu ai i fafo mai le lalolagi ma le olioli."
                },
                {
                    "number": 40,
                    "text": "Ma sa i ai ni isi o e na oti i mai-fiva, ia sa masani ona pepesi i le laueleele i ni isi vaitau o le tausaga—ae sa le toatele naua na feoti i mai-fiva, ona o le lelei tele o le tele o laau ma aa na saunia e le Atua e aveese ai le pogai o mai, ia sa maua ai tagata ona o le uiga o le tau—"
                },
                {
                    "number": 41,
                    "text": "Ae sa toatele e na oti i le tele o o latou tausaga; ma o i latou o e na oti ma le faatuatua ia Keriso ua fiafia ia te ia, e pei ona ao ina tatau ona tatou manatu i ai."
                }
            ]
        },
        "/study/scriptures/bofm/alma/47": {
            "uri": "/study/scriptures/bofm/alma/47",
            "title": "Alema 47",
            "data_type": "chapter",
            "chapter_name": "Mataupu 47",
            "chapter_summary": [
                "Ua faaaoga e Amalekia le taufaalata, le fasioti tagata, ma fuafuaga faalilolilo ia avea ai ma tupu o sa Lamanā—O tagata faatuiese o sa Nifaē ua sili atu ona amioleaga ma feai nai lo sa Lamanā. E tusa o le 72 T.L.M."
            ],
            "verses": [
                {
                    "number": 1,
                    "text": "O lenei o le a tatou toe foi atu i la tatou talafaamaumau ia Amalekia ma i latou o e na sosola faatasi ma ia i le vao; aua, faauta, sa ia ave i latou o e na o faatasi ma ia, ma o ae i le laueleele o Nifae i totonu o sa Lamanā, ma faaoso sa Lamanā ia feita e faasaga i le nuu o Nifae sa oo ina auina atu ai e le tupu o sa Lamanā se folafolaga i lona laueleele atoa, i totonu o ona tagata uma, ia latou toe faapotopoto faatasi i latou lava e o atu e tau faasaga ia sa Nifaē."
                },
                {
                    "number": 2,
                    "text": "Ma sa oo ina ua alu atu le folafolaga i totonu o i latou, sa latou matatau tele lava; ioe, sa latou fefefe e faalemalie i le tupu, ma sa latou fefefe foi e o e tau ma sa Nifaē nei aveesea o latou ola. Ma sa oo ina sa latou mumusu, pe sa mumusu le toatele o i latou, e usiusitai i poloaiga a le tupu."
                },
                {
                    "number": 3,
                    "text": "Ma o lenei sa oo ina ita le tupu ona o lo latou le usiusitai; o lea na ia tuu atu ai ia Amalekia le pule i le vaega lena o lana autau lea sa usiusitai i ana poloaiga, ma faatonu o ia e alu atu ma faamalosi i latou e o atu e tau."
                },
                {
                    "number": 4,
                    "text": "O lenei faauta, o le mea lenei sa manao i ai Amalekia; ona o ia o se tagata faitogafiti faaoleole tele o lea na ia fafau ai se fuafuaga i lona loto e aveese ai le tupu o sa Lamanā mai le nofoalii."
                },
                {
                    "number": 5,
                    "text": "Ma o lenei ua ia maua le pule i vaega na o sa Lamanā o e sa fiafia i le tupu; ma sa ia saili ia maua le fiafia mai o i latou o e sa le usiusitai; o lea na ia alu atu ai i le nofoaga sa taua o Onaeta, ona o iina na sosola atu i ai sa Lamanā uma; ona sa latou iloa ua o mai le autau, ma, i le manatu ua latou o mai e faaumatia i latou, o lea na latou sosola ai i Onaeta, i le nofoaga o auupega o taua."
                },
                {
                    "number": 6,
                    "text": "Ma sa latou tofia se tagata e avea ma o latou tupu ma taitai, i le maumaututu i o latou mafaufau ma se tautinoga mauai o le a le faamalolosia i latou e o atu e faasaga ia sa Nifaē."
                },
                {
                    "number": 7,
                    "text": "Ma sa oo ina latou faapotopoto faatasi i latou lava i luga o le tumutumu o le mauga lea sa taua o Anetipa, i le sauniuniga e tau."
                },
                {
                    "number": 8,
                    "text": "O lenei sa le o le faamoemoe o Amalekia ia tau ma i latou e tusa ma poloaiga a le tupu; ae faauta, o lona faamoemoe o le maua mai lea o le fiafia mai o autau a sa Lamanā ia te ia, ina ia mafai ona ia tuu o ia lava i lo latou ao ma aveese le tupu mai le nofoalii ma ia ave le malo."
                },
                {
                    "number": 9,
                    "text": "Ma faauta, sa oo ina ia faatonu lana autau ia faatutu o latou faleie i le vanu lea sa latalata i le mauga o Anetipa."
                },
                {
                    "number": 10,
                    "text": "Ma sa oo ina ua po, sa ia auina atu se avefeau faalilolilo i le mauga o Anetipa, e manao i le taitai o e sa i luga o le mauga, o lona igoa o Leoneti, ia sau o ia i lalo i le auvae o le mauga, ona sa ia manao e talanoa ma ia."
                },
                {
                    "number": 11,
                    "text": "Ma sa oo ina ua maua e Leoneti le savali, sa fefe o ia e alu ifo i lalo i vae o le mauga. Ma sa oo ina toe auina atu faalua e Amalekia le savali, e manao ia te ia e sau i lalo. Ma sa musu Leoneti; ma sa ia toe auina atu le savali faatolu."
                },
                {
                    "number": 12,
                    "text": "Ma sa oo ina ua iloa e Amalekia ua le mafai ona ia faia ia sau Leoneti i lalo mai le mauga, sa ia alu ae i luga o le mauga, toeitiiti lava oo atu i le togalauapi a Leoneti; ma sa ia toe auina atu lana savali faafa ia Leoneti, e manao ia sau o ia i lalo, ma ia aumai ana leoleo faatasi ma ia."
                },
                {
                    "number": 13,
                    "text": "Ma sa oo ina alu ifo Leoneti i lalo faatasi ma ana leoleo ia Amalekia, sa manao Amalekia ia te ia ia o mai i lalo faatasi ma lana autau i le po, ma sio tagata ia sa ia latou togalauapi o e na tuu mai e le tupu ia te ia ia pule ai i o latou luga, ma o le a ia tuu atu i latou ia i lima o Leoneti, pe a ia faia o ia (Amalekia) ma taitai lona lua i le autau atoa."
                },
                {
                    "number": 14,
                    "text": "Ma sa oo ina o ifo i lalo Leoneti faatasi ma ana tagata ma sio tagata a Amalekia, ma ae latou te lei ala mai i le tafa o ata ua siomia i latou e autau a Leoneti."
                },
                {
                    "number": 15,
                    "text": "Ma sa oo ina ua latou vaai atu ua siomia i latou, sa latou aioi mai ia Amalekia ia ona tuu mai i latou ia aufaatasi ma o latou uso, ina ia le faaumatiaina i latou. O lenei o le mea tonu lava lenei na manao i ai Amalekia."
                },
                {
                    "number": 16,
                    "text": "Ma sa oo ina laveai e ia ana tagata, sa le tusa ai ma poloaiga a le tupu. O lenei o le mea lenei sa manao i ai Amalekia, ina ia mafai ona ia faataunuu o ana fuafuaga i le aveeseina o le tupu mai le nofoalii."
                },
                {
                    "number": 17,
                    "text": "O lenei o le tu masani i totonu o sa Lamanā, afai e fasiotia lo latou taitai sili, e tofia le taitai lona lua e avea mo o latou taitai sili."
                },
                {
                    "number": 18,
                    "text": "Ma sa oo ina faatonu e Amalekia se tasi o ana auauna e avatu fuafua vai ona ia Leoneti, na iu ina oti ai o ia."
                },
                {
                    "number": 19,
                    "text": "O lenei, ina ua oti Leoneti, sa tofia e sa Lamanā Amalekia e avea mo o latou taitai ma o latou taitaiau sili."
                },
                {
                    "number": 20,
                    "text": "Ma sa oo ina savavali atu Amalekia ma ana autau (ona ua ia maua o ona manao) i le laueleele o Nifae, i le aai o Nifae, o le aai autu lea."
                },
                {
                    "number": 21,
                    "text": "Ma sa sau i fafo le tupu ma ana leoleo e fetaiai ma ia, ona sa manatu o ia ua uma ona faataunuu e Amalekia ana faatonuga, ma ua faapotopoto faatasi e Amalekia se autau toatele naua e o atu e faasagatau ia sa Nifaē."
                },
                {
                    "number": 22,
                    "text": "Ae faauta, ao sau le tupu i fafo e fetaiai ma ia, sa faatonu e Amalekia ana auauna ia o atu i luma e faafeiloai le tupu. Ma sa latou o atu ma latou ifo i luma o le tupu, e peiseai e faaali atu le faaaloalo ia te ia ona o lona silisili."
                },
                {
                    "number": 23,
                    "text": "Ma sa oo ina tuu atu e le tupu lona lima e faatutulai ia te i latou, e pei o le tu masani a sa Lamanā, o se faailoga lea o le filemu, o se tu lea sa latou aumai mai ia sa Nifaē."
                },
                {
                    "number": 24,
                    "text": "Ma sa oo ina ua uma ona ia faatu ae o le tagata muamua mai le eleele, faauta sa ia tui le tupu i le fatu; ma sa pau o ia i le eleele."
                },
                {
                    "number": 25,
                    "text": "O lenei sa sosola auauna a le tupu; ma sa manu e auauna a Amalekia se alaga, ua fai mai:"
                },
                {
                    "number": 26,
                    "text": "Faauta, ua tui e auauna a le tupu o ia i le fatu, ma ua pau o ia, ma ua sosola i latou; faauta, o mai ma vaai i ai."
                },
                {
                    "number": 27,
                    "text": "Ma sa oo ina faatonu e Amalekia ia savavali atu i luma ana autau ma vaai po o le a le mea ua tupu i le tupu; ma ina ua latou oo atu i le mea sa i ai le tupu, ma latou maua ai le tupu ua taatia i lona toto, sa faataga ita Amalekia, ma fai mai: Soo se tasi e alofa i le tupu, ia alu atu o ia, ma tuliloa ana auauna ina ia fasioti i latou."
                },
                {
                    "number": 28,
                    "text": "Ma sa oo ina faalogo i latou uma o e na alolofa i le tupu i nei upu, sa latou o mai i luma ma tuliloa auauna a le tupu."
                },
                {
                    "number": 29,
                    "text": "O lenei ina ua vaai mai auauna a le tupu ua tuliloa atu i latou e se autau, sa latou toe fefefe, ma sosola i le vao, ma o mai i le laueleele o Saraʼemila ma aufaatasi ma le nuu o Amona."
                },
                {
                    "number": 30,
                    "text": "Ma o le autau lea sa tuliloa mai i latou ua toe foi, ona ua fiu e tuliloa mai i latou ae le maua; ma sa faapea ona maua e Amalekia, e ala i lona taufaasese, loto o le nuu."
                },
                {
                    "number": 31,
                    "text": "Ma sa oo o le aso na sosoo ai, na ulu atu ai o ia i le aai o Nifae ma ana autau, ma ave mo ia le aai."
                },
                {
                    "number": 32,
                    "text": "Ma o lenei sa oo ina ua faafofoga le masiofo ua fasiotia le tupu—aua sa auina atu e Amalekia se avefeau i le masiofo e tau atu ia te ia ua fasiotia le tupu e ana auauna, ma sa ia tuliloaina i latou i lana autau, a ua le maua, ma ua sosola i latou—"
                },
                {
                    "number": 33,
                    "text": "O lea, ina ua maua e le masiofo lenei savali, sa ia auina atu se talosaga ia Amalekia, e manao ia te ia, ia ona faasaoina tagata o le aai; ma sa ia manao foi ia te ia, ia sau i totonu ia te ia; ma sa ia manao foi ia te ia, ia ona aumai ni molimau faatasi ma ia, e molimau e uiga i le maliu o le tupu."
                },
                {
                    "number": 34,
                    "text": "Ma sa oo ina ave e Amalekia le auauna lava lea na fasiotia le tupu, ma i latou uma o e na faatasi ma ia, ma o atu i totonu i le masiofo, i le mea sa nofo ai o ia; ma sa latou molimau atu uma ia te ia, o le tupu na fasiotia e ana lava auauna; ma sa latou fai atu foi: Ua sosola i latou; pe ua le molimau ea lenei mea e faasaga ia te i latou? Ma sa faapea ona latou faamalieina ai le masiofo e uiga i le maliu o le tupu."
                },
                {
                    "number": 35,
                    "text": "Ma sa oo ina saili e Amalekia le alofa o le masiofo, ma avea o ia ma ana ava; ma sa faapea i lona taufaasese, ma i le fesoasoani a ana auauna popoto, ona ia maua o le malo; ioe, sa aloaia o ia o le tupu i le laueleele atoa, i totonu o tagata uma o sa Lamanā, o e sa aofia ai sa Lamanā ma sa Lemuelū ma sa Isamaelī, ma tagata faatuiese uma o sa Nifaē, mai i le nofoaiga a Nifae e oo mai i lalo i le taimi nei."
                },
                {
                    "number": 36,
                    "text": "O lenei o nei tagata faatuiese, sa i ai aoaoga e tasi ma faamatalaga e tasi o sa Nifaē; ioe, ona ua uma ona aoaoina i le malamalama e tasi o le Alii, e ui i lea, o se mea uiga ese le tau atu, e lei umi ona mavae atu a latou faatuiesega ae avea i latou ma tagata sili atu ona maaa ma lē fia salamo, ma sili atu ona aivao, amioleaga ma feai nai lo sa Lamanā—ua inu i totonu faatasi ma tu a sa Lamanā; ua gauai i le faapaie, ma ituaiga uma o le mataaitu; ioe, ua galo atoa le Alii lo latou Atua."
                }
            ]
        },
        "/study/scriptures/bofm/alma/48": {
            "uri": "/study/scriptures/bofm/alma/48",
            "title": "Alema 48",
            "data_type": "chapter",
            "chapter_name": "Mataupu 48",
            "chapter_summary": [
                "Ua faaoso e Amalekia sa Lamanā e faasaga ia sa Nifaē—Ua saunia e Moronae ona tagata e puipui le faamoemoe o Kerisiano—Ua olioli o ia i le filifiliga saoloto ma le saolotoga ma o ia o se tagata malosi o le Atua. E tusa o le 72 T.L.M."
            ],
            "verses": [
                {
                    "number": 1,
                    "text": "Ma o lenei sa oo o le vave lava na maua ai e Amalekia le malo, na amata ai e ia ona uunai loto o sa Lamanā e faasaga i tagata o Nifae; ioe, sa ia tofia tagata e tautatala atu i sa Lamanā mai i o latou olo, e faasaga ia sa Nifaē."
                },
                {
                    "number": 2,
                    "text": "Ma sa faapea ona ia uunai o o latou loto e faasaga ia sa Nifaē, sa oo ina ia saili foi i le taufaasiusiuga o le lona sefulu iva o tausaga o le nofoaiga a faamasino, ina ua ia faataunuuina lea o ana fuafuaga e oo mai i le taimi lea, ioe, ina ua avea o ia ma tupu o sa Lamanā, ia nofotupu i luga o le laueleele atoa, ioe, ma tagata uma lava sa i ai i le laueleele, o sa Nifaē atoa foi ma sa Lamanā."
                },
                {
                    "number": 3,
                    "text": "O lea sa ia faataunuuina ai lana fuafuaga, ona sa ia faamaaa loto o sa Lamanā ma faatauaso o latou mafaufau, ma faaoso le ita ia te i latou, sa oo ina ia faapotopoto se autau e toatele e o atu e tau faasaga ia sa Nifaē."
                },
                {
                    "number": 4,
                    "text": "Ona sa mauai o ia, ona o le toatele o le aofai o ana tagata, e faatoilalo sa Nifaē ma aumai i latou i le pologa."
                },
                {
                    "number": 5,
                    "text": "Ma sa faapea ona ia tofia o kapeteni sili o lo sa Soramā, ona sa sili atu ona latou masani ma le malosi o sa Nifaē, ma o latou nofoaga mapu, ma vaega sili ona vaivai o o latou aai; o lea na ia tofia ai i latou e avea ma kapeteni sili i ana autau."
                },
                {
                    "number": 6,
                    "text": "Ma sa oo ina latou ave la latou tolauapiga, ma o atu i le vao agai i le laueleele o Saraʼemila."
                },
                {
                    "number": 7,
                    "text": "O lenei sa oo ina ao faapea ona maua e Amalekia le pule e ala i le pepelo ma le taufaasese, o Moronae, i le isi itu, sa ia sauniunia mafaufau o tagata ia faamaoni i le Alii lo latou Atua."
                },
                {
                    "number": 8,
                    "text": "Ioe, sa ia faamalolosia autau a sa Nifaē, ma faatutu ni olo laiti, po o ni nofoaga o le mapu; ma ati i luga faupuega eleele faataamilo e puipui ai i totonu ana autau, ma ati foi pa maa e sio faataamilo ai i latou, e faataamilo i o latou aai ma tuaoi o o latou laueleele; ioe, e faataamilo i le laueleele atoa."
                },
                {
                    "number": 9,
                    "text": "Ma i o latou olotui sa sili ona vaivai sa ia tuu ai le toatele o tane; ma sa faapea ona ia tuiolo ma faamalosia le laueleele lea sa maua e sa Nifaē."
                },
                {
                    "number": 10,
                    "text": "Ma sa faapea ona ia sauniuni e puipui lo latou saolotoga, o latou laueleele, a latou ava, ma a latou fanau, ma lo latou filemu, ma ina ia mafai ona latou ola mo le Alii lo latou Atua, ma ina ia mafai ona latou faatumauina o le mea ua taua e o latou fili o le faamoemoe o Kerisiano."
                },
                {
                    "number": 11,
                    "text": "Ma o Moronae o se tagata malosi ma tautaua tele; o ia o se tagata ua atoatoa le malamalama; ioe, o se tagata sa le fiafia i le faamasaa toto; o se tagata sa olioli lona agaga i le filifiliga saoloto ma le saolotoga o lona atunuu, ma ona uso mai i le pologa ma le faapologaina;"
                },
                {
                    "number": 12,
                    "text": "Ioe, o se tagata sa tumu lona loto i le faafetai i lona Atua, mo avanoa ma faamanuiaga e tele na ia faaee mai i luga o lona nuu; o se tagata sa galue malosi lava mo le manuia ma le saogalemu o ona tagata."
                },
                {
                    "number": 13,
                    "text": "Ioe, ma o ia o se tagata sa mausali i le faatuatua ia Keriso, ma sa tauto o ia i se tautoga e puipui i ona tagata, ana aia, ma lona atunuu, ma lana tapuaiga, e oo lava i le faamaligiina ai o lona toto."
                },
                {
                    "number": 14,
                    "text": "O lenei sa aoaoina sa Nifaē e puipui i latou lava e faasaga i o latou fili, e oo lava i le faamasaaina o le toto pe afai e tatau ai; ioe, ma sa aoaoina foi i latou e aua lava nei faia se faatausuai ioe, ma aua lava nei siia le pelu vagana ai e tetee faasaga atu ai i se fili, vagana ai ua mo le faasaoina o o latou ola."
                },
                {
                    "number": 15,
                    "text": "Ma o lo latou faatuatuaga lenei, e faapea o lo latou faia faapea o le a faamanuia ai i latou e le Atua i le laueleele, pe i ni isi upu, afai latou te faamaoni i le tausiga o poloaiga a le Atua o le a ia faamanuiaina i latou i le laueleele; ioe, lapatai i latou ia sosola, pe ia saunia mo le taua, e tusa ma lo latou tuga;"
                },
                {
                    "number": 16,
                    "text": "O lenei foi, o le a faailoa mai e le Atua ia te i latou le mea latou te o i ai e puipui ai i latou e faasaga i o latou fili, ma o lo latou faia faapea, o le a laveai ai i latou e le Alii; ma o le faatuatuaga lenei o Moronae, ma sa olioli i ai lona loto i lea mea; e le i le faamasaaina o le toto ae i le faia o mea lelei, i le faasaoina o ona tagata, ioe, i le tausia o poloaiga a le Atua, ioe, ma le tetee atu i le amioletonu."
                },
                {
                    "number": 17,
                    "text": "Ioe, e moni, e moni, ou te fai atu ia te outou, a na pei tagata uma sa i ai, ma o i ai, ma o le a i ai, o Moronae, faauta, po ua luluina i lalo e faavavau mana o seoli; ioe, po ua le maua e le tiapolo se mana i luga o loto o le fanauga a tagata."
                },
                {
                    "number": 18,
                    "text": "Faauta, o ia o se tagata sa pei o Amona, le atalii o Mosaea, ioe, ma isi foi atalii o Mosaea, ioe, ma Alema foi ma ona atalii, ona o i latou uma o ni tagata o le Atua."
                },
                {
                    "number": 19,
                    "text": "O lenei faauta, sa le itiiti foi le auaunaga a Helamana ma ona uso i le nuu nai lo Moronae; ona sa latou talai atu le afioga a le Atua, ma sa latou papatiso i le salamo tagata uma o soo se tasi sa fia faalogo ia latou upu."
                },
                {
                    "number": 20,
                    "text": "Ma sa faapea ona latou o atu, ma sa faalotomaualalalo e tagata i latou lava ona o a latou upu, sa oo ina alofagia tele i latou e le Alii, ma sa faapea ona latou aunoa ai mai taua ma finauga i totonu o i latou lava, ioe, mo le va lava o le fa tausaga."
                },
                {
                    "number": 21,
                    "text": "Peitai, e pei ona ou fai atu, o le taufaaiuiuga o le lona sefulu iva o tausaga, ioe, e ui lava i lo latou filemu i totonu o i latou lava, sa faamalosia i latou ma le toaʼi e tau ma o latou uso, o sa Lamanā."
                },
                {
                    "number": 22,
                    "text": "Ioe, ma i se aotelega, sa le taofia lava a latou taua ma sa Lamanā mo le va o le tele o tausaga, e ui i lo latou mumusu tele."
                },
                {
                    "number": 23,
                    "text": "O lenei, sa latou faanoanoa e fetagofi i auupega e faasaga ia sa Lamanā, ona sa latou le fiafia i le faamasaaina o le toto; ioe, ma sa le ona pau lea—sa latou faanoanoa i le avea ma auala e auina atu ai i fafo le toatele o o latou uso mai lenei lalolagi i se lalolagi faavavau, ua le sauni e fetaiai ma lo latou Atua."
                },
                {
                    "number": 24,
                    "text": "E ui i lea, sa le mafai ona latou tuu i lalo o latou ola, ina ia fasiotia a latou ava ma a latou fanau e le saua faapaupau o i latou o e sa avea muamua ma o latou uso, ioe, ma ua faatuiese atu mai i la latou ekalesia, ma ua latou tuua i latou ma ua o atu e faaumatia i latou i le auai faatasi ma sa Lamanā."
                },
                {
                    "number": 25,
                    "text": "Ioe, sa le mafai ona latou talitalia ia fiafia o latou uso i luga o le toto o sa Nifaē, pe a i ai lava ni isi o e e tausia poloaiga a le Atua, ona o le folafolaga a le Alii e faapea, afai latou te tausia ana poloaiga o le a latou manuia i le laueleele."
                }
            ]
        },
        "/study/scriptures/bofm/alma/49": {
            "uri": "/study/scriptures/bofm/alma/49",
            "title": "Alema 49",
            "data_type": "chapter",
            "chapter_name": "Mataupu 49",
            "chapter_summary": [
                "Ua le mafai e le osofaiga a sa Lamanā ona faatoilalo aai tuiolo o Amonaea ma Noa—Ua upuleaga e Amalekia le Atua ma ua tauto na te inuina le toto o Moronae—Ua faaauau e Helamana ma ona uso ona faamalosi le Ekalesia. E tusa o le 72 T.L.M."
            ],
            "verses": [
                {
                    "number": 1,
                    "text": "Ma o lenei sa oo i le masina e sefulu tasi o le lona sefulu iva o tausaga, i le aso sefulu o le masina, na vaaia ai autau a sa Lamanā ua agai latalata atu i le laueleele o Amonaea."
                },
                {
                    "number": 2,
                    "text": "Ma faauta, sa uma ona toe fausia o le aai, ma sa tuu e Moronae se autau i tafatafa o tuaoi o le aai, ma sa latou lafo i luga le eleele faataamilo e puipuia ai i latou mai i ufanafana ma maa a sa Lamanā; aua faauta, sa latou tau i maa ma ufanafana."
                },
                {
                    "number": 3,
                    "text": "Faauta, ua ou fai atu sa toe fausia le aai o Amonaea. Ou te fai atu ia te outou, ioe, sa toe fausia se vaega; ma ona sa faaumatia e sa Lamanā i se taimi muamua ona o le amioletonu o tagata, o lea na latou manatu ai o le a faigofie ona latou toe mauaina mo i latou."
                },
                {
                    "number": 4,
                    "text": "Ae faauta, sa matua tele lava lo latou faanoanoa; aua faauta, sa eli e sa Nifaē se faupuega o eleele faataamilo ia i latou, lea sa matua maualuga tele lava sa le mafai e sa Lamanā ona ta a latou maa ma fana a latou ufanafana ia te i latou ina ia lavevea ai, pe na mafai foi ona latou o mai i luga o i latou vagana ai ua ala mai i lo latou nofoaga e ulu mai ai."
                },
                {
                    "number": 5,
                    "text": "O lenei sa matua ofo lava kapeteni sili o sa Lamanā i le taimi lea, ona o le popoto o sa Nifaē i le sauniuniga o o latou nofoaga o le saogalemu."
                },
                {
                    "number": 6,
                    "text": "O lenei sa manatu taitai o sa Lamanā, ona o le toatele o lo latou aofai, ioe, sa latou manatu e tatau ona latou maua le avanoa latou te o mai ai i luga o i latou e pei ona latou faia muamua; ioe, ma sa latou saunia foi i latou lava faatasi ma talita, ma ufifatafata; ma sa latou saunia foi i latou lava faatasi ma ofu pau, ioe, o ofu mafiafia lava e ufiufi ai lo latou le lavalava."
                },
                {
                    "number": 7,
                    "text": "Ma ona sa faapea ona latou saunia, sa latou manatu ai o le a faigofie ona latou faatoilalo ma pulea o latou uso i le amo o le pologa, pe fasioti ma fasi faatauna i latou e tusa ma lo latou loto."
                },
                {
                    "number": 8,
                    "text": "Ae faauta, i lo latou ofo tele, sa saunia i latou mo i latou, i se ala sa lei iloa lava i totonu o le fanau a Liae. O lenei sa latou saunia mo sa Lamanā, e tau e tusa ai ma faatonuga a Moronae."
                },
                {
                    "number": 9,
                    "text": "Ma sa oo ina matua ofo tele sa Lamanā, po o sa Amalekiā, i le ala sa latou saunia ai mo taua."
                },
                {
                    "number": 10,
                    "text": "O lenei, a na sau i lalo i fafo o le laueleele o Nifae le tupu o Amalekia, e taimua i lana autau, atonu ua ia faatonu sa Lamanā ia latou osofaia sa Nifaē i le aai o Amonaea; aua faauta, sa le popole o ia mo le toto o ana tagata."
                },
                {
                    "number": 11,
                    "text": "Ae faauta, sa lei sau i lalo Amalekia lava ia e tau. Ma faauta, sa fefefe ana kapeteni sili e osofai sa Nifaē i le aai o Amonaea, ona ua sui e Moronae le puleaina o mea i totonu o sa Nifaē, sa oo ina faanoanoa sa Lamanā i o latou nofoaga tuumuli ma sa le mafai ona latou o atu i luga o i latou."
                },
                {
                    "number": 12,
                    "text": "O lea na latou tuumuli atu ai i le vao, ma alu la latou togalauapiga ma savavali atu agai i le laueleele o Noa, i le manatu o le nofoaga lena e sosoo le sili ona lelei mo i latou e o atu i ai e osofai ai sa Nifaē."
                },
                {
                    "number": 13,
                    "text": "Ona sa latou le iloa ua uma ona tuiolo e Moronae, pe ua uma ona ia fausia o olo puipui, mo aai taitasi i le laueleele faataamilo atoa; o lea na latou savavali atu ai i le laueleele o Noa ma se mauai maumaututu; ioe, sa o mai i luma o latou kapeteni sili ma faia se tautoga o le a latou faaumatiaina tagata o le aai lena."
                },
                {
                    "number": 14,
                    "text": "Ae faauta, i lo latou ofo tele, o le aai o Noa, lea sa avea ma nofoaga vaivai i aso ua mavae, ua avea nei, ona o Moronae, ma aai malosi, ioe, ua sili atu i le malosi o le aai o Amonaea."
                },
                {
                    "number": 15,
                    "text": "Ma o lenei, faauta, o le poto lea sa ia Moronae; ona sa manatu o ia o le a latou matatau i le aai o Amonaea; ma ona o le aai o Noa sa avea ma vaega aupito sili ona vaivai o le laueleele i aso ua mavae, o lea o le a latou savavali atu ai iina e tau ai; ma sa faapea lava ona oo e tusa ma ona manao."
                },
                {
                    "number": 16,
                    "text": "Ma faauta, sa tofia e Moronae o Liae e avea ma kapeteni sili i luga o tane o lena aai; ma o Liae lava lea o le na tau ma sa Lamanā i le vanu i le itu i sasae o le vaitafe o Saitonu."
                },
                {
                    "number": 17,
                    "text": "Ma o lenei faauta sa oo ina ua iloa e sa Lamanā o Liae ua pulea le aai sa latou toe faanoanoa, ona sa latou fefefe tele ia Liae; e ui i lea sa faia e o latou kapeteni sili se tautoga e osofai le aai; o lea na latou avae ai a latou autau."
                },
                {
                    "number": 18,
                    "text": "O lenei faauta, sa le mafai e sa Lamanā ona o atu i totonu o o latou olo o le saogalemu i se isi lava ala vagana ai i le mea e ulu mai ai, ona o le maualuga o le faupuega sa ati i luga, ma le loloto o le utu sa eli faataamilo ai, vagana ai i le mea e ulu mai ai."
                },
                {
                    "number": 19,
                    "text": "Ma sa faapea ona saunia o sa Nifaē e faaumatia i latou uma o e e taumafai e feaei ae i luga e ulu mai totonu i le olo i soo se isi lava auala, i le ta atu i luga o maa ma le fana atu o ufanafana ia i latou."
                },
                {
                    "number": 20,
                    "text": "Sa faapea ona latou saunia, ioe, o se vaega o o latou tane malolosi, latou te ta i lalo ia latou pelu ma a latou maata, i latou uma o e e taumafai e o mai i totonu o lo latou nofoaga o le saogalemu e ala mai i le mea e ulu mai ai; ma sa faapea ona latou saunia e puipui i latou lava e faasaga ia sa Lamanā."
                },
                {
                    "number": 21,
                    "text": "Ma sa oo ina avae e kapeteni a sa Lamanā a latou autau i luma o le mea e ulu mai ai, ma amata ona tau ma sa Nifaē, ina ia o mai i totonu o lo latou nofoaga o le saogalemu; ae faauta, sa tulia i latou i tua mai lea taimi i lea taimi, sa oo ina fasiotia i latou i se fasiga tele."
                },
                {
                    "number": 22,
                    "text": "O lenei ina ua latou iloa ua le mafai ona latou maua se mana i luga o sa Nifaē i le mea e ui mai ai, sa amata ona latou eli i lalo o latou faupuega eleele ina ia mafai ona latou maua o se ala mo a latou autau, ina ia mafai ona latou maua se avanoa tutusa e tau ai; ae faauta, i ia taumafaiga, sa tafi ese ai i latou i maa ma ufanafana na sasau ma fana atu ia te i latou; ma nai lo le faatumuina o o latou utu i le solofa i lalo o faupuega eleele, sa faatumuina se vaega o ia utu i o latou tagata oti ma tagata manunua."
                },
                {
                    "number": 23,
                    "text": "Sa faapea ona maua e sa Nifaē le mana atoatoa i luga o o latou fili; ma sa faapea ona taumafai o sa Lamanā e faaumatia sa Nifaē seia oo ina fasiotia uma ai o latou kapeteni sili; ioe, ma e sili atu i le afe sa Lamanā sa fasiotia; ae, i le isi itu, sa leai se tagata e toatasi o sa Nifaē na fasiotia."
                },
                {
                    "number": 24,
                    "text": "Sa i ai le pe a ma le lima sefulu o e na manunua, o e na aliali i ufanafana a sa Lamanā i le mea e ui mai ai, peitai sa puipuia i latou ia latou talita, ma a latou ufifatafata, ma o latou puloutau, sa oo o le tele o o latou manunua sa i o latou vae, ma o le tele o ia manua sa leaga tele."
                },
                {
                    "number": 25,
                    "text": "Ma sa oo ina ua vaai sa Lamanā ua fasiotia uma o latou kapeteni sili, sa latou sosola i le vao. Ma sa oo ina latou toe foi atu i le laueleele o Nifae, e tau i lo latou tupu, o Amalekia, o le o se sa Nifaē i lona fanau mai, e uiga i lo latou toesea tele."
                },
                {
                    "number": 26,
                    "text": "Ma sa oo ina ita tele o ia i ana tagata, ona ua le taulau lona manao mo sa Nifaē; sa le mafai e ia ona pulea i latou i le amo o le pologa."
                },
                {
                    "number": 27,
                    "text": "Ioe, sa ita tele o ia, ma sa ia upuvale i le Atua, ma Moronae foi, ma tauto i se tautoga o le a ia inuina lona toto; ma o le pogai o lenei mea ona sa tausi e Moronae poloaiga a le Atua i le saunia mo le saogalemu o ona tagata."
                },
                {
                    "number": 28,
                    "text": "Ma sa oo i le tasi itu, sa faafetai atu le nuu o Nifae i le Alii lo latou Atua, ona o lona mana le mafaatusalia i le laveaiina o i latou mai lima o o latou fili."
                },
                {
                    "number": 29,
                    "text": "Ma sa faapea ona iu o le lona sefulu iva o tausaga o le nofoaiga a faamasino i le nuu o Nifae."
                },
                {
                    "number": 30,
                    "text": "Ioe, ma sa i ai le filemu faaauau pea i totonu o i latou, ma le manuia tele lava i le ekalesia ona o lo latou uai atu ma le filiga sa latou tuuina atu i le afioga a le Atua, lea sa talai atu ia te i latou e Helamana, ma Sepulona, ma Korianetona, ma Amona ma ona uso, ioe, ma i latou uma o e na faauuina i le faatulagaga paia a le Atua, ua papatisoina i le salamo, ma auina atu e talai i totonu o le nuu."
                }
            ]
        },
        "/study/scriptures/bofm/alma/50": {
            "uri": "/study/scriptures/bofm/alma/50",
            "title": "Alema 50",
            "data_type": "chapter",
            "chapter_name": "Mataupu 50",
            "chapter_summary": [
                "Ua tuiolo e Moronae laueleele o sa Nifaē—Ua latou fausia ni aai fou e tele—E pauu ifo taua ma faafanoga i luga o sa Nifaē i aso o lo latou amioleaga ma fai mea inosia—Ua faatoilaloina Morianetona ma ana tagata faatuiese e Teanekuma—Ua maliu Nifaea, ma ua nofo lona atalii o Paorana i le nofoa-faamasino. E tusa o le 72–67 T.L.M."
            ],
            "verses": [
                {
                    "number": 1,
                    "text": "Ma o lenei sa oo sa le taofia e Moronae le faia o sauniuniga mo taua, po o le leoleoina o ona tagata e faasaga ia sa Lamanā; ona sa ia faatonu atu ia amata e ana autau i le amataga o le tausaga e lua sefulu o le nofoaiga a faamasino, e tatau ona amata ona latou eli i luga faupuega eleele faataamilo i aai uma, i le laueleele atoa lea sa maua e sa Nifaē."
                },
                {
                    "number": 2,
                    "text": "Ma i le tumutumu o ia faupuega eleele sa ia faatonu atu e tatau ona i ai ni laau tetele, ioe, se pa laau tetele e tusa ma le maualuga o se tagata, e faatutu faataamilo i aai."
                },
                {
                    "number": 3,
                    "text": "Ma sa ia faatonu atu ia fausia faataamilo i luga o ia pa laau tetele, se pa laau maamaai; ma sa malolosi ma maualuluga."
                },
                {
                    "number": 4,
                    "text": "Ma sa ia faatonu ia fausia ni olo e iloa atu ai ia pa laau maamaai, ma sa ia faatonu atu ia fausia ni nofoaga o le saogalemu i luga o ia olo, ina ia le mafai ona latou lavevea i maa ma ufanafana a sa Lamanā."
                },
                {
                    "number": 5,
                    "text": "Ma sa latou saunia ina ia mafai ona latou lafo ifo o maa mai le tumutumu o ia olo, e tusa ma o latou loto ma lo latou malolosi, ma fasioti o ia o le e taumafai e faalatalata mai i le pa o le aai."
                },
                {
                    "number": 6,
                    "text": "Ma sa faapea ona saunia e Moronae nofoaga malolosi faataamilo i aai taitasi i le laueleele atoa, aua le o mai o o latou fili."
                },
                {
                    "number": 7,
                    "text": "Ma sa oo ina faatonu e Moronae ana autau ia latou o atu i le vao i sasae; ioe, ma sa latou o atu ma tutuli ese atu sa Lamanā uma o e sa i ai i le vao i sasae i o latou lava laueleele, ia sa i saute o le laueleele o Saraʼemila."
                },
                {
                    "number": 8,
                    "text": "Ma o le laueleele o Nifae sa taoto i se laina sao mai le sami i sasae e oo atu i sisifo."
                },
                {
                    "number": 9,
                    "text": "Ma sa oo ina ua uma ona tutuli ese i fafo e Moronae sa Lamanā uma mai le vao i sasae, lea sa i le itu i matu o o latou lava laueleele ua maua, sa ia faatonu atu e tatau i tagata o e sa i le laueleele o Saraʼemila ma le laueleele faataamilo ai, ona o atu i le vao i sasae, sei oo atu i tuaoi i tafatafa o le matafaga, ma fai mo i latou le laueleele."
                },
                {
                    "number": 10,
                    "text": "Ma sa ia tuu foi autau i le itu i saute, i tuaoi o o latou laueleele; ma faatonu i latou ia faatutu ni olo ina ia mafai ona latou puipui a latou autau ma o latou tagata mai lima o o latou fili."
                },
                {
                    "number": 11,
                    "text": "Ma sa faapea ona ia tapui o vaega malolosi uma o sa Lamanā i le vao i sasae, ioe, ma le itu foi i sisifo, ma tuiolo le laina i le va o sa Nifaē ma sa Lamanā, i le va o le laueleele o Saraʼemila ma le laueleele o Nifae, mai i le sami i sisifo, e faasolo atu i tafatafa o le mata o le vaitafe o Saitonu—ua maua ai e sa Nifaē le laueleele uma i matu, ioe, le laueleele uma lava lea sa i le itu i matu o le laueleele o Nuumau, e tusa ma lo latou manao."
                },
                {
                    "number": 12,
                    "text": "Sa faapea ona saili o Moronae, faatasi ma ana autau, ia sa faatoateleina i aso taitasi ona o le mautinoa o le puipuiga lea sa oo mai i o latou luga i ana galuega, e tapui le malosi ma le pule a sa Lamanā mai o latou laueleele, ina ia leai sa latou pule i luga o o latou laueleele."
                },
                {
                    "number": 13,
                    "text": "Ma sa oo ina amata ona faia e sa Nifaē le faavae o se aai, ma sa latou taua le igoa o le aai o Moronae; ma sa tu i tafatafa o le sami i sasae; ma sa i le itu i saute i tafatafa o le laina o laueleele o sa Lamanā."
                },
                {
                    "number": 14,
                    "text": "Ma sa amata foi ona latou faia o se faavae mo se aai i le va o le aai o Moronae ma le aai o Arona, ua sosoo faatasi ai tuaoi o Arona ma Moronae. Ma sa latou taua le igoa o le aai, po o le laueleele, o Nifaea."
                },
                {
                    "number": 15,
                    "text": "Ma sa latou amata foi i lena lava tausaga ona fausia aai e tele i le itu i matu, o se tasi sa latou fausia i se ala ese lava sa latou faaigoaina o Liae, lea sa i le itu i matu i tafatafa o tuaoi o le matafaga."
                },
                {
                    "number": 16,
                    "text": "Ma sa faapea ona iu o o le tausaga e lua sefulu."
                },
                {
                    "number": 17,
                    "text": "Ma o tulaga ia o le manuia sa i ai le nuu o Nifae i le amataga o le tausaga e lua sefulu ma le tasi o le nofoaiga a faamasino i le nuu o Nifae."
                },
                {
                    "number": 18,
                    "text": "Ma sa latou manuia tele lava, ma sa latou mauoa tele; ioe, ma sa latou uluola ma solo malolosi i le laueleele."
                },
                {
                    "number": 19,
                    "text": "Ma ua faapea ona tatou vaai ai i le alofa mutimutivale tele ma le tonu o aloaiga uma a le Alii, i le faataunuuina o ana fetalaiga uma i le fanauga a tagata; ioe, e mafai ona tatou vaai, i le taimi nei lava, i le faamaonia o ana afioga ia na ia fetalai ai ia Liae, fai mai:"
                },
                {
                    "number": 20,
                    "text": "Amuia lava oe ma lau fanau; ma o le a faamanuiaina i latou; o le tulaga e oo i ai la latou tausiga o au poloaiga o le a latou manuia i le laueleele. Ae ia manatua, o le tulaga e oo i ai la latou lē tausia o au poloaiga o le a vavae ese i latou mai luma o le Alii."
                },
                {
                    "number": 21,
                    "text": "Ma ua tatou vaai ua faamaonia ia folafolaga i le nuu o Nifae; ona o a latou misa ma a latou finauga, ioe, a latou fasiotiga tagata, ma a latou vetega, lo latou ifo i tupua, a latou faitaaga, ma lo latou fai mea inosia, sa i ai i totonu o i latou lava, na aumai ai i luga o i latou a latou taua ma o latou faafanoga."
                },
                {
                    "number": 22,
                    "text": "Ma o i latou o e sa faamaoni i le tausiga o poloaiga a le Alii sa laveaiina i taimi uma, ao le afe ma afe o o latou uso amioleaga sa tuu atu i le pologa, pe fano i le pelu, pe faaitiitia i le le talitonu, ma aufaatasi ma sa Lamanā."
                },
                {
                    "number": 23,
                    "text": "Ae faauta sa leai se taimi sili ona fiafia i totonu o le nuu o Nifae, talu mai aso o Nifae, nai lo aso o Moronae, ioe, e oo mai lava i le taimi nei, i le tausaga lea e lua sefulu ma le tasi o le nofoaiga a faamasino."
                },
                {
                    "number": 24,
                    "text": "Ma sa oo ina iu foi i le filemu le tausaga e lua sefulu ma le lua o le nofoaiga a faamasino; ioe, ma le tausaga foi e lua sefulu ma le tolu."
                },
                {
                    "number": 25,
                    "text": "Ma sa oo i le amataga o le tausaga e lua sefulu ma le fa o le nofoaiga a faamasino, semanu foi e i ai le filemu i totonu o le nuu o Nifae, pe a na leai se finauga na tupu mai i totonu o i latou e uiga i le laueleele o Liae ma le laueleele o Morianetona, lea sa sosoo ma tuaoi o Liae; ia sa i ai uma i tuaoi i tafatafa o le matafaga o le sami."
                },
                {
                    "number": 26,
                    "text": "Aua faauta, o tagata o e sa mau i le laueleele o Morianetona, sa fai mai e o latou se vaega o le laueleele o Liae; o lea na amata ai se finauga vevela i lo latou va, sa oo ina sii ai e le nuu o Morianetona auupega o taua e faasaga i o latou uso, ma sa latou mauai e fasioti i latou i le pelu."
                },
                {
                    "number": 27,
                    "text": "Ae faauta, sa sosola tagata sa nonofo i le laueleele o Liae i le togalauapi a Moronae, ma aioi atu ia te ia mo se fesoasoani; aua faauta sa latou le sese."
                },
                {
                    "number": 28,
                    "text": "Ma sa oo ina ua iloa e le nuu o Morianetona, o e sa taitaia e se tagata sa igoa ia Morianetona, ua sosola atu le nuu o Liae i le togalauapi a Moronae, sa latou matatau tele lava nei o mai le autau a Moronae i luga o i latou ma faaumatia i latou."
                },
                {
                    "number": 29,
                    "text": "O lea, na tuu ai e Morianetona i o latou loto, ia latou sosola atu i le laueleele lea sa i le itu i matu, lea sa ufitia i vaituloto tetele, ma ave mo i latou le laueleele lea sa i le itu i matu."
                },
                {
                    "number": 30,
                    "text": "Ma faauta, semanu latou te faataunuuina lenei fuafuaga, (lea semanu e tupu mai ai se faanoanoa) ae faauta, ona o Morianetona o se tagata faalii tele, o lea na ita ai o ia i se tasi o ana auauna fafine, ma ia oo atu ai ia te ia ma fasi tele ia te ia."
                },
                {
                    "number": 31,
                    "text": "Ma sa oo ina sola le auauna fafine, ma sau i le togalauapi a Moronae, ma tau mai ia Moronae mea uma e uiga i le mataupu, ma e uiga foi i lo latou faamoemoe e sosola atu i le laueleele i le itu i matu."
                },
                {
                    "number": 32,
                    "text": "O lenei faauta, o tagata sa i le laueleele o Nuumau, po o Moronae, sa popole nei o latou faalogo i upu a Morianetona ma aufaatasi ai ma ona tagata, ma faapea ona ia maua ai o vaega na o le laueleele, lea o le a faataatia ai se faavae o iuga tuga i totonu o le nuu o Nifae, ioe, iuga ia e tau i le faatoilaloina o lo latou saolotoga."
                },
                {
                    "number": 33,
                    "text": "O lea na auina atu ai e Moronae se autau, faatasi ma la latou togalauapi, e sisio mai tagata o Morianetona, e taofi la latou solaaga i le laueleele i matu."
                },
                {
                    "number": 34,
                    "text": "Ma sa oo ina latou le sisio maia i latou seia oo ina latou oo atu i tuaoi o le laueleele o Tuufua; ma o iina na latou sisio mai ai i latou, i tafatafa o le ala vaapiapi lea sa ui atu i tafatafa o le sami e tau i le laueleele i matu, ioe, i tafatafa o le sami, i le itu i sisifo ma le itu i sasae."
                },
                {
                    "number": 35,
                    "text": "Ma sa oo ina fetaiai le autau na auina atu e Moronae, lea na taitai e se tagata o lona igoa o Teanekuma, ma tagata o Morianetona; ma sa matua finauvale tele tagata o Morianetonu, (ona sa uunaia i latou e lona amioleaga ma ana upu faaviivii) sa oo ina tupu se taua i lo latou va, lea na fasioti ai Morianetona e Teanekuma ma faatoilalo lana autau, ma ave i latou faapagota, ma toe foi mai i le togalauapi a Moronae. Ma sa faapea ona iu o le tausaga e lua sefulu ma le fa o le nofoaiga a faamasino i luga o le nuu o Nifae."
                },
                {
                    "number": 36,
                    "text": "Ma sa faapea ona toe aumai o le nuu o Morianetona. Ma i luga o lo latou osifeagaiga e tausi le filemu, na toefuatai atu ai i latou i le laueleele o Morianetona, ma sa faia se sootaga i lo latou va ma le nuu o Liae; ma sa toefuatai foi i latou i o latou laueleele."
                },
                {
                    "number": 37,
                    "text": "Ma sa oo i le tausaga lava lea na toefuatai mai ai e le nuu o Nifae le filemu ia te i latou, na maliu ai Nifaea, le faamasino sili lona lua, ina ua uma ona ia nofo i le nofoa-faamasino ma le amiosao atoatoa i luma o le Atua."
                },
                {
                    "number": 38,
                    "text": "E ui i lea, sa ia teena Alema na te ave e tausi talafaamaumau ma mea sa manatu i ai Alema ma lona tamā ua sili ona paia; o lea na tuu atu ai e Alema ia mea i lona atalii o Helamana."
                },
                {
                    "number": 39,
                    "text": "Faauta, sa oo ina tofia le atalii o Nifaea e nofo i le nofoa-faamasino, e sui i lona tamā; ioe, sa tofia o ia e faamasino sili ma kovana i luga o le nuu, faatasi ma se tautoga ma se sauniga paia e faamasino ma le amiotonu, ma tausi le filemu ma le saolotoga o le nuu, ma tuu atu ia te i latou o latou avanoa paia e tapuai ai i le Alii lo latou Atua, ioe, e lagolago ma faatumau le galuega a le Atua i ona aso uma, ma aumai e amioleaga i le faamasinoga e tusa ma a latou solitulafono."
                },
                {
                    "number": 40,
                    "text": "O lenei faauta, o lona igoa o Paorana. Ma sa nofo Paorana i le nofoaga o lona tamā, ma sa amata lana nofoaiga i luga o le nuu o Nifae, i le faaiuga o le tausaga e lua sefulu ma le fa."
                }
            ]
        },
        "/study/scriptures/bofm/alma/51": {
            "uri": "/study/scriptures/bofm/alma/51",
            "title": "Alema 51",
            "data_type": "chapter",
            "chapter_name": "Mataupu 51",
            "chapter_summary": [
                "Ua saili tagata-tupu e sui le tulafono ma faatu se tupu—Ua lagolagoina Paorana ma tagata-saoloto e le leo o le nuu—Ua faamalosi e Moronae tagata-tupu ia latou puipui lo latou atunuu a leai o le a fasioti i latou—Ua maua e Amalekia ma sa Lamanā le tele o aai tuiolo—Ua faatoilalo e Teanekuma osofaiga a sa Lamanā ma fasioti Amalekia i lona faleie. E tusa o le 67–66 T.L.M."
            ],
            "verses": [
                {
                    "number": 1,
                    "text": "Ma o lenei sa oo i le amataga o le tausaga e lua sefulu ma le lima o le nofoaiga a faamasino i luga o le nuu o Nifae, ina ua uma lea ona latou faatu o le filemu i le va o le nuu o Liae ma le nuu o Morianetona e uiga i o latou laueleele, ma ina uma ona amata o le tausaga e lua sefulu ma le lima i le filemu;"
                },
                {
                    "number": 2,
                    "text": "E ui i lea, sa lei umi ona latou faatumauina o se filemu atoatoa i le laueleele, ona sa amata ona i ai o se finauga i totonu o le nuu e uiga i le faamasino sili o Paorana; aua faauta, sa i ai se vaega o le nuu o e sa mananao e tatau ona suia ni matautu faapitoa o le tulafono."
                },
                {
                    "number": 3,
                    "text": "Ae faauta, sa le manao Paorana e suia pe tuu atu le tulafono ia suia; o lea, sa ia le faalogo ai ia te i latou o e na auina mai o latou leo faatasi ma a latou talosaga e uiga i le suia o le tulafono."
                },
                {
                    "number": 4,
                    "text": "O lea, o i latou o e sa mananao e sui le tulafono sa feita ia te ia, ma mananao e tatau ona le toe avea o ia ma faamasino sili i luga o le laueleele; o lea na tupu mai ai se finauga vevela e uiga i le mataupu, ae sa lei oo i le faamasaatoto."
                },
                {
                    "number": 5,
                    "text": "Ma sa oo ina o i latou o e na mananao e aveese Paorana mai le nofoa-faamasino, sa taua o tagata-tupu, ona sa latou mananao e tatau ona sui le tulafono i se ala e aveese ai le malo saoloto ma ia faatu se tupu i luga o le laueleele."
                },
                {
                    "number": 6,
                    "text": "Ma o i latou o e na mananao e tatau ona tumau pea Paorana ma faamasino sili i luga o le laueleele, sa latou ave i o latou luga le igoa o tagata-saoloto; ma sa faapea le vaeluaga sa i ai i totonu o i latou, ona sa tauto, pe sa osifeagaiga tagata-saoloto, e taofi mau a latou aia ma avanoa o la latou tapuaiga e ala i se malo saoloto."
                },
                {
                    "number": 7,
                    "text": "Ma sa oo ina foiaina lenei mataupu o la latou finauga i le leo o le nuu. Ma sa oo ina oo mai le leo o le nuu, ua latou lagolagoina tagata-saoloto, ma sa taofi pea e Paorana le nofoa-faamasino, o se mea sa tupu mai ai se olioli tele i totonu o uso o Paorana ma le toatele foi o tagata o le saolotoga, o e na latou faafilemuina foi tagata-tupu, na latou fefefe ai e tetee ae ua faamalosia e tausi le faamoemoe o le saolotoga."
                },
                {
                    "number": 8,
                    "text": "O lenei o i latou o e sa mananao i tupu o i latou ia o tamalii, ma sa latou saili ia avea i latou ma tupu; ma sa lagolagoina i latou e i latou o e sa latou saili le mana ma le pule i luga o le nuu."
                },
                {
                    "number": 9,
                    "text": "Ae faauta, o se taimi ogaoga tele lea mo finauga faapea i totonu o le nuu o Nifae; aua faauta, ua toe faaoso e Amalekia loto o sa Lamanā e faasaga i tagata sa Nifaē, ma sa ia faapotopoto faatasi fitafita mai itu uma o lona laueleele, ma faaauupega i latou, ma sauniuni ma le filiga atoa mo le taua; ona sa ia tauto na te inuina le toto o Moronae."
                },
                {
                    "number": 10,
                    "text": "Ae faauta, o le a tatou vaai ua vavevave lana folafolaga lea na ia fai; e ui i lea, na ia saunia o ia lava ma ana autau e o mai e tau faasaga ia sa Nifaē."
                },
                {
                    "number": 11,
                    "text": "O lenei sa le toatele ana autau e pei ona sa latou i ai i taimi ua mavae, ona o le tele o afe na fasiotia i lima o sa Nifaē; ae e ui i lo latou toesega tele, sa faapotopoto faatasi e Amalekia se autau ofoofogia le toatele, sa oo ina le fefe o ia e alu ifo i lalo i le laueleele o Saraʼemila."
                },
                {
                    "number": 12,
                    "text": "Ioe, sa alu ifo i lalo Amalekia lava ia, i le tumua o sa Lamanā. Ma o le tausaga e lua sefulu ma le lima o le nofoaiga a faamasino na alu ifo ai; ma o le taimi lava lea na amata ai ona latou foia o mataupu o a latou finauga e uiga i le faamasino sili, o Paorana."
                },
                {
                    "number": 13,
                    "text": "Ma sa oo ina ua faalogo tagata sa taua o tagata-tupu ua o mai sa Lamanā i lalo e tau faasaga mai ia te i latou, sa latou fiafia i o latou loto; ma sa latou mumusu e fetagofi i auupega o taua, ona sa latou feita tele i le faamasino sili, ma tagata saoloto foi, sa latou le fia fetagofi ai i auupega o taua e puipui lo latou atunuu."
                },
                {
                    "number": 14,
                    "text": "Ma sa oo ina ua vaai atu Moronae i lenei mea, ma vaai atu foi ua o mai sa Lamanā i tuaoi o le laueleele, sa matua ita tele o ia ona o le finauvale o ia tagata o e sa ia galue ma le filiga tele e faasaoina; ioe, sa ita tele lava o ia; sa tumu lona agaga i le ita ia te i latou."
                },
                {
                    "number": 15,
                    "text": "Ma sa oo ina auina atu e ia se talosaga, faatasi ma le leo o le nuu, i le kovana o le laueleele, e manao e tatau ona ia faitau, ma tuu mai ia te ia (o Moronae) le pule e faamalosi ai tagata fouvale na, e puipui lo latou atunuu pe fasioti i latou."
                },
                {
                    "number": 16,
                    "text": "O lona popole muamua lava o le faaumaina lea o finauga ma fouvalega faapea i totonu o le nuu; aua faauta, o le mea lea sa avea ma pogai o o latou faafanoga uma. Ma sa oo ina tuuina mai lena pule e tusa ma le leo o le nuu."
                },
                {
                    "number": 17,
                    "text": "Ma sa oo ina faatonu e Moronae e tatau ona o atu lana autau e faasaga i ia tagata-tupu, ia toso i lalo lo latou faamaualuluga ma lo latou fiatamalii ma faalaugatasia i latou ma le eleele, po o lo latou fetagofi i auupega o taua ma lagolago le faamoemoe o le saolotoga."
                },
                {
                    "number": 18,
                    "text": "Ma sa oo ina savavali atu autau e faasaga ia te i latou; ma sa latou toso i lalo lo latou faamaualuluga ma lo latou fiatamalii, sa oo ina ao latou sii ae a latou auupega o taua e faasaga mai i tagata a Moronae, sa salaina i latou i lalo ma faalaugatasia ma le eleele."
                },
                {
                    "number": 19,
                    "text": "Ma sa oo ina fa afe i latou o ia tagata fouvale o e na salaina i lalo i le pelu; ma o i latou o o latou taitai o e sa lei fasiotia i le taua, sa ave ma lafo i le falepuipui, ona sa leai se taimi mo o latou faamasinoga i le vaitaimi lea."
                },
                {
                    "number": 20,
                    "text": "Ma o le vaega na totoe o ia tagata fouvale, nai lo le taia i lalo i le eleele i le pelu, sa latou malolo mai i le tagavai o le saolotoga, ma faamalolosia e sisi le tagavai o le saolotoga i luga o o latou olo, ma o latou aai, ma fetagofi i auupega o taua i le puipuiga o lo latou atunuu."
                },
                {
                    "number": 21,
                    "text": "Ma sa faapea ona faaumaina e Moronae ia tagata-tupu, sa oo ina le toe i ai se isi sa taua i le igoa o tagata-tupu; ma sa faapea ona ia faaumaina o le finauvale ma le faamaualuluga o ia tagata o e sa fai mai ua ia i latou le toto tamalii; ae sa ave ifo i latou i lalo ina ia faalotomaualalaloina i latou lava e pei o o latou uso, ma tau ma le totoa mo lo latou saolotoga mai le pologa."
                },
                {
                    "number": 22,
                    "text": "Faauta, sa oo ina faapea ona lepeti i lalo e Moronae o taua ma finauga i totonu o ona lava tagata, ma pulea i latou i le filemu ma tumalamalama, ma faia tulafono e saunia ai mo taua e faasaga ia sa Lamanā, faauta, ua o mai sa Lamanā i le laueleele o Moronae, lea sa i tuaoi i tafatafa o le matafaga."
                },
                {
                    "number": 23,
                    "text": "Ma sa oo ina sa le lava le malosi o sa Nifaē i le aai o Moronae; o lea na tutuli ai i latou e Amalekia, ma fasiotia le toatele. Ma sa oo ina maua e Amalekia le aai, ioe, o latou faaologa uma lava."
                },
                {
                    "number": 24,
                    "text": "Ma o i latou o e na sosola i fafo mai le aai o Moronae, sa o mai i le aai o Nifaea; ma o tagata foi o le aai o Liae sa latou faapotopoto faatasi i latou lava, ma fai sauniuniga ma sa saunia e tali sa Lamanā i le taua."
                },
                {
                    "number": 25,
                    "text": "Peitai sa oo ina le tuu atu e Amalekia sa Lamanā e o atu e faasaga i le aai o Nifaea i le taua, ae sa ia taofia i latou i lalo i tafatafa o le matafaga, ma tuu tagata i aai taitasi e puleaina ma puipuia."
                },
                {
                    "number": 26,
                    "text": "Ma sa faapea ona alu atu o ia, ma maua le tele o aai, o le aai o Nifaea, ma le aai o Liae, ma le aai o Morianetona, ma le aai o Ominea, ma le aai o Kita, ma le aai o Moleka, ia sa i ai uma i tuaoi i sasae i tafatafa o le matafaga."
                },
                {
                    "number": 27,
                    "text": "Ma sa faapea ona maua e sa Lamanā, i le faitogafiti o Amalekia, le tele naua o aai, e ala ia latou au e le masino, o aai uma ia sa tuiolo malolosi e tusa ma le ala o tuiologa a Moronae; o aai uma ia na maua ai e sa Lamanā ni olo malolosi."
                },
                {
                    "number": 28,
                    "text": "Ma sa oo ina latou savavali atu i tuaoi o le laueleele o Nuumau, ma tutuli sa Nifaē i o latou luma ma fasiotia le toatele."
                },
                {
                    "number": 29,
                    "text": "Peitai sa oo ina faafetaiai i latou e Teanekuma, o le na fasiotia Morianetona ma sisio mai ona tagata i lana solaaga."
                },
                {
                    "number": 30,
                    "text": "Ma sa oo ina ia sisio foi Amalekia, ao savavali atu o ia faatasi ma lana autau toatele ina ia mafai e ia ona ave le laueleele o Nuumau, ma le laueleele foi i matu."
                },
                {
                    "number": 31,
                    "text": "Ae faauta sa ia feiloai ma le faanoanoa i le faafetaui mai o ia e Teanekuma ma ana tagata, ona o i latou o ni tagata tau lelei silisili; ona o tagata taitoatasi a Teanekuma sa sili atu lo latou malolosi ma lo latou atamamai i taua i lo sa Lamanā, sa oo ina latou maua ai se lelei sili atu i luga o sa Lamanā."
                },
                {
                    "number": 32,
                    "text": "Ma sa oo ina latou osofaia i latou, sa oo ina latou fasia i latou seia oo lava ina pogisa. Ma sa oo ina faatutu e Teanekuma ma ana tagata o latou faleie i tuaoi o le laueleele o Nuumau; ae faatutu e Amalekia ona faleie i tuaoi i le faga i tafatafa o le matafaga, ma sa faapea le ala sa tutulia ai i latou."
                },
                {
                    "number": 33,
                    "text": "Ma sa oo ina ua oo mai le po, sa tolotolo lemu atu Teanekuma ma lana auauna ma ua o atu i fafo i le po, ma o atu i le togalauapi a Amalekia; ma faauta, ua manumalo le moe ia te i latou ona o lo latou vaivai tele, lea na mafua mai i galuega ma le vevela o le aso."
                },
                {
                    "number": 34,
                    "text": "Ma sa oo ina tolotolo faalilolilo atu Teanekuma i totonu o le faleie o le tupu, ma tutui se tao i lona fatu; ma sa ia faaoo vave lava le oti i le tupu sa le fafagua e ia ana auauna."
                },
                {
                    "number": 35,
                    "text": "Ma sa ia toe foi faalilolilo mai i lana lava togalauapi, ma faauta, sa momoe ona tagata, ma sa ia fafagu i latou ma tau atu ia te i latou mea uma na ia faia."
                },
                {
                    "number": 36,
                    "text": "Ma sa ia faatonu atu e tatau ona nonofo sauniuni lana autau, nei ala mai sa Lamanā ma o mai i luga o i latou."
                },
                {
                    "number": 37,
                    "text": "Ma sa faapea ona iu o le lona lua sefulu ma le lima o tausaga o le nofoaiga a faamasino i luga o le nuu o Nifae; ma sa faapea ona iu o aso o Amalekia."
                }
            ]
        },
        "/study/scriptures/bofm/alma/52": {
            "uri": "/study/scriptures/bofm/alma/52",
            "title": "Alema 52",
            "data_type": "chapter",
            "chapter_name": "Mataupu 52",
            "chapter_summary": [
                "Ua sui Amorona ia Amalekia i le avea ma tupu o sa Lamanā—Ua taitai e Moronae, Teanekuma, ma Liae, sa Nifaē i se taua manumalo e faasaga ia sa Lamanā—Ua toe maua mai le aai o Moleka, ma ua fasiotia Iakopo le sa Soramā. E tusa o le 66–64 T.L.M."
            ],
            "verses": [
                {
                    "number": 1,
                    "text": "Ma o lenei, sa oo i le lona lua sefulu ma le ono o tausaga o le nofoaiga a faamasino i luga o le nuu o Nifae, faauta, ina ua feala ae sa Lamanā i le taeao muamua o le masina muamua, faauta, sa latou maua Amalekia ua oti i lona lava faleie; ma sa vaai foi ua saunia Teanekuma e tau ma i latou i le aso lena."
                },
                {
                    "number": 2,
                    "text": "Ma o lenei, ina ua vaai mai sa Lamanā i lenei mea sa latou matatau; ma sa latou lafoai la latou fuafuaga e savavali atu i le laueleele i matu, ae solomuli faatasi ma la latou autau atoa i le aai o Moleka, ma saili le puipuiga i o latou olo."
                },
                {
                    "number": 3,
                    "text": "Ma sa oo ina tofia le uso o Amalekia e avea ma tupu i luga o le nuu; ma o lona igoa o Amorona; o lea o le tupu o Amorona, le uso o le tupu o Amalekia, sa tofia e nofotupu i lona tulaga."
                },
                {
                    "number": 4,
                    "text": "Ma sa oo ina poloai atu o ia e tatau i ona tagata ona latou taofi aai na, ia na latou ave e ala i le faamasaaina o le toto; ona e leai se aai sa latou avea sa le faamasaaina ai le tele o lo latou toto."
                },
                {
                    "number": 5,
                    "text": "Ma o lenei, sa vaai atu Teanekuma ua mauai sa Lamanā e taofi aai ia ua latou avea, ma vaega na o le laueleele ia ua latou maua; ma vaai atu foi le toatele o lo latou aofai, o lea na manatu ai Teanekuma e le tatau ona ia taumafai e osofaia i latou i o latou olo."
                },
                {
                    "number": 6,
                    "text": "Ae sa ia tuu ana tagata faataamilo, e peiseai o loo latou faia ni sauniuniga mo taua; ioe, ma o le mea moni, sa ia sauniuni e puipuia o ia lava e faasaga ia te i latou, i le ati ae lea o pa faataamilo ma sauniuni nofoaga e malu i ai."
                },
                {
                    "number": 7,
                    "text": "Ma sa oo ina sa faapea ona ia sauniuni mo taua seia oo ina auina mai e Moronae se vaega toatele o tagata e faamalosi ai lana autau."
                },
                {
                    "number": 8,
                    "text": "Ma sa auina atu foi e Moronae ni faatonuga ia te ia e tatau ona ia taofia pagota uma o e sa pauu mai i ona lima; ona talu ai ona ua ave e sa Lamanā pagota e toatele, e tatau ona ia taofi o pagota uma o sa Lamanā e avea ma totogi mo i latou o e ua ave e sa Lamanā."
                },
                {
                    "number": 9,
                    "text": "Ma sa ia auina atu foi ni faatonuga ia te ia e tatau ona ia tuiolo le laueleele o Nuumau, ma puipui mau le ala vaapiapi lea e alu atu i le laueleele i matu, nei maua e sa Lamanā le vaimea lena ma latou maua ai le malosi e osofaia ai i latou i itu uma."
                },
                {
                    "number": 10,
                    "text": "Ma sa auina atu foi e Moronae ia te ia, e manao ia te ia e tatau ona ia faamaoni i le taofiga o le vaega lena o le laueleele, ma tatau ona ia saili avanoa uma e sasa ai sa Lamanā i lena itu, e tusa ai ma le malosi ua ia te ia, atonu e mafai ona ia toe maua mai ai i se togafiti po o se isi auala, aai ia ua aveesea mai i o latou lima; ma e tatau foi ona ia tuiolo ma faamalolosi aai taamilo ai, ia e lei pauu atu i lima o sa Lamanā."
                },
                {
                    "number": 11,
                    "text": "Ma sa ia fai atu foi ia te ia, ou te fia alu atu ia te oe, ae faauta, ua oo mai sa Lamanā i o matou luga i tuaoi o le laueleele i tafatafa o le sami i sisifo; ma faauta, ou te alu e faasaga ia te i latou, o lea ua le mafai ai ona ou alu atu ia te oe."
                },
                {
                    "number": 12,
                    "text": "O lenei, sa alu ese atu le tupu (o Amorona) i fafo o le laueleele o Saraʼemila, ma sa ia faailoa atu i le masiofo e uiga i le oti o lona uso, ma ua ia faapotopoto faatasi se aofai toatele o tagata, ma ua savavali atu e faasaga ia sa Nifaē i tuaoi i tafatafa o le sami i sisifo."
                },
                {
                    "number": 13,
                    "text": "Ma sa faapea ona ia taumafai e osofaia sa Nifaē, ma faatosina ese se vaega o a latou au i le vaega lena o le laueleele, ae ia faatonu i latou o e na ia tuua e mau i aai ia ua ia avea, ia latou osofaia foi sa Nifaē sa i tuaoi i tafatafa o le sami i sasae, ma ia latou ave o latou laueleele e tusa ma le tele o le malosi e ia te i latou, e tusa ma le malolosi o a latou autau."
                },
                {
                    "number": 14,
                    "text": "Ma sa faapea ona i ai o sa Nifaē i ia tulaga tuga i le faaiuga o le lona lua sefulu ma le ono o tausaga o le nofoaiga a faamasino i luga o le nuu o Nifae."
                },
                {
                    "number": 15,
                    "text": "Ae faauta, sa oo i le tausaga e lua sefulu ma le fitu o le nofoaiga a faamasino, na maua ai e Teanekuma, e ala i se poloaiga mai ia Moronae—o le na ia faatutu ni autau e puipuia tuaoi i saute ma sisifo o le laueleele, ma ua amata lana savaliga agai i le laueleele o Nuumau, ina ia mafai ona ia fesoasoani ia Teanekuma ma ana tagata i le toe aumaia o aai ia na aveesea mai ia te i latou—"
                },
                {
                    "number": 16,
                    "text": "Sa oo ina maua ai e Teanekuma ni faatonuga ia faia se osofaiga i luga o le aai o Moleka, ma toe ave le aai pe afai e mafai."
                },
                {
                    "number": 17,
                    "text": "Ma sa oo ina faia e Teanekuma sauniuniga e fai ai se osofaiga i luga o le aai o Moleka, ma savavali atu ma lana autau e faasaga ia sa Lamanā; peitai sa ia vaai atu e le mafai ona ia faatoilalo i latou ao i ai i latou i o latou olo; o lea na ia lafoai ai ana fuafuaga ma toe foi mai i le aai o Nuumau, e faatalitali ai mo le sau o Moronae, ina ia mafai ona ia maua o se faamalosiga i lana autau."
                },
                {
                    "number": 18,
                    "text": "Ma sa oo ina ua taunuu mai Moronae ma lana autau i le laueleele o Nuumau, i le taufaaiuga o le lona lua sefulu ma le fitu o tausaga o le nofoaiga a faamasino i luga o le nuu o Nifae."
                },
                {
                    "number": 19,
                    "text": "Ma i le amataga o le lona lua sefulu ma le valu o tausaga, na faia ai e Moronae ma Teanekuma ma le toatele o kapeteni sili se fono o le taua—i se mea e tatau ona latou faia e faatosina ai sa Lamanā ia o mai i fafo e faasaga mai ia te i latou i le taua; po o se togafiti e mafai ai ona latou faamimita ai i latou ia o ese ai mai i o latou olomau, ina ia mafai ona latou maua o se tulaga lelei sili atu i luga o i latou, ma toe ave ai le aai o Moleka."
                },
                {
                    "number": 20,
                    "text": "Ma sa oo ina latou aauina atu ni avefeau i le autau a sa Lamanā, ia sa puipuia le aai o Moleka, i lo latou taitai, o lona igoa o Iakopo, e manao ia te ia, ia o mai i fafo ma ana autau e fetaiai ma i latou i luga o laugatasi sa i le va o aai e lua. Peitai faauta, o Iakopo, o le o se sa Soramā, sa le fia sau o ia i fafo ma lana autau e fetaiai ma i latou i luga o laugatasi."
                },
                {
                    "number": 21,
                    "text": "Ma sa oo ina ua leai se faamoemoe o Moronae, e fetaiai ai ma i latou i luga o ni tulaga tutusa, o lea, na ia manatu ai i se fuafuaga e mafai ona ia maunu ai i fafo sa Lamanā mai i o latou olomau."
                },
                {
                    "number": 22,
                    "text": "O lea na ia faatonu ai Teanekuma ia ona ave se vaega toaitiiti o tagata tau ma savavali ifo i lalo latalata i le matafaga; ae o Moronae ma lana autau, sa savavali atu i le po i le vao, i le itu i sisifo o le aai o Moleka; ma o lea, i le aso na sosoo ai, ina ua iloa mai e leoleo a sa Lamanā Teanekuma, sa latou taufetuli ma tau atu ia Iakopo, lo latou taitai."
                },
                {
                    "number": 23,
                    "text": "Ma sa oo ina savavali atu autau a sa Lamanā e faasaga ia Teanekuma, i le manatu o le a latou faatoilalo Teanekuma i lo latou toatele ona o le toaitiiti o lana aofai. Ma ina ua vaai atu Teanekuma ua o mai autau a sa Lamanā e faasaga mai ia te ia, sa amata ona ia solomuli i lalo i tafatafa o le matafaga, i le itu i matu."
                },
                {
                    "number": 24,
                    "text": "Ma sa oo ina ua vaai mai sa Lamanā ua amata ona sola o ia, sa latou lototetele ma tuliloa mai i latou ma le malosi. Ma ao faapea ona taitai ese e Teanekuma sa Lamanā o e na latou tuliloa mai i latou ae le maua, faauta, sa poloai atu Moronae i se vaega o lana autau o e sa faatasi ma ia, e tatau ona savavali atu i le aai, ma ave."
                },
                {
                    "number": 25,
                    "text": "Ma sa faapea ona latou faia, ma fasiotia i latou uma o e sa tuu e puipuia le aai, ioe, i latou uma ia o e sa le mananao e tuu mai a latou auupega o taua."
                },
                {
                    "number": 26,
                    "text": "Ma sa faapea ona maua e Moronae le aai o Moleka i se vaega o lana autau, ao ia savavali atu ma e na totoe e faafetaiai sa Lamanā pe a latou foi mai i le tuliloaina o Teanekuma."
                },
                {
                    "number": 27,
                    "text": "Ma sa oo ina tuliloa e sa Lamanā Teanekuma seia oo ina latou o mai latalata i le aai o Nuumau, ma ona faafetaiai ai lea o i latou e Liae ma se autau toaitiiti, lea sa tuu e puipuia le aai o Nuumau."
                },
                {
                    "number": 28,
                    "text": "Ma o lenei faauta, ina ua vaai mai kapeteni sili o sa Lamanā ua o mai Liae ma lana autau e faasaga mai ia te i latou, sa latou sosola ma le fememeai tele, ina nei maua mai i latou e Liae ae latou te lei oo i le aai o Moleka; ona sa latou vaivai ona o la latou savaliga, ae o tagata a Liae o loo malolosi."
                },
                {
                    "number": 29,
                    "text": "O lenei sa le iloa e sa Lamanā ua i ai Moronae ma lana autau i o latou tua; ma o le mea atoa sa latou fefefe i ai, o Liae ma ona tagata."
                },
                {
                    "number": 30,
                    "text": "O lenei sa le manao Liae ia maua i latou seia ona ina latou fetaiai ma Moronae ma lana autau."
                },
                {
                    "number": 31,
                    "text": "Ma sa oo ina ao lei mamao atu le solomuli a sa Lamanā ae ua siomia i latou e sa Nifaē, e tagata a Moronae i le tasi itu, ma tagata a Liae i le isi itu, o tagata uma o e sa le sesela ma tumu i le malosi; ae o sa Lamanā sa vaivai lava ona o la latou savaliga umi."
                },
                {
                    "number": 32,
                    "text": "Ma sa poloaiina e Moronae ana tagata ia latou osofaia i latou seia oo ina latou tuu ese a latou auupega o taua."
                },
                {
                    "number": 33,
                    "text": "Ma o Iakopo, ona o ia o lo latou taitai, ma ona o ia foi o se sa Soramā, ma ona sa ia te ia se agaga le mafiatoilalo, sa ia taitai atu sa Lamanā e tau ma le ita tele e faasaga ia Moronae."
                },
                {
                    "number": 34,
                    "text": "Ona sa i ai Moronae i le auala o la latou savaliga, o lea na tumau Iakopo i le manatu e fasioti i latou ma sala atu lona ala e ala atu ia te i latou, i le aai o Moleka. Ae faauta, sa sili atu le malolosi o Moronae ma ana tagata; o lea sa latou maumaututu ai i luma o sa Lamanā."
                },
                {
                    "number": 35,
                    "text": "Ma sa oo ina latou tau i itu uma e lua ma le ita tele; ma sa toatele na fasiotia i itu uma e lua; ioe, ma sa manua Moronae ma sa fasiotia Iakopo."
                },
                {
                    "number": 36,
                    "text": "Ma sa fetaomi malosi mai Liae ma ana tagata malolosi ma le ita tele i luga o i latou mai i o latou tua, sa oo ina tuu mai e sa Lamanā i le muliau a latou auupega o le taua; ae o e na totoe o i latou, ona ua fememeai tele, sa le iloa le mea e o i ai pe ta."
                },
                {
                    "number": 37,
                    "text": "O lenei ina ua vaai Moronae i lo latou fememeai, sa ia fai atu ia te i latou: Afai tou te aumai a outou auupega o taua ma tuu mai, faauta o le a matou tuu le faamasaaina o outou toto."
                },
                {
                    "number": 38,
                    "text": "Ma sa oo ina ua faalogo mai sa Lamanā i nei upu, o o latou kapeteni sili, ma i latou uma o e sa lei fasiotia, sa o mai i luma ma lafo i lalo a latou auupega o taua, i vae o Moronae, ma poloaia foi a latou tagata e tatau ona latou faia lea lava mea e tasi."
                },
                {
                    "number": 39,
                    "text": "Ae faauta, sa i ai le toatele sa latou le fia faia; ma o i latou o e sa le fia tuuina mai a latou pelu sa ave ma saisai, ma sa aveese mai ia te i latou a latou auupega o le taua, ma faamalosi i latou e savavali atu faatasi ma o latou uso i le laueleele o Nuumau."
                },
                {
                    "number": 40,
                    "text": "Ma o lenei o le aofai o pagota o e na ave sa sili atu i lo le aofai o e na fasiotia, ioe, sa sili atu i e na fasia i itu uma e lua."
                }
            ]
        },
        "/study/scriptures/bofm/alma/53": {
            "uri": "/study/scriptures/bofm/alma/53",
            "title": "Alema 53",
            "data_type": "chapter",
            "chapter_name": "Mataupu 53",
            "chapter_summary": [
                "Ua faaaoga pagotā sa Lamanā e tuiolo le aai o Nuumau—O faatuiesega i totonu o sa Nifaē ua oo ai manumalo ia sa Lamanā—Ua taitai Helamana i atalii talavou e lua afe o le nuu o Amona. E tusa o le 64–63 T.L.M."
            ],
            "verses": [
                {
                    "number": 1,
                    "text": "Ma sa oo ina latou tuu ni leoleo i luga o pagota sa Lamanā, ma faamalosi i latou e o atu ma tanu o latou tagata oti, ioe, ma tagata oti foi o sa Nifaē o e na fasiotia; ma sa tuu e Moronae tagata i luga o i latou e leoleo i latou ao latou faia a latou galuega."
                },
                {
                    "number": 2,
                    "text": "Ma sa alu atu Moronae faatasi ma Liae i le aai o Moleka, ma pulea le aai ma tuu atu ia Liae. O lenei faauta, o Liae lenei o se tagata lea sa faatasi ma Moronae i le vaega tele o ana taua; ma o ia o se tagata e pei lava o Moronae, ma sa laua taufai olioli i le saogalemu o le tasi; ioe, sa taufai pele uma ia i laua le tasi, ma pele foi i tagata uma o Nifae."
                },
                {
                    "number": 3,
                    "text": "Ma sa oo ina ua uma ona tanu e sa Lamanā o latou tagata oti ma tagata oti foi o sa Nifaē, sa toe faasavavali atu i latou i le laueleele o Nuumau; ma sa faatonu i latou e Teanekuma, e ala i ni faatonuga a Moronae, ia amata ona latou galulue i le eliga o se utu faataamilo i le laueleele, po o le aai, o Nuumau."
                },
                {
                    "number": 4,
                    "text": "Ma sa ia faatonu e tatau ona latou fausia se pa laau tetele i luga o le itu i totonu o le utu; ma sa latou lafo ae i luga palapala mai le utu e tatao i le pa laau tetele; ma sa faapea ona latou faatonu sa Lamanā e galulue seia oo ina latou siomia le aai o Nuumau faataamilo i se pa malosi o laau ma le eleele, i se maualuga tele lava."
                },
                {
                    "number": 5,
                    "text": "Ma sa avea lenei aai ma olo malosi tele talu mai lena taimi; ma o le aai lenei sa latou leoleoina ai pagota sa Lamanā; ioe, i totonu lava o se pa sa latou faatonu i latou e fausia i o latou lava lima. O lenei sa faamalosia Moronae e faatonu ia faafaigaluega sa Lamanā, ona sa faigofie ona leoleo o i latou ao latou galulue; ona sa ia manaomia ana autau uma pe a tatau ona ia faia se osofaiga i luga o sa Lamanā."
                },
                {
                    "number": 6,
                    "text": "Ma sa oo ina faapea ona maua e Moronae se manumalo i luga o se tasi o autau silisili a sa Lamanā, ma ia maua le aai o Moleka, o se tasi lea o olo sili ona malosi o sa Lamanā i le laueleele o Nifae; ma sa faapea foi ona ia fausia se olo malosi e taofi ai ana pagota."
                },
                {
                    "number": 7,
                    "text": "Ma sa oo ina sa ia le toe taumafai e fai se taua ma sa Lamanā i le tausaga lena; ae sa ia faafaigaluega ana tagata i le sauniuni mo taua, ioe, ma le faia o olo e leoleo faasaga ia sa Lamanā, ioe, ma le laveaiina foi o o latou fafine ma a latou fanau mai le oge ma le puapuaga, ma le mauaina o meaai mo a latou autau."
                },
                {
                    "number": 8,
                    "text": "Ma o lenei sa oo ina maua e autau a sa Lamanā sa i le sami i sisifo, i saute, ao lei i ai Moronae ona o se mea faalilolilo sa i ai i totonu o sa Nifaē, lea na mafua mai ai faatuiesega i totonu o i latou, ona manumalo ai lea o au a sa Lamanā i sa Nifaē, ioe, sa oo ina latou maua ai se aofai o o latou aai i le vaega lena o le laueleele."
                },
                {
                    "number": 9,
                    "text": "Ma sa faapea, ona o le amioletonu sa i totonu o i latou lava, ioe, ona o faatuiesega ma mea faalilolilo sa i totonu o i latou lava, na tuu ai i latou i ni tulaga sili ona tuga."
                },
                {
                    "number": 10,
                    "text": "Ma o lenei faauta, ua ia te au ni mea teisi ou te fai atu ai e uiga i le nuu o Amona, o e, i le amataga, o ni sa Lamanā; ae ona o Amona ma ona uso, pe ona o le mana ma le afioga a le Atua, sa faaliliuina i latou i le Alii; ma sa aumai i latou i lalo i le laueleele o Saraʼemila, ma talu mai le taimi lena o puipuia pea e sa Nifaē."
                },
                {
                    "number": 11,
                    "text": "Ma ona o la latou tautoga, o lea na taofia ai i latou mai i le fetagofi i auupega o taua e faasaga i o latou uso; ona sa latou faia se tautoga o le a latou le toe faamasaaina se toto; ma semanu ua fano i latou ona o la latou tautoga; ioe, po ua latou tuu atu i latou lava ia pauu atu i lima o o latou uso, pe a na leai le mutimutivale ma le alofa tele lea sa ia Amona ma ona uso mo i latou."
                },
                {
                    "number": 12,
                    "text": "Ma ona o lenei pogai na aumai ai i latou i lalo i le laueleele o Saraʼemila; ma ua faapea ona puipuia ai o i latou e sa Nifaē mai i le taimi lena."
                },
                {
                    "number": 13,
                    "text": "Peitai sa oo ina ua latou vaai atu i le tulaga faigata, ma le tele o puapuaga ma faigata ia na onosaia e sa Nifaē ona o i latou, sa uunaia i latou i le agaalofa ma mananao e fetagofi i auupega o taua i le puipuiga o lo latou atunuu."
                },
                {
                    "number": 14,
                    "text": "Ae faauta, ina o le a latou fetagofi atu i auupega o taua, sa faalofituina i latou i faatauanauga a Helamana ma ona uso, ona ua fai o le a latou solia le tautoga lea na latou faia."
                },
                {
                    "number": 15,
                    "text": "Ma sa matau Helamana nei maumau o latou agaga i lo latou faia o lenei mea; o lea o i latou uma o e na ulu atu i lenei feagaiga sa faamalosiina e vaai atu i o latou uso o asa atu i o latou puapuaga, i o latou tulaga tiga i le taimi lea."
                },
                {
                    "number": 16,
                    "text": "Ae faauta, sa oo ina sa i ai ia te i latou ni atalii e toatele, o e sa lei ulu atu i se feagaiga e faapea o le a latou le fetagofi ia latou auupega o taua e puipui ai i latou lava e faasaga i o latou fili; o lea na latou faapotopoto faatasi ai i latou lava i le taimi lea, le toatele lea o i latou o e sa mafai ona latou ave auupega o taua, ma latou taua i latou lava o sa Nifaē."
                },
                {
                    "number": 17,
                    "text": "Ma sa latou ulu atu i se feagaiga e tau mo le saolotoga o sa Nifaē, ioe, e puipui le laueleele e oo lava i le tuuina i lalo o o latou ola; ioe, sa latou osifeagaiga lava o le a latou le tuu atu lava lo latou saolotoga, ae o le a latou tau i tulaga uma e puipui ai sa Nifaē ma i latou lava mai le pologa."
                },
                {
                    "number": 18,
                    "text": "O lenei faauta, e lua afe ia tama talavou sa i ai, o e na ulu atu i lenei feagaiga ma latou ave a latou auupega o taua e puipui lo latou atunuu."
                },
                {
                    "number": 19,
                    "text": "Ma o lenei faauta, ona sa lei avea lava i latou e oo mai i lea taimi ma faalavelave ia sa Nifaē, ua avea nei foi i latou i lenei taimi ma fesoasoani tele; ona sa latou ave a latou auupega o taua, ma latou mananao ia avea Helamana ma o latou taitai."
                },
                {
                    "number": 20,
                    "text": "Ma o i latou uma lava o ni tama talavou, ma sa latou matuā totoa i le lototetele, ma malolosi foi ma toaaga; ae faauta, sa le ona pau lea—o i latou o ni alii o e sa faamaoni i taimi uma i soo se mea na faatuatuaina ai i latou."
                },
                {
                    "number": 21,
                    "text": "Ioe, o i latou o ni alii o le upumoni ma le mamalu, ona sa aoaoina i latou e tausi i poloaiga a le Atua ma savavali ma le tonu i ona luma."
                },
                {
                    "number": 22,
                    "text": "Ma o lenei sa oo ina savali Helamana i le ulu o lana lua afe o fitafita talavou, e lagolago i tagata sa i tuaoi o le laueleele i saute i tafatafa o le sami i sisifo."
                },
                {
                    "number": 23,
                    "text": "Ma sa faapea ona iu o le lona lua sefulu ma le valu o tausaga o le nofoaiga a faamasino i luga o le nuu o Nifae."
                }
            ]
        },
        "/study/scriptures/bofm/alma/54": {
            "uri": "/study/scriptures/bofm/alma/54",
            "title": "Alema 54",
            "data_type": "chapter",
            "chapter_name": "Mataupu 54",
            "chapter_summary": [
                "Ua feutagai Amorona ma Moronae mo le fesuiaiga o pagota—Ua faatonu atu Moronae ia sa Lamanā ia o ese ma tuu a latou osofaiga fasioti tagata—Ua faatonu mai Amorona ia sa Nifaē ia tuu i lalo a latou auupega ma ia tuu atu i latou lava i le pulega a sa Lamanā. E tusa o le 63 T.L.M."
            ],
            "verses": [
                {
                    "number": 1,
                    "text": "Ma o lenei sa oo i le amataga o le lona lua sefulu ma le iva o tausaga o faamasino, na auina mai ai e Amorona se savali ia Moronae e manao mai ia te ia la te faafesuiai pagota."
                },
                {
                    "number": 2,
                    "text": "Ma sa oo ina lagona e Moronae le olioli tele i lenei talosaga, ona sa ia manaomia meaai ia sa tuu atu mo le tausiga o pagota sa Lamanā mo le tausiga o ana lava tagata; ma sa ia manaomia foi ana lava tagata mo le faamalosiga o lana autau."
                },
                {
                    "number": 3,
                    "text": "O lenei sa toatele fafine ma tamaiti sa ave e sa Lamanā, ae sa leai se fafine po o se tamaitiiti i totonu o pagota uma a Moronae, po o pagota o e na ave e Moronae; o lea na mafaufau ai Moronae i se togafiti e maua mai ai le tele o pagota sa Nifaē mai sa Lamanā, pe a mafai."
                },
                {
                    "number": 4,
                    "text": "O lea na ia tusi atu ai se tusi, ma auina atu e ala atu i le auauna a Amorona, ia lava lea na aumaia le tusi ia Moronae. O lenei o upu nei na ia tusi atu ia Amorona, ua fai atu:"
                },
                {
                    "number": 5,
                    "text": "Faauta, Amorona, ua ou tusi teisi atu ia te oe e uiga i lenei taua ua e sii mai e faasaga i loʼu nuu, po o lea na sii mai e lou uso e faasaga ia te i latou, ma lea ua e mauai ia faia pea ina ua mavae lona oti."
                },
                {
                    "number": 6,
                    "text": "Faauta, ou te fia faamatala teisi atu ia te oe e uiga i le faamasinotonu a le Atua, ma le pelu o lona toasa malosi aoao, lea ua tautau ifo i ou luga, vagana ai ua e salamo ma aveese atu au autau i o outou lava laueleele, po o le laueleele ua outou maua, le laueleele lea o Nifae."
                },
                {
                    "number": 7,
                    "text": "Ioe, ou te fia faamatala atu ia te oe nei mea pe a na fai e mafai ona e faalogo mai i ai; ioe, ou te fia faamatala atu ia te oe e uiga i le seoli matautia lena o loo faatalitali mai e tali tagata fasioti tagata faapena e pei ona i ai oe ma lou uso, vagana ai ua e salamo ma aveese ou faamoemoega fasioti tagata, ma foʼi atu ma au autau i o outou lava laueleele."
                },
                {
                    "number": 8,
                    "text": "Ae ona sa e teteeina muamua nei mea, ma e tau e faasaga i tagata o le Alii, ua faapea lava ona ou manatu o le a e toe faia foi lenei mea."
                },
                {
                    "number": 9,
                    "text": "Ma o lenei faauta, ua matou sauni e tali outou; ioe, ma vagana ai ua e aveese ou faamoemoega, faauta, o le a e to ifo i lalo le toasa o le Atua lena o le ua e teena, i o outou luga, e oo lava i le faaumatiaina atoa o outou."
                },
                {
                    "number": 10,
                    "text": "Ae, e pei ona soifua le Alii, o le a o atu a matou autau i o outou luga, vagana ai ua outou o ese, ma o le a le pine ai ona asia o outou i le oti, ona o le a matou taofi o matou aai ma o matou laueleele; ioe, ma o le a matou taofi mau la matou tapuaiga ma le savali a lo matou Atua."
                },
                {
                    "number": 11,
                    "text": "Ae faauta, ou te manatu ua leai se aoga ou te tautala atu ai ia te oe e uiga i nei mea; po o i loʼu manatu o oe o se tama a seoli; o lea o le a ou faaiu ai lau tusi i le tau atu ia te oe ou te le fia faafesuiai pagota, vagana ai ua faia i luga o tulaga o lou tatala mai o se tane ma lana ava ma lana fanau, mo se pagota e toatasi; afai o le tulaga lenei e te faia ai, o le a ou faafesuiai."
                },
                {
                    "number": 12,
                    "text": "Ma faauta, afai e te le faia lenei mea, o le a ou alu atu faatasi ma au autau e faasaga ia te oe; ioe, o le a ou faaauupegaina foi ou fafine ma ou tamaiti, ma o le a ou alu atu e faasaga ia te oe, ma o le a ou mulimuli atu ia te outou e oo atu lava i lo outou lava laueleele, le laueleele lava lea o lo matou uluai tofi; ioe, ma o le toto mo le toto, ioe, ola mo le ola; ioe, ma o le a ou tau ma oe seia oo ina faaumatia ese oe mai luga o le eleele."
                },
                {
                    "number": 13,
                    "text": "Faauta, ua ou ita, ma lou nuu foi; ua outou saili e fasioti i matou, ae ua nao na matou saili e puipui i matou lava. Ae faauta, afai tou te saili pea e faaumatia i matou, o le a matou saili e faaumatia outou; ioe, ma o le a matou saili lo matou laueleele, le laueleele lea o lo matou uluai tofi."
                },
                {
                    "number": 14,
                    "text": "O lenei ua ou faaiu lau tusi. O au o Moronae; o au o se taitai o tagata o sa Nifaē."
                },
                {
                    "number": 15,
                    "text": "O lenei sa oo ina ua maua e Amorona lenei tusi, sa ita o ia; ma sa ia tusi mai se isi tusi ia Moronae, ma o upu nei sa ia tusia, fai mai:"
                },
                {
                    "number": 16,
                    "text": "O au o Amorona, o le tupu o sa Lamanā; o au o le uso o Amalekia o le na outou fasiotia. Faauta, o le a ou tauia lona toto i ou luga; ioe, ma o le a ou alu atu i o outou luga faatasi ma au autau, ona ou te le fefe i au faamatauga."
                },
                {
                    "number": 17,
                    "text": "Aua faauta, sa fai e o outou tamā le sese i o latou uso, sa oo ina latou faoa ai i latou i la latou aia i le malo, ae o se aia ua a latou moni."
                },
                {
                    "number": 18,
                    "text": "Ma o lenei faauta, afai tou te tuu i lalo a outou auupega o taua, ma tuu mai outou lava e pulea e i latou o e e ona moni lava le malo, ona ou faatonu lea o ou tagata ia tuu i lalo a latou auupega o taua ma o le a le toe tau."
                },
                {
                    "number": 19,
                    "text": "Faauta, ua e manava mai faamatauga e tele e faasaga ia te au ma ou tagata; ae faauta, matou te le fefefe i au faamatauga."
                },
                {
                    "number": 20,
                    "text": "E ui i lea, o le a ou tuu atu e faafesuiai pagota e tusa ma lau talosaga, ma le fiafia, ina ia mafai ona ou faasaoina au meaai mo au tagata tau; ma o le a matou sii atu se taua o le a faavavau, a le pulea ai sa Nifaē i la matou pule o le a tineia ai i latou e faavavau."
                },
                {
                    "number": 21,
                    "text": "Ma e faatatau i le Atua lena na e fai mai ua matou teena, faauta, ua matou le iloa se tagata faapena; pe o outou foi; peitai afai e i ai se tagata faapena, matou te le iloa ae pe na ia faia foi i matou e pei o outou."
                },
                {
                    "number": 22,
                    "text": "Ma afai e faapea ua i ai se tiapolo ma se seoli, faauta, pe na te le auina atu ea oe iina e nonofo faatasi ai ma lou uso, o le na outou fasiotia, o le na e tau faaataata mai ua alu atu o ia i se nofoaga faapena? Ae faauta ua le afaina ia mea."
                },
                {
                    "number": 23,
                    "text": "O au o Amorona, ma o se tupuga mai ia Sorama, o le na faamalosi e o outou tamā ma aumai i fafo o Ierusalema."
                },
                {
                    "number": 24,
                    "text": "Ma faauta nei, o au o se sa Lamanā toa; faauta, ua sii le taua lenei e taui ai sese na faia ia te i latou, ma taofi ma maua mai ai a latou aia i le malo; ma ua ou faaiu lau tusi ia Moronae."
                }
            ]
        },
        "/study/scriptures/bofm/alma/55": {
            "uri": "/study/scriptures/bofm/alma/55",
            "title": "Alema 55",
            "data_type": "chapter",
            "chapter_name": "Mataupu 55",
            "chapter_summary": [
                "Ua musu Moronae e faafesuiai pagota—Ua faalata leoleo sa Lamanā ia onana, ma ua tatala saoloto pagota sa Nifaē—Ua ave le aai o Kita e aunoa ma se totomasaa. E tusa o le 63–62 T.L.M."
            ],
            "verses": [
                {
                    "number": 1,
                    "text": "O lenei sa oo ina ua maua e Moronae lenei tusi sa atili ita o ia, ona sa ia iloa ua iloa lelei lava e Amorona lona lava pepelo; ioe, sa ia iloa ua iloa e Amorona e le o se faamoemoe ua tonu lea na ala ai ona ia sii mai le taua e faasaga i le nuu o Nifae."
                },
                {
                    "number": 2,
                    "text": "Ma sa ia fai mai: Faauta, o le a ou le faafesuiai pagota ma Amorona vagana ai ua ia aveese lona faamoemoe, e pei ona ou fai atu ai i lau tusi; ona o le a ou le tuu atu ia te ia ia toe maua e ia se malosi e sili atu nai lo lea ua ia maua."
                },
                {
                    "number": 3,
                    "text": "Faauta, ua ou iloa le nofoaga lea ua leoleo ai e sa Lamanā ou tagata o e ua latou ave faapagota; ma talu ai ona ua le tuu mai ia te au e Amorona e tusa ai ma lau tusi, faauta, o le a ou avatu ia te ia e tusa ma au upu; ioe, o le a ou saili e faaoo atu le oti i totonu o i latou seia latou aioi mai mo le filemu."
                },
                {
                    "number": 4,
                    "text": "Ma o lenei sa oo ina ua uma ona fai atu e Moronae nei upu, sa ia faatonu atu ia faia se suesuega i totonu o ana tagata, atonu e maua ai e ia se tagata na tupuga mai ia Lamana i totonu o i latou."
                },
                {
                    "number": 5,
                    "text": "Ma sa oo ina latou maua se tasi, o lona igoa o Lamana; ma o ia o se tasi o auauna a le tupu o le na fasioti e Amalekia."
                },
                {
                    "number": 6,
                    "text": "O lenei sa faatonu Lamana ma se vaega toaitiiti o ana tagata e Moronae, ia o atu i leoleo o e sa leoleoina tagata sa Nifaē."
                },
                {
                    "number": 7,
                    "text": "O lenei sa leoleoina tagata sa Nifaē i le aai o Kita; o lea na tofia ai Lamana e Moronae ma faatonu e tatau ona o atu se vaega toaitiiti o tagata faatasi ma ia."
                },
                {
                    "number": 8,
                    "text": "Ma ina ua oo i le afiafi sa alu atu Lamana i leoleo o e na leoleoina tagata sa Nifaē, ma faauta, sa latou vaai mai ua alu atu o ia, ma sa latou valaau mai ia te ia; ae sa ia fai atu ia te i latou: aua tou te fefefe; faauta, o au o se sa Lamanā. Faauta, ua matou sosola mai sa Nifaē, ma o loo momoe i latou; ma faauta ua matou aveina ni a latou uaina ma ua matou aumaia faatasi ma i matou."
                },
                {
                    "number": 9,
                    "text": "O lenei ina ua faalogo mai sa Lamanā i nei upu, sa latou talia o ia ma le olioli; ma sa latou fai mai ia te ia: Tuu mai ia ia i matou sina vaega o a tou uaina, sei o matou inu; ua matou fiafia ua faapea ona outou aumai o le uaina faatasi ma outou ona ua matou vaivai."
                },
                {
                    "number": 10,
                    "text": "Peitai sa fai atu Lamana ia te i latou: Tatou taofi a tatou uaina sei tatou o atu i le taua e faasaga ia sa Nifaē. Ae o nei upu ua nao na latou mananao atili ai e inu i le uaina;"
                },
                {
                    "number": 11,
                    "text": "Ona sa latou fai mai: Ua matou vaivai, o lea sei tuu mai sei o matou inu sina uaina, ma i sina taimi ona tatou maua lea o le uaina mo a matou meaai alauni, ia o le a faamalosia ai i matou e o atu e faasaga ia sa Nifaē."
                },
                {
                    "number": 12,
                    "text": "Ma sa fai atu Lamana ia te i latou: E mafai ona outou faia e tusa ai ma o outou manao."
                },
                {
                    "number": 13,
                    "text": "Ma sa oo ina latou inu saoloto i le uaina; ma sa lelei i la latou tofo, o lea sa latou inu saoloto atili ai i ai; ma sa malosi le uaina, ona sa saunia le uaina i lona malosi atoatoa."
                },
                {
                    "number": 14,
                    "text": "Ma sa oo ina latou inu ma fiafia, ma ua fai fai ua latou onana uma."
                },
                {
                    "number": 15,
                    "text": "Ma o lenei ina ua vaai atu Lamana ma ana tagata ua latou onana uma, ma ua momoe gagase, sa latou toe foi mai ia Moronae ma tau mai ia te ia mea uma na tutupu."
                },
                {
                    "number": 16,
                    "text": "Ma o lenei sa tusa lenei mea ma le fuafuaga a Moronae. Ma sa saunia e Moronae ana tagata ma auupega o taua; ma sa ia alu atu i le aai o Kita, ao momoe gagase ma onana sa Lamanā, ma ua lafo atu auupega o taua i totonu i pagota, sa oo ina faaauupegaina ai i latou uma;"
                },
                {
                    "number": 17,
                    "text": "Ioe, e oo lava i o latou fafine, ma i latou uma o a latou fanau, le toatele lea sa mafai ona faaaoga se auupega o taua, ina ua faaauupegaina e Moronae ia pagota uma; ma o na mea uma sa faia ma le le pisa lava."
                },
                {
                    "number": 18,
                    "text": "Ae a na latou fafagua sa Lamanā, faauta ua latou onana, ma po ua mafai e sa Nifaē ona fasioti i latou."
                },
                {
                    "number": 19,
                    "text": "Ae faauta, e le o le mea lea sa manao i ai Moronae; sa le fiafia o ia i le fasioti tagata po o le faamasaatoto, ae sa fiafia o ia i le faaolaina o ona tagata mai faafanoga; ma ina ia le aumaia e ia i ona lava luga le faamasinoletonu, o le pogai lea na le manao ai o ia e pauu ifo i luga o sa Lamanā ma faaumatia i latou ao latou onana."
                },
                {
                    "number": 20,
                    "text": "Ae ua ia maua mea sa manao i ai; ona ua ia faaauupegaina na pagota sa Nifaē o e sa i totonu o pa o le aai, ma tuu atu ia te i latou le malosi latou te maua ai vaega na sa i totonu o pa."
                },
                {
                    "number": 21,
                    "text": "Ma ona ia faatonu lea o tagata o e sa faatasi ma ia, ia solomuli mai i tua i se va mai ia te i latou, ma sio autau a sa Lamanā."
                },
                {
                    "number": 22,
                    "text": "O lenei faauta sa faia lenei mea i le po, sa oo ina ua ala mai sa Lamanā i le taeao sa latou vaai atu ua sio i latou e sa Nifaē i fafo, ma ua limaauupega o latou pagota i totonu."
                },
                {
                    "number": 23,
                    "text": "Ma sa faapea ona latou vaai atu ua umia e sa Nifaē le pule i luga o i latou; ma i ia tulaga sa oo ina latou iloa ai e le tatau ona latou tau ma sa Nifaē; o lea na faatonu atu ai o latou kapeteni sili ia aumai a latou auupega o taua, ma sa latou aumai a latou auupega ma lafo atu i vae o sa Nifaē, ma aioi mai mo le alofa mutimutivale."
                },
                {
                    "number": 24,
                    "text": "O lenei faauta, o le manao lenei sa ia Moronae. Sa ia ave i latou faapagota o le taua, ma ave le aai, ma faatonu atu ia tatala saoloto pagota uma, o e o lo sa Nifaē; ma sa latou auai i le autau a Moronae, ma sa avea ma malosi tele i lana autau."
                },
                {
                    "number": 25,
                    "text": "Ma sa oo ina ia faatonu atu e tatau ona ave sa Lamanā, o e na ia ave faapagotaina, ma amata ona latou faia se galuega o le faamalosiga o olo faataamilo i le aai o Kita."
                },
                {
                    "number": 26,
                    "text": "Ma sa oo ina ua uma ona ia faamalosia o le aai o Kita, e tusa ma mea na ia manao i ai, sa ia faatonu atu e tatau ona ave ana pagota i le aai o Nuumau; ma sa ia leoleoina foi lena aai i se autau malosi tele."
                },
                {
                    "number": 27,
                    "text": "Ma sa oo ina latou taofi ma le puipui pagota uma o e na latou ave, ma taofi foi laueleele ma lelei uma na latou toe ave, e ui i ala faatogafiti uma a sa Lamanā."
                },
                {
                    "number": 28,
                    "text": "Ma sa oo ina amata ona toe manumalo sa Nifaē, ma toe maua mai a latou aia ma o latou avanoa."
                },
                {
                    "number": 29,
                    "text": "E tele taimi sa taumafai ai sa Lamanā e sio i latou i le po, ae i nei taumafaiga sa aveesea ai faapagota le toatele mai ia i latou."
                },
                {
                    "number": 30,
                    "text": "Ma e tele taimi sa latou taumafai ai e avatu a latou uaina ia sa Nifaē, ina ia mafai ai ona latou faaumatia o i latou i mea oona po o le onana."
                },
                {
                    "number": 31,
                    "text": "Peitai faauta, sa le gese ona manatua e sa Nifaē le Alii lo latou Atua i le taimi lea o lo latou puapuaga. Sa le mafai ona maua i latou ia latou mailei; ioe, sa latou le fia inuina a latou uaina, vagana ua latou avatu muamua i ni isi o pagota sa Lamanā."
                },
                {
                    "number": 32,
                    "text": "Ma sa faapea ona latou faaeteete ina ia leai se mea oona e avatu i totonu o i latou; aua afai e onā le sa Lamanā i la latou uaina e onā ai foi le sa Nifaē; ma sa faapea ona latou tofo i a latou ava malolosi uma."
                },
                {
                    "number": 33,
                    "text": "Ma o lenei sa oo ina tatau ia Moronae ona faia ni sauniuniga e osofai ai le aai o Morianetona; aua faauta, ua tuiolo faamalosi e sa Lamanā, e ala ia latou galuega, le aai o Morianetona seia oo ina avea ma olo sili ona malosi."
                },
                {
                    "number": 34,
                    "text": "Ma sa latou aumai pea lava pea autau fou i totonu o lena aai, ma sapalai fou foi o meaai ma isi mea."
                },
                {
                    "number": 35,
                    "text": "Ma sa faapea ona iu o le tausaga e lua sefulu ma le iva o le nofoaiga a faamasino i luga o le nuu o Nifae."
                }
            ]
        },
        "/study/scriptures/bofm/alma/56": {
            "uri": "/study/scriptures/bofm/alma/56",
            "title": "Alema 56",
            "data_type": "chapter",
            "chapter_name": "Mataupu 56",
            "chapter_summary": [
                "Ua auina atu e Helamana se tusi ia Moronae, ua faamatala atu ai le tulaga o le taua ma sa Lamanā—Ua maua e Anetipa ma Helamana se manumalo tele ia sa Lamanā—Ua tau atalii talavou e lua afe a Helamana ma se mana faavavega, ma ua leai se tasi o i latou ua fasiotia. Fuaiupu 1, e tusa o le 62 T.L.M.; fuaiupu 2–19, e tusa o le 66 T.L.M.; ma fuaiupu 20–57, e tusa o le 65–64 T.L.M."
            ],
            "verses": [
                {
                    "number": 1,
                    "text": "Ma o lenei sa oo i le amataga o le tausaga e tolu sefulu o le nofoaiga a faamasino, i le aso lona lua o le masina muamua, na maua ai e Moronae se tusi mai ia Helamana, sa faamatala mai ai mataupu o le nuu i lena vaega o le laueleele."
                },
                {
                    "number": 2,
                    "text": "Ma o upu nei na ia tusia, fai mai: Lou uso pele e, o Moronae, i la le Alii e faapea foi i puapuaga o a tatou taua; faauta, lou uso pele e, ua ia te au ni mea teisi e faamatala atu ia te oe e uiga i la tatou taua i lenei vaega o le laueleele."
                },
                {
                    "number": 3,
                    "text": "Faauta, o le lua afe o atalii o tagata ia o e na aumai e Amona mai le laueleele o Nifae—o lenei, ua e silafia o i latou ia o suli o Lamana, o le o le atalii matua o lo tatou tamā o Liae;"
                },
                {
                    "number": 4,
                    "text": "O lenei e le manaomia ona ou toe faamatala atu ia te oe e uiga ia latou uputuu po o lo latou le talitonu, ona ua e silafia lelei e uiga i ia mea uma—"
                },
                {
                    "number": 5,
                    "text": "O lea ua lava ai ia te au ona ou faamatala atu ia te oe, o le lua afe o ia tama talavou ua latou fetagofi ia latou auupega o taua, ma ua mananao ia avea au mo o latou taitai; ma ua matou o mai e puipui lo tatou atunuu."
                },
                {
                    "number": 6,
                    "text": "Ma o lenei ua e silafia foi e uiga i le feagaiga lea na faia e o latou tamā, o le a latou le toe fetagofi lava ia latou auupega o taua e faasaga i o latou uso e faamasaa le toto."
                },
                {
                    "number": 7,
                    "text": "Ae i le tausaga e lua sefulu ma le ono, ina ua latou vaai i o tatou puapuaga ma o tatou fita mo i latou, sa toeitiiti o latou solia le feagaiga lea sa latou faia ma fetagofi ia latou auupega o taua e puipui ai i tatou."
                },
                {
                    "number": 8,
                    "text": "Peitai sa ou le tuu i latou ia latou solia lenei feagaiga ua latou faia, i le manatu o le a faamalosia i matou e le Atua, o le a matou le mafatia tele ai ona o le tausia o le tautoga lea na latou faia."
                },
                {
                    "number": 9,
                    "text": "Ae faauta, o se tasi lenei o mea e mafai ona tatou maua ai le olioli tele. Aua faauta, i le tausaga e lua sefulu ma le ono, o au, o Helamana, sa ou savali atu e taimua nei tama talavou e lua afe, i le aai o Iutaia, e fesoasoani ia Anetipa, o le na e tofia e avea ma taitai i luga o tagata o le vaega lena o le laueleele."
                },
                {
                    "number": 10,
                    "text": "Ma sa ou faaopoopo atu i ai ou atalii e lua afe, (ona ua latou agavavaa e taua o atalii) i le autau a Anetipa, ma o se malosi lea sa olioli tele ai Anetipa; aua faauta, sa faaitiitia lana autau e sa Lamanā, ona sa fasiotia e a latou autau se aofai toatele o a tatou tagata, o se pogai tatou te faanoanoa ai."
                },
                {
                    "number": 11,
                    "text": "E ui i lea, e mafai ona tatou faamafanafanaina i tatou lava i le matautu lenei, ua feoti i latou i le savali a lo latou atunuu ma a lo latou Atua, ioe, ma ua latou fiafia."
                },
                {
                    "number": 12,
                    "text": "Ma ua taofia foi e sa Lamanā le toatele o pagota, o i latou uma o e o kapeteni sili, ona sa latou le faaolaina ni isi sa ese mai ai. Ma ua matou manatu o loo i ai nei i latou i le taimi nei i le laueleele o Nifae; o lea lava pe afai e lei fasiotia i latou."
                },
                {
                    "number": 13,
                    "text": "Ma lenei foi, o aai nei ua maua e sa Lamanā e ala i le faamasaaina o le toto o le toatele o o tatou tagata totoa:"
                },
                {
                    "number": 14,
                    "text": "O le laueleele o Maneti, po o le aai o Maneti, ma le aai o Seseroma, ma le aai o Kumenae, ma le aai o Anetipara."
                },
                {
                    "number": 15,
                    "text": "Ma o aai nei sa latou maua ina ua ou taunuu atu i le aai o Iutaia; ma sa ou maua atu Anetipa ma ana tagata o galulue ma lo latou malosi e tuiolo le aai."
                },
                {
                    "number": 16,
                    "text": "Ioe, ma sa vaivai i latou i le tino faapea foi i le agaga, ona sa latou tau malolosi i le ao ma galulue i le po e taofi mau a latou aai; ma sa faapea ona latou mafatia i puapuaga tetele uiga eseese."
                },
                {
                    "number": 17,
                    "text": "Ma o lenei sa latou mauai ia latou manumalo i lenei nofoaga, pe feoti ai; o lea atonu e oo ifo i lou finagalo le manatu fiafia, o lenei autau toaitiiti na ou aumai faatasi ma au, ioe, ou atalii ia, na oo ifo ai ia te i latou le faamoemoe malosi ma le olioli tele."
                },
                {
                    "number": 18,
                    "text": "Ma o lenei sa oo ina vaai mai sa Lamanā ua maua e Anetipa se faamalosiga tele i lana autau, sa taofi faamalosia i latou i ni faatonuga mai ia Amorona, ia aua nei o mai e faasaga i le aai o Iutaia, pe faasaga mai ia i matou, e tau."
                },
                {
                    "number": 19,
                    "text": "Ma sa faapea ona faapitoa i matou e le Alii; aua a na latou o mai i luga o i matou i lo matou vaivai lea, atonu po ua mafai ona latou faaumatia si a matou autau toaitiiti; peitai sa faapea ona faasaoina o i matou."
                },
                {
                    "number": 20,
                    "text": "Sa poloaiina i latou e Amorona ia latou taofimau aai ia ua latou ave. Ma sa faapea ona iu o le tausaga e lua sefulu ma le ono. Ma i le amataga o le tausaga e lua sefulu ma le fitu na matou saunia ai lo matou aai ma i matou lava mo le puipuiga."
                },
                {
                    "number": 21,
                    "text": "O lenei sa matou mananao ia o mai sa Lamanā i o matou luga; ona sa matou le mananao e fai se osofaiga i luga o i latou i o latou olo malolosi."
                },
                {
                    "number": 22,
                    "text": "Ma sa oo ina matou tuu ni sipai faataamilo, e vaavaai feoaiga a sa Lamanā, ina ia le mafai ona latou pasi ane ia te i matou i le po po o le ao e fai se osofaiga i luga o isi o tatou aai sa i le itu i matu."
                },
                {
                    "number": 23,
                    "text": "Ona sa matou iloa, sa le lava le malosi sa i ai ia i latou sa i totonu o ia aai, e faafetaiai ai i latou; o lea na matou mananao ai, afai latou te pasi ane ia i matou, o le a matou pauu ifo i luga o i latou mai i o latou tua, ma faapea ona aveina ai i latou mai tua ma faafetaiai ai i latou i luma, i le taimi e tasi. Sa matou manatu e mafai ona matou faatoilaloina i latou; ae faauta, sa matou faanoanoa i lo matou mananao lea."
                },
                {
                    "number": 24,
                    "text": "Sa latou fefefe e pasi ane ia i matou faatasi ma la latou autau atoa, pe sa latou totoa foi e o ane ma nao se vaega, nei le lava lo latou malosi, ma latou pauu ai."
                },
                {
                    "number": 25,
                    "text": "Pe sa latou totoa foi e savavali i lalo e faasaga i le aai o Saraʼemila; pe sa latou totoa foi e sopo le mata o le vaitafe o Saitonu, i luga atu i le aai o Nifaea."
                },
                {
                    "number": 26,
                    "text": "Ma sa faapea, faatasi ma a latou autau, ona latou mauai e taofimau aai ia ua latou ave."
                },
                {
                    "number": 27,
                    "text": "Ma o lenei sa oo i le masina lona lua o le tausaga nei, na aumai ai ia te i matou ni meaai ma isi mea e tele mai tamā o ou atalii na e lua afe."
                },
                {
                    "number": 28,
                    "text": "Ma sa auina mai foi ia te i matou ni tagata e lua afe mai le laueleele o Saraʼemila. Ma sa faapea ona matou saunia ai faatasi ma le sefulu afe o tagata, ma meaai mo i latou, ma mo a latou ava foi ma a latou fanau."
                },
                {
                    "number": 29,
                    "text": "Ma o sa Lamanā, ina ua faapea ona vaai mai i le faatoateleina o a matou autau i aso taitasi, ma le taunuu mai o meaai mo lo matou tausiga, sa amata ona latou matatau, ma amata ona latou faataalise ane, e taofi lo matou mauaina o meaai ma le malosi, pe a mafai."
                },
                {
                    "number": 30,
                    "text": "O lenei ina ua matou vaai atu ua amata ona tupu ae o le popole o sa Lamanā i lenei mea, sa matou mananao e aumai se togafiti e faaaoga ia te i latou; o lea na poloai mai ai Anetipa e tatau ia te au, faatasi ma ou atalii laiti, ona matou savavali atu i se aai tuaoi mai, e peiseai o matou avatu ni meaai i se aai tuaoi mai."
                },
                {
                    "number": 31,
                    "text": "Ma sa faatonu i matou ia matou savavali atu latalata ane i le aai o Anetipara, e peiseai o loo matou malaga atu i le aai i tala atu, i tuaoi i tafatafa o le matafaga."
                },
                {
                    "number": 32,
                    "text": "Ma sa oo ina matou savavali atu, e peiseai ua matou o atu faatasi ma a matou meaai, i lena aai."
                },
                {
                    "number": 33,
                    "text": "Ma sa oo ina savavali atu Anetipa ma se vaega o lana autau, ae tuu le vaega na totoe e tausi le aai. Peitai sa le savali atu o ia seia mavae ona ou alu atu faatasi ma lau autau laitiiti, ma oo latalata atu i le aai o Anetipara."
                },
                {
                    "number": 34,
                    "text": "Ma o lenei, o le aai o Anetipara sa faanonofo ai le autau sili ona malosi a sa Lamanā; ioe, le autau sili ona toatele lea."
                },
                {
                    "number": 35,
                    "text": "Ma sa oo ina ua tau atu ia te i latou e a latou sipai, sa latou o mai ma la latou autau ma savavali faasaga mai ia te i matou."
                },
                {
                    "number": 36,
                    "text": "Ma sa oo ina matou sosola mai i o latou luma, agai i matu. Ma sa faapea ona matou taitai ese o le autau sili ona malosi a sa Lamanā;"
                },
                {
                    "number": 37,
                    "text": "Ioe, i se va mamao tele lava, sa oo ina ua latou vaai mai i le autau a Anetipa ua tuliloa atu i latou, ma lo latou malosi, sa latou le liliu i le itu taumatau po o le itu tauagavale, a ua tuli mai pea la latou savaliga i se ala sao e tuli mai i matou; ma sa matou manatu, o lo latou faamoemoe ia latou fasioti i matou ae lei maua mai i latou e Anetipa, ma o lo latou faamoemoe lea ina ia le mafai ona siomia i latou e a matou tagata."
                },
                {
                    "number": 38,
                    "text": "Ma o lenei o Anetipa, ina ua vaai mai i lo matou tulaga tuga, sa faatelevave mai le savaliga a lana autau. Ae faauta, sa po; o lea na latou le maua mai ai i matou, pe na maua mai ai foi i latou e Anetipa; o lea na matou tolauapi ai mo le po."
                },
                {
                    "number": 39,
                    "text": "Ma sa oo ina e lei tafa mai ata o le taeao, ae faauta, ua tuliloa mai i matou e sa Lamanā. O lenei sa le lava lo matou malosi e tau ai ma i latou; ioe, sa ou le manao e tuu ou atalii laiti ia pauu atu i o latou lima; o lea na alu ai pea la matou savaliga, ma sa alu la matou savaliga i le vao."
                },
                {
                    "number": 40,
                    "text": "O lenei sa latou fefefe e liliu i le itu taumatau po o le itu tauagavale ina nei siomia i latou; pe sa ou manao foi e liliu i le itu taumatau po o le itu tauagavale ina nei o latou maua mai au, ona sa le mafai ona matou tutu faasaga atu ia te i latou, e aunoa ma le fasiotia o i matou, ma latou sosola ai; ma sa faapea ona matou sosola ai i le aso atoa lena i le vao, sa oo lava ina ua pogisa."
                },
                {
                    "number": 41,
                    "text": "Ma sa oo ina ua toe malama le taeao, sa matou vaai atu ua i o matou luga lava sa Lamanā, ma sa matou sosola mai i o latou luma."
                },
                {
                    "number": 42,
                    "text": "Peitai sa oo ina sa lei mamao ona latou tuliloa mai o i matou ae latou tutu; ma o le taeao lea o le aso lona tolu o le masina lona fitu."
                },
                {
                    "number": 43,
                    "text": "Ma o lenei, pe sa maua mai i latou e Anetipasa sa matou le iloa, ae sa ou fai atu i au tagata: Faauta, tatou le iloa ae pe ua latou tutu mo le faamoemoe ia tatou o atu e faasaga ia te i latou, ina ia latou maua ai i tatou i la latou mailei;"
                },
                {
                    "number": 44,
                    "text": "O lea ou atalii e, pe ni a fa outou, tou te fia o atu ea e faasaga ia te i latou i le taua?"
                },
                {
                    "number": 45,
                    "text": "Ma o lenei ou te fai atu ia te oe, lou uso pele e Moronae, ou te lei vaaia lava se lototetele tele faapea, leai, e lei vaaia lava i totonu o sa Nifaē atoa."
                },
                {
                    "number": 46,
                    "text": "Ona talu mai le taimi na ou taua ai i latou o ou atalii, (ona sa laiti lava i latou uma) sa faapea lava ona latou fai mai ia te au: Tamā e, faauta ua faatasi mai lo tatou Atua ma i tatou, ma o le a ia le tuua ia tatou pauu; o lea ia tatou o atu; tatou te le fasiotia o tatou uso pe afai latou te tuu pea i tatou; o lea ia tatou o atu ai, ina nei o latou faatoilaloina le autau a Anetipa."
                },
                {
                    "number": 47,
                    "text": "O lenei latou te lei tau lava, peitai sa latou le fefefe i le oti; ma sa sili atu ona latou mafaufau i le saolotoga o o latou tamā nai lo o o latou ola; ioe, sa aoaoina i latou e o latou tinā, e faapea afai latou te le masalosalo, o le a laveaiina i latou e le Atua."
                },
                {
                    "number": 48,
                    "text": "Ma sa latou faamatala mai ia te au upu a o latou tinā, fai mai: Matou te le masalosalo lava sa mautinoa lena mea e o matou tinā."
                },
                {
                    "number": 49,
                    "text": "Ma sa oo ina ou toe liliu mai faatasi ma lau lua afe e faasaga ia sa Lamanā o e sa tuli maia i matou. Ma o lenei faauta, sa maua mai i latou e autau a Anetipa, ma sa amata ai se taua matautia tele."
                },
                {
                    "number": 50,
                    "text": "Ona o le vaivai o le autau a Anetipa, ona o la latou savaliga umi i le va o se taimi puupuu lava, sa tauau o le a pauu atu i lima o sa Lamanā; ma a na ou le toe liliu mai faatasi ma lau lua afe po ua latou maua lo latou faamoemoe."
                },
                {
                    "number": 51,
                    "text": "Ona ua pau Anetipa i le pelu, ma le toatele o ana taitai, ona o lo latou vaivai, lea na pogai mai i le vave o la latou savaliga—o lea o tagata a Anetipa, ina ua fememeai ona o le pauu o o latou taitai, sa amata ona solomuli i luma o sa Lamanā."
                },
                {
                    "number": 52,
                    "text": "Ma sa oo ina lototele sa Lamanā, ma amata ona tuli o i latou; ma sa faapea ona tuli o i latou e sa Lamanā ma le faamalosi tele ae oo mai loa Helamana i o latou tua faatasi ma lana lua afe, ma amata ona matua fafasi ia te i latou, sa oo ina tutu le autau atoa a sa Lamanā ma liliu mai i luga o Helamana."
                },
                {
                    "number": 53,
                    "text": "O lenei ina ua vaai mai tagata a Anetipa ua toe liliu i tua sa Lamanā, sa latou faapotopoto faatasi a latou tagata ma ua toe o mai i muliau o sa Lamanā."
                },
                {
                    "number": 54,
                    "text": "Ma o lenei sa oo ina o i matou, o tagata a Nifae, o tagata a Anetipa, ma au faatasi ma lau lua afe, sa matou siomiaina sa Lamanā, ma fasioti i latou; ioe, sa oo ina faamalosia i latou e tuu mai a latou auupega o taua ma i latou lava foi, o ni pagota o le taua."
                },
                {
                    "number": 55,
                    "text": "Ma o lenei sa oo ina ua uma ona latou ifo mai i latou lava ia te i matou, faauta, sa ou faitauina ia tama talavou o e na tau faatasi ma au, ma lou fefe nei i ai se toatele o i latou ua fasiotia."
                },
                {
                    "number": 56,
                    "text": "Ae faauta, i loʼu olioli tele, sa leai se tasi o i latou na pau i le eleele; ioe, ma sa latou tau e peiseai ma le malosi o le Atua; ioe, e lei iloa ni tane ua tau ma le malosi faavavega faapea; ma sa latou pauu ifo i luga o sa Lamana faatasi ma le mana malosi faapea, sa latou faamatatauina i latou; ma o le pogai lea na tuu mai ai e sa Lamanā i latou lava o ni pagota o le taua."
                },
                {
                    "number": 57,
                    "text": "Ma ona sa le i ai ia i matou se nofoaga mo a matou pagota, e mafai ona matou leoleoina ai i latou e taofi ai i latou mai autau a sa Lamanā, o lea na matou auina atu ai i latou i le laueleele o Saraʼemila, ma se vaega o tagata na a Anetipa o e sa lei fasiotia, faatasi ma i latou; ae o le vaega na totoe sa ou avea ma faatasi mai i latou i au sa Amonā talavou, ma toe alu i tua la matou savaliga i le aai o Iutaia."
                }
            ]
        },
        "/study/scriptures/bofm/alma/57": {
            "uri": "/study/scriptures/bofm/alma/57",
            "title": "Alema 57",
            "data_type": "chapter",
            "chapter_name": "Mataupu 57",
            "chapter_summary": [
                "Ua faamatala mai e Helamana le aveina o Anetipara ma le toilalo ma le puipuiga mulimuli ane ai o Kumenae—Ua tau ma le totoa lana autalavou sa Amonā; ua manunua uma, ae ua leai se tasi na fasiotia—Ua lipoti mai e Kita le fasiotiga ma le sosolaga o pagota sa Lamanā. E tusa o le 63 T.L.M."
            ],
            "verses": [
                {
                    "number": 1,
                    "text": "Ma o lenei, sa oo ina ou maua se tusi mai ia Amorona, le tupu, fai mai e faapea afai ou te tuu atu pagota ia o le taua o e na matou ave, o le a ia tuu mai le aai o Anetipara ia te i matou."
                },
                {
                    "number": 2,
                    "text": "Peitai sa ou auina atu se tusi i le tupu, ua matou mautinoa ua lava a matou autau e ave faamalosi ai le aai o Anetipara; ma o le tuuina atu o pagota mo lena aai ua matou manatu ia i matou lava e le o se mea poto, ma ua nao le faafesuiai o pagota matou te tuu atu ai a matou pagota."
                },
                {
                    "number": 3,
                    "text": "Ma sa le talia e Amorona lau tusi, ona sa musu o ia e faafesuiai pagota; o lea na matou amata ai ona faia o sauniuniga matou te o atu ai e faasaga i le aai o Anetipara."
                },
                {
                    "number": 4,
                    "text": "Peitai sa tuua e tagata o Anetipara le aai, ma sa sosola atu i isi o latou aai, ia sa latou mauaina, e tuiolo i latou; ma sa faapea ona pau mai ai o le aai o Anetipara i o matou lima."
                },
                {
                    "number": 5,
                    "text": "Ma sa faapea ona iu o le tausaga e lua sefulu ma le valu o le nofoaiga a faamasino."
                },
                {
                    "number": 6,
                    "text": "Ma sa oo i le amataga o le tausaga e lua sefulu ma le iva, sa matou maua ai se sapalai o meaai, ma se faaopoopoga foi i la matou autau, mai le laueleele o Saraʼemila, ma mai i le laueleele faataamilo, i le aofai o le ono afe alii, e ese mai i le ono sefulu o atalii o sa Amonā, o e na o mai e faatasi ma o latou uso, o lau au laiti lea e lua afe. Ma o lenei faauta, sa matou malolosi, ioe, ma sa matou maua foi meaai e tele na aumai ia te i matou."
                },
                {
                    "number": 7,
                    "text": "Ma sa oo ina matou mananao e tauina se taua ma le autau lea sa tuu e puipuia le aai o Kumenae."
                },
                {
                    "number": 8,
                    "text": "Ma o lenei faauta, o le a ou faaali atu ia te oe sa lei umi ae matou faataunuuina lo matou faamoemoe; ioe, faatasi ma la matou autau malosi, pe faatasi ma se vaega o la matou autau malosi, sa matou siomia ai, i le po, le aai o Kumenae, i se taimi puupuu ae lei oo i le taimi sa faapea o le a latou maua ai se sapalai o meaai."
                },
                {
                    "number": 9,
                    "text": "Ma sa oo ina matou tolauapi faataamilo i le aai mo le tele o po; ae sa matou momoe i luga o a matou pelu, ma faatutu ni leoleo, ina ia le mafai ona o mai sa Lamanā i luga o i matou i le po ma fasioti i matou, o se mea sa latou taumafaia i le tele o taimi; peitai o le tele o taimi na latou taumafaia ai lenei mea na faamasaa ai o latou toto."
                },
                {
                    "number": 10,
                    "text": "Ina ua mavae se taimi, sa oo ina taunuu ane a latou meaai, ma sa toeitiiti o latou ulu ane i le aai i le po. Ae o i matou, ua le o ni sa Lamanā, ae o ni sa Nifaē; o lea, na matou ave ai i latou ma a latou meaai."
                },
                {
                    "number": 11,
                    "text": "Ma e ui ina vavae ese sa Lamanā mai mea e tausi ai i latou i lenei ala, sa latou mauai pea e taofi le aai; o lea sa tatau ai ona matou ave o ia meaai ma auina atu i Iutaia, ma a matou pagota i le laueleele o Saraʼemila."
                },
                {
                    "number": 12,
                    "text": "Ma sa oo ina sa lei tele ni aso na mavae, ae amata ona aveese o faamoemoega uma o sa Lamanā mo se fesoasoani; o lea na latou tuu mai ai le aai i o matou lima; ma sa faapea ona matou faataunuuina o a matou fuafuaga mo le mauaina o le aai o Kumenae."
                },
                {
                    "number": 13,
                    "text": "Peitai sa oo ina matua toatele naua a matou pagota, e ui i le toatele o lo matou aofai, sa tatau ia i matou ona faaaoga la matou autau atoa e leoleo i latou, po o le fasioti o i latou."
                },
                {
                    "number": 14,
                    "text": "Aua faauta, e sosola i fafo le toatele o i latou, ma tau i maa, ma uatogi, po o soo se mea e mafai ona latou uu i o latou lima, sa oo ina matou fasiotia ai le sili atu i le lua afe o i latou ina ua uma ona latou tuu mai o i latou lava o ni pagota o taua."
                },
                {
                    "number": 15,
                    "text": "O lea sa tatau ai ia i matou, ona matou faaumaina o latou ola, pe leoleo i latou, ma le pelu i le lima, i lalo i le laueleele o Saraʼemila; ma o a matou meaai foi sa le sili atu mai mea sa lava mo o matou lava tagata, e ui i meaai ia na matou avea mai ia sa Lamanā."
                },
                {
                    "number": 16,
                    "text": "Ma o lenei, i ia tulaga ogaoga, sa avea ai ma mataupu mamafa tele le filifili o se mea e tatau ona fai e uiga i nei pagota o le taua; e ui i lea, sa tonu ia i matou e auina atu i latou i lalo i le laueleele o Saraʼemila; o lea na matou filifilia ai se vaega o a matou tagata, ma tuu atu ia i latou le vaaiga o a matou pagota e o ifo i lalo i le laueleele o Saraʼemila."
                },
                {
                    "number": 17,
                    "text": "Ae sa oo i le aso na sosoo ai, sa latou toe foi mai. Ma o lenei faauta, sa matou lei fesili atu ia i latou e uiga i pagota; aua faauta, sa oo mai sa Lamanā i o matou luga, ma sa latou foi tonu mai lava i le taimi e laveai ai i matou mai le pauu atu i o latou lima. Aua faauta, sa auina mai e Amorona mo lo latou lagolagoina se sapalai fou o meaai ma se autau toatele foi o tane."
                },
                {
                    "number": 18,
                    "text": "Ma sa oo ina taunuu mai tagata ia o e na matou auina atu faatasi ma pagota i le taimi tonu lava e taofi ai i latou, ae toeitiiti lava o latou faatoilaloina i matou."
                },
                {
                    "number": 19,
                    "text": "Ae faauta, sa tau ma le aunoa ma se manatu i le oti si au au laiti e lua afe ono sefulu; ioe, sa latou tutumamau i luma o sa Lamanā, ma faaoo atu le oti ia te i latou uma o e na faasaga mai ia te i latou."
                },
                {
                    "number": 20,
                    "text": "Ma ina o le a solomuli le vaega na totoe o la matou autau mai luma o sa Lamanā, faauta, o lena lua afe ma le ono sefulu sa tutumau ma le le faavaivai."
                },
                {
                    "number": 21,
                    "text": "Ioe, ma sa latou usiusitai ma tausisi e fai upu uma o poloaiga ma le sao atoatoa; ioe, ma sa faia ia te i latou e tusa ma lo latou faatuatua; ma sa ou manatua upu na latou fai mai ia te au sa aoaoina ai i latou e o latou tinā."
                },
                {
                    "number": 22,
                    "text": "Ma o lenei faauta, o ou atalii nei, ma tagata ia o e na filifilia e ave pagota, o i latou ia ua matou nonofo aitalafu i ai mo lenei manumalo tele; ona o i latou ia o e na faatoilaloina sa Lamanā; o lea na toe tutuli ai i latou i tua i le aai o Maneti."
                },
                {
                    "number": 23,
                    "text": "Ma sa matou taofia lo tatou aai o Kumenae, ma sa lei faaumatiaina uma i matou i le pelu; e ui i lea, sa matou mafatia i le toatele o e na fasiotia."
                },
                {
                    "number": 24,
                    "text": "Ma sa oo ina ua uma ona sosola o sa Lamanā, sa vave ona ou tuu atu o ni faatonuga ia aveese mai totonu o tagata oti au o tagata o e na manunua, ma faatonu atu ia fusifusia o latou manua."
                },
                {
                    "number": 25,
                    "text": "Ma sa oo ina sa i ai le toalua selau, mai lau lua afe ma le onosefulu, o e na matapogia ona o le tele o le toto sa masaa; e ui i lea, e tusa ma le agalelei o le Atua, ma lo matou ofo tele, ma le olioli foi o la matou autau atoa, sa leai se tagata e toatasi o i latou na fano; ioe, pe sa i ai foi se tagata e toatasi i totonu o i latou sa lei oo i ai ni manua e tele."
                },
                {
                    "number": 26,
                    "text": "Ma o lenei, o lo latou faasaoina, o se mea sa ofoofogia tele i la matou autau atoa, ioe, i le faasaoina o i latou ae sa i ai se afe o o tatou uso o e na fasiotia. Ma ua matou tuuina tonu lava lenei mea i le mana faavavega o le Atua, ona o lo latou faatuatua tele i ia mea sa aoaoina i latou ia talitonu i ai—e faapea o loo i ai se Atua faamasinotonu, ma o soo se tasi e le masalosalo, o le a faasaoina i latou i lona mana faavavega."
                },
                {
                    "number": 27,
                    "text": "O lenei o le faatuatua lenei o i latou nei o e ua ou tautala atu ai; ua latou talavou, ma ua mausali o latou mafaufau, ma ua latou tuu atu o latou faalagolago i le Atua e le aunoa."
                },
                {
                    "number": 28,
                    "text": "Ma o lenei sa oo ina ua uma ona faapea ona matou tausi o a matou tagata na manunua, ma tanu o matou tagata oti ma tagata oti foi o sa Lamanā, o e sa toatele lava, faauta, sa matou fesili atu ia Kita e uiga i pagota o e na amata ona latou o ifo faatasi i lalo i le laueleele o Saraʼemila."
                },
                {
                    "number": 29,
                    "text": "O lenei o Kita o le kapeteni sili lea i luga o le vaega na tofia e leoleo i latou e o atu i le laueleele o Saraʼemila."
                },
                {
                    "number": 30,
                    "text": "Ma o lenei, o upu nei na fai mai ai Kita ia te au: Faauta, sa amata ona matou o atu i lalo i le laueleele o Saraʼemila faatasi ma a tatou pagota. Ma sa oo ina matou fetaiai ma sipai o a tatou autau, o e na auina atu i fafo e vaavaai le togalauapi a sa Lamanā."
                },
                {
                    "number": 31,
                    "text": "Ma sa latou fono mai ia te i matou, fai mai: Faauta, o loo savavali atu nei le autau a sa Lamanā agai atu i le aai o Kumenae; ma faauta, o le a latou pauu ifo i luga o i latou, ioe, ma o le a latou faaumatiaina o tatou tagata."
                },
                {
                    "number": 32,
                    "text": "Ma sa oo ina lagona atu e a matou pagota la latou fono mai, lea na latou lototetele ai; ma latou tutulai ai e fouvale faasaga mai ia te i matou."
                },
                {
                    "number": 33,
                    "text": "Ma ona o lo latou fouvale, o lea na matou faia ai ia faaoo atu a matou pelu i luga o i latou. Ma sa oo ina latou taufetuli mai o se vaega e tasi i luga o a matou pelu, o se mea na fasiotia ai le toatele o i latou; ma o e na totoe o i latou, na matalatala mai ma sosola ese atu mai ia i matou."
                },
                {
                    "number": 34,
                    "text": "Ma faauta, ina ua latou sosola, ma le mafai ona matou maua o i latou, o lea na faanatinati ai ona sau o la matou savaliga agai mai i le aai o Kumenae; ma faauta, na matou taunuu tonu mai lava i le taimi na mafai ai ona matou fesoasoani i o tatou uso i le faasaoina o le aai."
                },
                {
                    "number": 35,
                    "text": "Ma faauta, ua toe laveaiina foi i tatou i fafo mai lima o o tatou fili. Ma ia faamanūina lava le suafa o lo tatou Atua; aua faauta, o ia lava na laveaiina i tatou; ioe, o ia lava na ia faia lenei mea tele mo i tatou."
                },
                {
                    "number": 36,
                    "text": "O lenei sa oo ina ua uma ona faalogo atu o au, o Helamana, i nei upu a Kita, sa faatumuina au i le olioli tele ona o le agalelei o le Atua i le faasaoina o i matou, ina ia le fano uma i matou; ioe, ma ou te faalagolago o agaga o i latou o e ua fasiotia ua ulu atu i le malologa o lo latou Atua."
                }
            ]
        },
        "/study/scriptures/bofm/alma/58": {
            "uri": "/study/scriptures/bofm/alma/58",
            "title": "Alema 58",
            "data_type": "chapter",
            "chapter_name": "Mataupu 58",
            "chapter_summary": [
                "Ua maua e Helamana, Kita, ma Teominea le aai o Maneti i se togafiti—Ua tuumuli sa Lamanā—Ua faasaoina atalii o le nuu o Amona ao latou tutu mausali i le puipuiga o lo latou saolotoga ma lo latou faatuatuaga. E tusa o le 63–62 T.L.M."
            ],
            "verses": [
                {
                    "number": 1,
                    "text": "Ma faauta, o lenei sa oo ina o lo matou faamoemoe na sosoo ai o le mauaina lea o le aai o Maneti; ae faauta, sa leai se ala sa mafai ai ona matou taitai ese o i latou i fafo mai le aai ia matou autau toaitiiti. Aua faauta, sa latou manatua mea ia na matou faia e oo mai i le taimi nei; o lea na le mafai ai ona matou maunu ese o i latou mai o latou olo malolosi."
                },
                {
                    "number": 2,
                    "text": "Ma sa silisili atu lo latou toatele nai la matou autau, sa matou le fia o atu ai ma osofai i latou i o latou olo malolosi."
                },
                {
                    "number": 3,
                    "text": "Ioe, ma sa oo ina tatau ia te i matou ona faaaoga a matou tagata e taofi ai vaega na o le laueleele ia na matou toe maua mai; o lea sa oo ai ina tatau ia te i matou ona faatalitali, ina ia mafai ona matou maua o se malosi atili mai i le laueleele o Saraʼemila ma se sapalai fou o meaai."
                },
                {
                    "number": 4,
                    "text": "Ma sa oo ina faapea ona ou auina atu o se avefeau i le kovana o lo tatou laueleele, e faailoa atu ia te ia e uiga i mea ua tutupu i o tatou tagata. Ma sa oo ina matou faatalitali ia maua mai ni meaai ma se malosi mai le laueleele o Saraʼemila."
                },
                {
                    "number": 5,
                    "text": "Ae faauta, sa laitiiti se aoga na matou maua mai i lenei mea; ona sa maua foi e sa Lamanā se malosi tele mai lea aso i lea aso, ma le tele foi o meaai; ma sa faapea o matou tulaga i lea vaitaimi."
                },
                {
                    "number": 6,
                    "text": "Ma sa o mai sa Lamanā e faasaga mai ia te i matou i lea taimi i lea taimi, ua tautino e faaumatia i matou i togafiti; e ui i lea sa le mafai ona matou o atu e tau ma i latou, ona o o latou malutaga ma o latou olo malolosi."
                },
                {
                    "number": 7,
                    "text": "Ma sa oo ina matou faatalitali i nei tulaga faigata mo le va o masina e tele, seia oo lava ina tauau a matou fano i le leai o se meaai."
                },
                {
                    "number": 8,
                    "text": "Peitai sa oo ina matou maua ni meaai, ia sa momoli puipui mai ia i matou e se autau o tane e lua afe, e fesoasoani ia te i matou; ma ona pau lea o le fesoasoani na matou maua mai, e puipui ai i matou lava ma lo tatou atunuu mai le pauu atu i lima o o tatou fili, ioe, e tau ai ma se fili sa le mafaitaulia le toatele."
                },
                {
                    "number": 9,
                    "text": "Ma o lenei o le pogai o o matou maasiasi nei, po o le pogai na latou le auina mai ai se malosi atili ia te i matou, ua matou le iloa; o lea na matou faanoanoa ai ma faatumulia foi i le fefefe, ina nei i ai se ala e oo mai ai faamasinoga a le Atua i luga o lo tatou laueleele, e faatoilalo ma faaumatia atoa ai i tatou."
                },
                {
                    "number": 10,
                    "text": "O lea na sasaa atu ai o matou agaga i le Atua i le tatalo, ina ia faamalosia e ia i matou ma laveai i matou i fafo mai lima o o tatou fili, ioe, ma tuu mai foi ia i matou le malosi e mafai ai ona matou taofi o tatou aai, ma o tatou laueleele, ma a tatou meatotino, mo le tausiga o o tatou tagata."
                },
                {
                    "number": 11,
                    "text": "Ioe, ma sa oo ina asiasi mai le Alii lo tatou Atua ia i matou ma ni tautinoga o le a ia laveaiina i matou; ioe, sa oo ina ia fetalai mai le filemu i o matou agaga, ma tuu mai ia te i matou le faatuatua tele, ma faatonu i matou ia matou faamoemoe mo le laveaiga mai ia te ia."
                },
                {
                    "number": 12,
                    "text": "Ma sa matou maua le lototetele i la matou autau toaitiiti lea na matou maua mai, ma sa matou tautino ma le mauai e faatoilalo o tatou fili, ma taofi mau o tatou laueleele, ma a tatou meatotino, ma a tatou ava, ma a tatou fanau, ma le faamoemoe o lo tatou saolotoga."
                },
                {
                    "number": 13,
                    "text": "Ma sa faapea ona matou o atu faatasi ma lo matou malosi atoa e faasaga ia sa Lamanā, o e sa i le aai o Maneti; ma sa matou faatutu o matou faleie i tafatafa o le vao, lea sa latalata atu i le aai."
                },
                {
                    "number": 14,
                    "text": "Ma sa oo i le aso na sosoo ai, ina ua vaai mai sa Lamanā ua matou i ai i tuaoi i tafatafa o le vao lea sa latalata atu i le aai, sa latou aauina mai i fafo a latou sipai faataamilo ia te i matou ina ia mafai ona latou iloa le aofai ma le malosi o la matou autau."
                },
                {
                    "number": 15,
                    "text": "Ma sa oo ina latou vaai mai ua matou le malolosi, e tusa ma lo matou aofai, ma i le fefefe nei matou vavae ese i latou mai ia latou mea e fesoasoani ia i latou vagana ai ua latou o mai e tau faasaga mai ia te i matou ma fasioti i matou, ma i le manatu foi e faigofie ona latou faaumatia i matou i le toatele o a latou autau, o lea na amata ai ona latou faia o sauniuniga e o mai i fafo e faasaga mai ia i matou i le taua."
                },
                {
                    "number": 16,
                    "text": "Ma ina ua matou vaai atu ua latou faia sauniuniga e o mai i fafo e faasaga mai ia te i matou, faauta, sa ou faatonu atu ia Kita, faatasi ma se aofai toaitiiti o tagata, e alu o ia e lafi i le vao, ma e tatau foi ia Teominea ma se aofai toaitiiti o tagata, ona lalafi foi i latou i le vao."
                },
                {
                    "number": 17,
                    "text": "O lenei o Kita ma ana tagata sa i le itu taumatau, ae o isi sa i le itu tauagavale; ma ina ua faapea ona uma ona latou lalafi, faauta, sa ou nofo pea, faatasi ma e na totoe o lau autau, i le mea lava sa matou muai faatutu ai o matou faleie, e faatalitali ai le taimi e o mai ai sa Lamanā i fafo e tau."
                },
                {
                    "number": 18,
                    "text": "Ma sa oo ina o mai i fafo sa Lamanā ma la latou autau toatele e faasaga mai ia te i matou. Ma ina ua latou o mai ma toeitiiti pauu ifo ma le pelu i o matou luga, sa ou faatonu atu, e tatau i au tagata, i latou ia o e na faatasi ma au, ona solomuli atu i le vao."
                },
                {
                    "number": 19,
                    "text": "Ma sa oo ina tuliloa mai i matou e sa Lamanā ma le televavave tele, ona sa latou naunau lava ia latou maua mai i matou, ina ia mafai ona latou fasioti i matou; o lea na latou mulimuli mai ai ia i matou i le vao; ma sa matou ui atu i le va o Kita ma Teominea, i se ala sa le iloa ai i latou e sa Lamanā."
                },
                {
                    "number": 20,
                    "text": "Ma sa oo ina ua tea atu sa Lamanā, pe ina ua tea atu le autau, sa tutulai mai Kita ma Teominea mai o laua lafitaga, ma ua sisio ese sipai a sa Lamanā, ina ia latou le toe foi atu i le aai."
                },
                {
                    "number": 21,
                    "text": "Ma sa oo ina ua uma ona latou sisio ese o i latou, sa latou tamomoe atu i le aai ma pauu atu i luga o leoleo o e na tuu e leoleoina le aai, sa oo ina latou faaumatia i latou ma latou ave le aai."
                },
                {
                    "number": 22,
                    "text": "O lenei sa faia lenei mea, ona sa tuu e sa Lamanā la latou autau atoa, vagana ai nao ni leoleo toaitiiti, ia taitai ese atu i le vao."
                },
                {
                    "number": 23,
                    "text": "Ma sa oo ina maua e Kita ma Teominea i lenei ala o latou olo mau. Ma sa oo ina alu lo matou ala, ina ua mavae la matou malaga mamao i le vao, agai i le laueleele o Saraʼemila."
                },
                {
                    "number": 24,
                    "text": "Ma ina ua vaai mai sa Lamanā ua latou savavali agai atu i le laueleele o Saraʼemila, sa latou matatau tele, nei i ai se fuafuaga ua tatao e taitai atu ai i latou i le faafanoga; o lea na amata ai ona latou toe solomuli i le vao, ioe, i tua i le auala lava lea na latou o mai ai."
                },
                {
                    "number": 25,
                    "text": "Ma faauta, sa po, ma sa latou faatutu ai o latou faleie, ona sa manatu kapeteni sili o sa Lamanā ua vaivai sa Nifaē ona o la latou savaliga; ma i le manatu ua latou tuliloaina la latou autau atoa, o lea sa latou le manatu ai e uiga i le aai o Maneti."
                },
                {
                    "number": 26,
                    "text": "O lenei sa oo ina ua po, sa ou faatonu atu ia aua nei momoe au tagata, ae e tatau ona latou savavali atu i se tasi auala agai i le laueleele o Maneti."
                },
                {
                    "number": 27,
                    "text": "Ma ona o la matou savaliga lenei i le po, faauta, o le aso na sosoo ai, na matou i ai i tala atu o sa Lamanā, sa oo ina matou taunuu i le aai o Maneti i luma atu o i latou."
                },
                {
                    "number": 28,
                    "text": "Ma sa faapea ona oo ina matou maua o le aai o Maneti, e ala i lenei togafiti, e aunoa ma le faamasaaina o le toto."
                },
                {
                    "number": 29,
                    "text": "Ma sa oo ina ua taunuu latalata mai autau a sa Lamanā i le aai, ma vaai mai ua matou saunia e faafetaiai i latou, sa latou ofo tele ma taia i le matau tele, sa oo ina latou sosola i le vao."
                },
                {
                    "number": 30,
                    "text": "Ioe, ma sa oo ina sosola ese i fafo autau a sa Lamanā mai lenei vaega uma o le laueleele. Ae faauta, sa latou ave faatasi ma i latou o fafine ma tamaiti e toatele, i fafo o le laueleele."
                },
                {
                    "number": 31,
                    "text": "Ma o aai ia na ave e sa Lamanā, o ia aai uma ua matou mauaina i le taimi nei; ma o o tatou tamā, ma o tatou fafine, ma a tatou tamaiti ua toe foi atu i o latou fale, i latou uma lava ia vagana ai i latou o e ua ave faapagota ma aveese atu e sa Lamanā."
                },
                {
                    "number": 32,
                    "text": "Ae faauta, ua toaitiiti a matou autau e taofia le tele naua o aai ma le tele o mea ua maua."
                },
                {
                    "number": 33,
                    "text": "Peitai faauta, matou te faalagolago i lo tatou Atua o le na ia foai mai ia te i tatou le manumalo i luga o ia laueleele, ua oo ina tatou maua ai ia aai ma ia laueleele, ia sa a tatou lava."
                },
                {
                    "number": 34,
                    "text": "O lenei matou te le iloa le pogai ua le tuuina mai ai e le malo se faamalosiga atili ia te i matou; pe ua iloa foi e tagata ia o e na o mai ia te i matou, le pogai ua matou le maua ai se faamalosiga atili."
                },
                {
                    "number": 35,
                    "text": "Faauta, ua matou le iloa ae pe ua outou le manuia, ma ua e aveese atu ai autau i lena vaega o le laueleele; afai o lea, matou te le fia muimui."
                },
                {
                    "number": 36,
                    "text": "Ae afai e le o lea, faauta, matou te popole ua i ai se fevaevaega i le malo, ua latou le auina mai ai ni tagata faaopoopo e fesoasoani ia te i matou; ona ua matou iloa ua sili atu lo latou toatele nai lo le aofai na latou auina mai."
                },
                {
                    "number": 37,
                    "text": "Ae, faauta, ua le afaina—matou te faalagolago o le a laveaiina i matou e le Atua, e ui i le vaivai o a matou autau, ioe, ma laveai i matou i fafo mai lima o o tatou fili."
                },
                {
                    "number": 38,
                    "text": "Faauta, o le tausaga lea e lua sefulu ma le iva, i le taufaaiuiuga, ma ua matou mauaina o tatou laueleele; ma ua sosola sa Lamanā i le laueleele o Nifae."
                },
                {
                    "number": 39,
                    "text": "Ma o atalii na o le nuu o Amona, o e sa ou tautala maualuga atu ai, o loo faatasi ma au i le aai o Maneti; ma ua lagolagoina i latou e le Alii, ioe, ma taofi i latou mai le pauu i le pelu, ua oo lava ina leai se tagata e toatasi ua fasiotia."
                },
                {
                    "number": 40,
                    "text": "Ae faauta, sa oo ia i latou manua e tele; e ui i lea ua latou tutu mausali i le saolotoga lena na faasaoloto ai i latou e le Atua; ma ua latou tausisisi ia manatua le Alii lo latou Atua mai lea aso i lea aso; ioe, ua latou tausisisi e tausi i ana tulafono, ma ana faamasinoga, ma ana poloaiga e le aunoa; ma ua malolosi o latou faatuatua i valoaga e uiga i mea o le a oo mai."
                },
                {
                    "number": 41,
                    "text": "Ma o lenei, lou uso pele e, Moronae, tau ina ia alofa le Alii lo tatou Atua, o le ua ia togiolaina i tatou ma faasaolotoina i tatou, ia tausia pea oe i ona luma e le aunoa; ioe, ma talosia ia faapitoa e ia lenei nuu, seia oo lava ina mafai ona outou maua le manuia i le mauaina o mea uma na ave e sa Lamanā mai ia te i tatou, ia sa mo lo tatou tausiga. Ma o lenei, faauta, ou te faaiu lau tusi. O au o Helamana, le atalii o Alema."
                }
            ]
        },
        "/study/scriptures/bofm/alma/59": {
            "uri": "/study/scriptures/bofm/alma/59",
            "title": "Alema 59",
            "data_type": "chapter",
            "chapter_name": "Mataupu 59",
            "chapter_summary": [
                "Ua talosaga atu Moronae ia Paorana ia faamalosia le autau a Helamana—Ua ave e sa Lamanā le aai o Nifaea—Ua ita Moronae i le malo. E tusa o le 62 T.L.M."
            ],
            "verses": [
                {
                    "number": 1,
                    "text": "O lenei sa oo i le tausaga e tolu sefulu o le nofoaiga a faamasino i luga o le nuu o Nifae, ina ua mavae ona maua ma faitau e Moronae le tusi a Helamana, sa olioli tele o ia ona o le manuia, ioe, le manuia tele lea na maua e Helamana, i le mauaina mai o laueleele ia na faoa."
                },
                {
                    "number": 2,
                    "text": "Ioe, ma sa ia faailoa atu lenei mea i ona tagata uma, i le laueleele atoa e latalata ane i le vaega lena sa i ai o ia, ina ia latou olioli foi."
                },
                {
                    "number": 3,
                    "text": "Ma sa oo ina auina atu vave e ia se tusi ia Paorana, e manao e tatau ia te ia ona faatonu atu ia faapotopoto faatasi ni tagata e faamalosi ia Helamana, po o autau a Helamana, ina ia faigofie ia te ia ona taofi lena vaega o le laueleele lea sa faamanuiaina faavavega o ia i le toe maua mai."
                },
                {
                    "number": 4,
                    "text": "Ma sa oo ina ua uma ona auina atu e Moronae lenei tusi i le laueleele o Saraʼemila, sa amata ona ia toe faataoto o se fuafuaga e mafai ai ona ia maua o laueleele ma aai ia na totoe na ave e sa Lamanā mai ia te i latou."
                },
                {
                    "number": 5,
                    "text": "Ma sa oo ina ao faapea ona faia e Moronae sauniuniga e o atu e faasaga ia sa Lamanā i le taua, faauta, o tagata o Nifaea, o e na faapotopoto faatasi mai le aai o Moronae ma le aai o Liae ma le aai o Morianetona, sa osofaia e sa Lamanā."
                },
                {
                    "number": 6,
                    "text": "Ioe, e oo ia i latou o e na faamalosia e sosola ese mai le laueleele o Maneti, ma mai le laueleele faataamilo ai, ua o atu ma ua aufaatasi ma sa Lamanā i le vaega lenei o le laueleele."
                },
                {
                    "number": 7,
                    "text": "Ma ona o lo latou matua toatele lava faapea, ioe, ma lo latou maua o le malosi mai lea aso i lea aso, na latou o mai ai, e ala i le poloaiga a Amorona, e faasaga i tagata o Nifaea, ma sa amata ona latou fasi o i latou i se fasiga tele lava."
                },
                {
                    "number": 8,
                    "text": "Ma sa matua toatele lava a latou autau sa oo ina faamalosia tagata na totoe o Nifaea e sosola mai i o latou luma; ma sa latou o mai lava ma auai i le autau a Moronae."
                },
                {
                    "number": 9,
                    "text": "Ma o lenei, ona sa manatu Moronae e tatau ona i ai ni tagata e auina atu i le aai o Nifaea e fesoasoani i tagata e taofi lena aai, ma i lona iloa e sili atu ona faigofie le taofi o le aai mai le pau atu i lima o sa Lamanā nai lo le toe ave o le aai mai ia te i latou, sa manatu o ia o le a faigofie ona latou taofia o lena aai."
                },
                {
                    "number": 10,
                    "text": "O lea na ia taofi ai lana autau atoa e taofi nofoaga ia sa ia toe maua mai."
                },
                {
                    "number": 11,
                    "text": "Ma o lenei, ina ua vaai Moronae ua faoa le aai o Nifaea, sa faanoanoa tele o ia, ma amata ona masalosalo, ona o le amioleaga o le nuu, pe o le a latou le pauu atu ai i lima o o latou uso."
                },
                {
                    "number": 12,
                    "text": "O lenei o le tulaga lenei sa i ai i ana kapeteni sili uma. Sa latou masalosalo ma ofo foi ona o le amioleaga o le nuu, ma o le mafuaaga o lenei mea ona o le manumalo o sa Lamanā ia i latou."
                },
                {
                    "number": 13,
                    "text": "Ma sa oo ina ita Moronae i le malo, ona o lo latou le popole e uiga i le saolotoga o lo latou atunuu."
                }
            ]
        },
        "/study/scriptures/bofm/alma/60": {
            "uri": "/study/scriptures/bofm/alma/60",
            "title": "Alema 60",
            "data_type": "chapter",
            "chapter_name": "Mataupu 60",
            "chapter_summary": [
                "Ua muimui atu Moronae ia Paorana e uiga i le faatamala o le malo i autau—E tuu e le Alii tagata amiotonu ia fasiotia—E ao ia sa Nifaē ona faaaoga lo latou malosi ma mea e laveai ai i latou lava mai i o latou fili—Ua faamatau atu Moronae e alu atu e tau faasaga i le malo vagana ai ua tuuina mai se fesoasoani i ana autau. E tusa o le 62 T.L.M."
            ],
            "verses": [
                {
                    "number": 1,
                    "text": "Ma sa oo ina toe tusi atu o ia i le kovana o le laueleele, o Paorana, ma o upu nei sa ia tusia, ua fai atu: Faauta, ou te faasino tonu lau tusi ia Paorana, i le aai o Saraʼemila, o ia o le faamasino sili ma le kovana i luga o le laueleele, ma i latou uma foi o e na filifilia e lenei nuu e pulea ma faatautaia mataupu o lenei taua."
                },
                {
                    "number": 2,
                    "text": "Aua faauta, ua ia te au ni mea ou te fai atu ai ia te i latou e ala i le tausalaina; ona faauta, ua outou iloa lava na tofia outou e faapotopoto faatasi tagata, ma faaauupega i latou i pelu, ma simetea, ma ituaiga o auupega eseese uma o taua, ma aauina atu e faasaga ia sa Lamanā, i soo se vaega o le a latou o mai ai i lo tatou laueleele."
                },
                {
                    "number": 3,
                    "text": "Ma o lenei faauta, ou te fai atu ia te oe, o au lava, ma au tagata foi, ma Helamana foi ma ana tagata, ua mafatia i mafatiaga tetele lava; ioe, e oo i le fia ai, fia inu, ma le vaivai, ma ituaiga uma o puapuaga eseese."
                },
                {
                    "number": 4,
                    "text": "Ae faauta, a na fai ona pau ia o mea na matou mafatia ai, po ua matou le muimui pe tomumu."
                },
                {
                    "number": 5,
                    "text": "Ae faauta, ua tele lava le fasiga ua i ai i totonu o o tatou tagata; ioe, e afe ma afe ua pauu i le pelu, ae semanu o se isi tulaga pe a na outou tuu mai ia matou autau le malosi ia lava ma le fesoasoani mo i latou. Ioe, ua tele lo outou faatamala mai ia te i matou."
                },
                {
                    "number": 6,
                    "text": "Ma o lenei faauta, matou te fia iloa le pogai o lenei faatamala tele; ioe, matou te fia iloa le pogai o lo outou tulaga le mafaufau."
                },
                {
                    "number": 7,
                    "text": "E mafai ea ona outou manatu tou te nonofo i luga o o outou nofoalii i se tulaga o le papa ma se mafaufau, ao loo faasosolo atu e o outou fili faataamilo ia te outou le galuega o le oti? Ioe, ao loo latou fasioti le afe ma afe o o outou uso—"
                },
                {
                    "number": 8,
                    "text": "Ioe, i latou lava ia o e na vaai atu ia te outou mo le puipuiga, ioe, na tuuina outou i se tulaga manu e mafai ona outou fesoasoani atu ai ia te i latou, ioe, manu e mafai ona outou auina atu ai ni autau ia te i latou, e faamalolosi i latou, ma manu ua faasaoina ai le afe ma afe o i latou mai le pauu i le pelu."
                },
                {
                    "number": 9,
                    "text": "Ae faauta, ua le ona pau lea—ua outou taofi a outou meaai mai ia te i latou, sa oo ina toatele na tau ma faamaligi o latou ola, ona o o latou naunauga tetele ia sa ia te i latou mo le manuia o lenei nuu; ioe, ma sa latou faia lenei mea ao toeitiiti o latou fano i le fia aai, ona o lo outou faatamala tele naua ia te i latou."
                },
                {
                    "number": 10,
                    "text": "Ma o lenei, ou uso pele e—ona e tatau ona pele outou; ioe, ma ua tatau ona outou faaosofia outou lava ia outou filiga atili mo le manuia ma le saolotoga o lenei nuu; ae faauta, ua outou tuulafoaiina i latou i le tulaga o le a oo mai ai i luga o o outou ulu le toto o le afe ma afe mo le taui ma sui; ioe, ona ua silafia e le Atua a latou tagi uma, ma o latou mafatiaga uma—"
                },
                {
                    "number": 11,
                    "text": "Faauta, tou te manatu ea e mafai ona outou nonofo i luga o o outou nofoalii ma manatu, ona o le agalelei tele o le Atua, o le a ia laveaiina ai lava outou, i le le mafai ona outou faia o se mea? Faauta, afai o lo outou manatu lea, ua le aoga lo outou manatu."
                },
                {
                    "number": 12,
                    "text": "Tou te manatu ea e faapea ua fasiotia le toatele o o outou uso ona o lo latou amioleaga? Ou te fai atu ia te outou afai o lo outou manatu lea, ua le aoga lo outou manatu; ona ou te fai atu ia te outou, e toatele o e ua pauu i le pelu; ma faauta o le a tausalaina outou i lenei mea;"
                },
                {
                    "number": 13,
                    "text": "Ona e tuu e le Alii e amiotonu ia fasiotia, ina ia mafai ona oo mai o lona faamasinotonu ma lana faamasinoga i luga o e amioleaga; o lea e le tatau ai ona outou manatu faapea ua malaia e amiotonu ona ua fasiotia i latou; ae faauta, latou te ulu atu i le malologa o le Alii lo latou Atua."
                },
                {
                    "number": 14,
                    "text": "Ma o lenei faauta, ou te fai atu ia te outou, ua ou fefe tele lava o le a oo mai faamasinoga a le Atua i luga o lenei nuu, ona o lo latou faatalale tele, ioe, le faatalale lea o lo tatou malo, ma lo latou faatamala tele e faasaga i o latou uso, ioe, e faasaga ia i latou o e ua fasiotia."
                },
                {
                    "number": 15,
                    "text": "Aua a na leai le amioleaga lea na muamua amata mai i lo tatou ulu, po ua mafai ona tatou tutetee atu i o tatou fili ma le mafai ai ona latou maua o se mana i luga o i tatou."
                },
                {
                    "number": 16,
                    "text": "Ioe, a na leai le taua lea na tupu ae i totonu o i tatou lava; ioe, a na leai nei tagata-tupu, o e na pogai mai ai le faamasaa toto tele i totonu o i tatou lava; ioe, i le taimi sa tatou fefinauai ai i totonu o i tatou lava, a na tatou tuufaatasi lo tatou malosi e pei ona tatou faia e oo mai i le taimi nei; ioe, a na leai le mananao i le mana ma le pule sa i ia tagata-tupu sa i luga o i tatou; a na latou faamaoni i le faamoemoe o lo tatou saolotoga, ma aufaatasi ma i tatou, ma o atu e faasaga i o tatou fili, nai lo le fetagofi ia latou pelu e faasaga mai ia te i tatou, lea na mafua mai ai le faamasaa toto tele i totonu o i tatou lava; ioe, a na fai tatou te o atu e faasaga ia te i latou i le malosi o le Alii, po ua tatou faataapeapeina o tatou fili, aua po ua faia lava e tusa ma le faataunuuina o lana afioga."
                },
                {
                    "number": 17,
                    "text": "Ae faauta, ua o mai nei sa Lamanā i luga o i tatou, ua ave o tatou laueleele, ma o loo latou fasioti o tatou tagata i le pelu, ioe, o tatou fafine ma a tatou fanau, ma ave foi i latou faatagataotaua, ma faia ia i latou ia latou mafatia i ituaiga uma o puapuaga eseese, ma ua mafua mai lenei mea ona o le amioleaga tele o i latou o e o loo saili mo le mana ma le pule, ioe, i latou lava ia o tagata-tupu."
                },
                {
                    "number": 18,
                    "text": "Ae aisea ea e tatau ai ona ou tautala tele atu e uiga i lenei mataupu? Ona matou te le iloa ae o loo saili foi outou lava mo le pule. Matou te iloa ae atonu o outou foi o ni tagata faalata i lo outou atunuu."
                },
                {
                    "number": 19,
                    "text": "Pe ua outou tuulafoai mai ia te i matou ona ua outou i ai i le totonugalemu o lo tatou atunuu ma ua siomia outou i le saogalemu, ua outou le faatonu ai ia auina mai ni meaai ia te i matou, ma ni tagata foi e faamalolosi ai a matou autau?"
                },
                {
                    "number": 20,
                    "text": "Ua galo ea ia te outou poloaiga a le Alii lo outou Atua? Ioe, ua galo ia te outou le faatagataotauaina o o tatou tamā? Ua galo ea ia te outou taimi e tele na laveai ai i tatou i fafo mai lima o o tatou fili?"
                },
                {
                    "number": 21,
                    "text": "Pe tou te manatu o le a laveai pea i tatou e le Alii, ao tatou nonofo i luga o o tatou nofoaalii ma le faaaogaina mea ua saunia e le Alii mo i tatou?"
                },
                {
                    "number": 22,
                    "text": "Ioe, tou te nofonofo ea i le paie ao siomia outou i le afe ma afe o i latou, ioe, ma le sefulu o afe o i latou, o e o loo nofonofo foi i le paie, ao loo i ai le afe ma afe faataamilo i tuaoi o le laueleele o e o loo pauu i le pelu, ioe, ua manunua ma sagatoto?"
                },
                {
                    "number": 23,
                    "text": "Tou te manatu ea o le a silasila mai le Atua i o outou luga e peiseai ua outou le sala ao outou nonofo fifilemu ma vaai atu i nei mea? Faauta, ou te fai atu ia te outou, E leai. O lenei ou te manao ia outou manatua na fetalai mai le Atua o le a muamua ona faamama o totonu o le ipu, ona faamama ai foi lea o fafo o le ipu."
                },
                {
                    "number": 24,
                    "text": "Ma o lenei, vagana ai ua outou salamo i mea ua outou faia, ma amata ona outou tutu i luga ma gaoioi, ma auina mai ni meaai ma ni tagata ia te i matou, ma ia Helamana foi, ina ia mafai ona ia tausia vaega na o lo tatou atunuu ia ua ia toe maua mai, ma ia mafai foi ona matou toe maua mai a tatou meatotino o totoe i nei vaega o le laueleele, faauta, o le a tatau ai ona matou le toe finau ma sa Lamanā seia muamua ona matou faamama o totonu o la tatou ipu, ioe, le ulu tele lava lea o lo tatou malo."
                },
                {
                    "number": 25,
                    "text": "Ma e vagana ai ua outou tuu mai e tusa ma lau tusi, ma o mai i fafo ma faaali mai ia te au se agaga moni o le saolotoga, ma taumafai e faamalosi ma faatutu malolosi a tatou autau, ma tuu atu ia te i latou meaai mo lo latou tausiga, faauta, o le a ou tuu se vaega o au tagata saoloto e taofi le vaega lenei o lo tatou laueleele, ma o le a ou tuu le malosi ma faamanuiaga a le Atua i luga o i latou, ina ia leai se isi mana e mafai ona gaoioi faasaga mai ia te i latou—"
                },
                {
                    "number": 26,
                    "text": "Ma o lea ona o lo latou faatuatua tele, ma lo latou onosai i o latou fita—"
                },
                {
                    "number": 27,
                    "text": "Ma o le a ou alu atu ia te outou, ma afai o i ai soo se tasi i totonu o outou ua i ai se manao mo le saolotoga, ioe, afai o i ai lava sina aloi o le saolotoga o totoe, faauta o le a ou faaosoina fouvalega i totonu o outou, seia oo lava ina tineia i latou uma o e ua i ai manao e avefua faamalosi le mana ma le pule."
                },
                {
                    "number": 28,
                    "text": "Ioe, faauta, ou te le fefe i lo outou mana po o la outou pule, ae o lou Atua o le ua ou matau i ai; ma o ana poloaiga ua ou tago ai i lau pelu e puipui le faamoemoe o lou atunuu, ma o lo outou amioletonu ua tatou mafatia ai i le tele o mea ua toesea."
                },
                {
                    "number": 29,
                    "text": "Faauta ua oo i le taimi, ioe, ua oo mai nei le taimi, vagana ai ua outou faagaoioia outou lava i le puipuiga o lo outou atunuu ma a outou tamaiti, ua tautau ifo le pelu o le faamasinoga i o outou luga; ioe, ma o le a pau ifo i o outou luga ma asiasi mai ia te outou e oo lava i lo outou faaumatiaga atoa."
                },
                {
                    "number": 30,
                    "text": "Faauta, ou te faatalitali mo le fesoasoani mai ia te outou; ma vagana ai ua outou fesoasoani mai mo lo matou mapusaga, faauta, ou te alu atu ia te outou, i le laueleele lava o Saraʼemila, ma ta outou i le pelu, seia oo ina outou le toe maua se mana e taofi ai le alualu i luma o lenei nuu i le faamoemoe o lo tatou saolotoga."
                },
                {
                    "number": 31,
                    "text": "Aua faauta, o le a le tuua e le Alii ia outou ola ma faasolo malolosi ia outou amioletonu e faaumatia ai ona tagata amiotonu."
                },
                {
                    "number": 32,
                    "text": "Faauta, e mafai ea ona outou manatu o le a faaolaina outou e le Alii ma afio mai i faamasinoga e faasaga ia sa Lamanā, ae o uputuu a o latou tamā na pogai mai ai lo latou ita, ioe, ma ua faaluaina e i latou o e na faatuiese mai ia te i tatou, ae o lo outou amioletonu ua afua mai i lo outou naunau i le mamalu ma mea le aoga o le lalolagi?"
                },
                {
                    "number": 33,
                    "text": "Ua outou iloa ua outou solia tulafono a le Atua, ma ua outou iloa ua outou solia ia tulafono i lalo o o outou vae. Faauta, ua fetalai mai le Alii ia te au: Afai e le salamo i latou o e na outou tofia e avea ma o outou kovana ia latou agasala ma a latou amioletonu, ia outou o atu e tau ma i latou."
                },
                {
                    "number": 34,
                    "text": "Ma o lenei faauta, o au, o Moronae, ua faamalosia au ia ou gaioi, e tusa ma le feagaiga lea na ou osia e tausi poloaiga a loʼu Atua; o lea ou te manao ai ia outou usitai i le afioga a le Atua, ma auina vave mai ia te au ni isi o a outou meaai ma ni isi o o outou tagata, ma ia Helamana foi."
                },
                {
                    "number": 35,
                    "text": "Ma faauta, afai tou te le faia lenei mea, o le a ou alu atu vave ia te outou; aua faauta, o le a le tuua e le Atua ia matou fano i le fia aai; o lea o le a ia tuu mai ai ia te i matou ni isi o a outou meaai, e tusa pe tatau ai ona faia o lenei mea e ala i le pelu. O lenei ia vaai ia outou faataunuuina le afioga a le Atua."
                },
                {
                    "number": 36,
                    "text": "Faauta, o au o Moronae, o lo outou kapeteni silisili. Ou te le saili mo le pule, ae ia to ifo i lalo. Ou te le saili mo le mamalu o le lalolagi, ae mo le mamalu o loʼu Atua, ma le saolotoga ma le manuia o lou atunuu. Ma ua faapea ona ou faaiu o lau tusi."
                }
            ]
        },
        "/study/scriptures/bofm/alma/61": {
            "uri": "/study/scriptures/bofm/alma/61",
            "title": "Alema 61",
            "data_type": "chapter",
            "chapter_name": "Mataupu 61",
            "chapter_summary": [
                "Ua tau atu e Paorana ia Moronae e uiga i le faatuiesega ma le fouvalega e faasaga i le malo—Ua ave e tagata-tupu Saraʼemila ma ua aufaatasi ma sa Lamanā—Ua talosaga mai Paorana mo se fesoasoani faaleautau e faasaga i e ua fouvale. E tusa o le 62 T.L.M."
            ],
            "verses": [
                {
                    "number": 1,
                    "text": "Faauta, o lenei sa oo ina sa lei umi ona auina atu e Moronae lana tusi i le kovana sili, ae ia maua se tusi mai ia Paorana, le kovana sili. Ma o upu nei na ia maua mai:"
                },
                {
                    "number": 2,
                    "text": "O au, o Paorana, o le o au o le kovana sili o lenei laueleele, ou te auina atu nei upu ia Moronae, le kapeteni sili i luga o le autau. Faauta, ou te fai atu ia te oe, Moronae, ou te le olioli i o outou puapuaga tele, ioe, ua faanoanoa tele ai lou agaga."
                },
                {
                    "number": 3,
                    "text": "Ae faauta, o loo i ai i latou o e ua olioli i o outou puapuaga, ioe, ua oo ina latou tutu mai e fouvale faasaga mai ia te au, ioe, ma i latou uma foi o e o oʼu tagata o e o tagata-saoloto, ioe, ma o i latou o e ua tutu fouvale mai ua matua toatele lava."
                },
                {
                    "number": 4,
                    "text": "Ma o i latou o e na saili e aveese le nofoa-faamasino mai ia te au, o i latou ia o le pogai o lenei amioletonu tele; ona ua latou faaaoga le faaviivii tele, ma ua latou taitai ese loto o le toatele o tagata, lea o le a a avea ma pogai o puapuaga tiga i totonu o i tatou; ua latou taofi a matou meaai, ma ua latou faamatau o tatou tagata saoloto ua latou le o atu ai ia te outou."
                },
                {
                    "number": 5,
                    "text": "Ma faauta, ua latou tuli au i fafo mai o latou luma, ma ua ou sola mai i le laueleele o Kitiona, faatasi ma le toatele o tagata sa mafai ona ou maua."
                },
                {
                    "number": 6,
                    "text": "Ma faauta, ua ou auina atu se folafolaga i le vaega atoa lenei o le laueleele; ma faauta, ua latou lolofi mai ia te i matou i aso taitasi, ma a latou auupega, i le puipuiga o lo latou atunuu ma lo latou saolotoga, ma taui sese ua fai mai ia te i tatou."
                },
                {
                    "number": 7,
                    "text": "Ma ua latou o mai ia te i matou, ua oo ina tutu tetee faasaga mai ia te i matou i latou o e na tutulai e fouvale, ioe, sa oo ina latou fefefe ia te i matou ma fefefe e o mai i fafo matou te tau."
                },
                {
                    "number": 8,
                    "text": "Ua latou maua le laueleele, po o le aai, o Saraʼemila; ua latou tofia se tupu i luga o i latou, ma ua tusi atu o ia i le tupu o sa Lamanā, lea na ia faia ai se soo ma ia; le soo lea na ia ioe ai na te taofia le aai o Saraʼemila, le taofiga lea na ia manatu o le a mafai ai e sa Lamanā ona manumalo i le vaega o totoe o le laueleele, ma o le a faanofo ai o ia o le tupu i luga o lenei nuu pe a pulea i latou i lalo o sa Lamanā."
                },
                {
                    "number": 9,
                    "text": "Ma o lenei, ua e tausalaina au i lau tusi, ae ua le afaina lea; ou te le o ita, a ua ou olioli i le tele o lou loto. O au, o Paorana, ou te le saili mo le pule, nao lou fia taofi i lou nofoa-faamasino ina ia mafai ona ou faasaoina aia ma le saolotoga o ou tagata. Ua tumau mausali pea lou agaga i lena saolotoga ua faasaolotoina ai i tatou e le Atua."
                },
                {
                    "number": 10,
                    "text": "Ma o lenei, faauta, o le a matou tetee atu i le amioleaga e oo lava i le faamasaa toto. Matou te le faamasaaina toto o sa Lamanā pe afai latou te nonofo pea i o latou lava laueleele."
                },
                {
                    "number": 11,
                    "text": "Matou te le faamasaaina toto o o tatou uso pe afai latou te le tutu ae i le fouvale ma ave le pelu e faasaga mai ia te i matou."
                },
                {
                    "number": 12,
                    "text": "Matou te tuu atu i matou lava i lalo o le amo o le pologa pe afai e tusa ai lea mea ma le faamasinotonu o le Atua, pe afai foi na te poloaiina ai i matou ia faapea ona matou faia."
                },
                {
                    "number": 13,
                    "text": "Ae faauta ua le poloaiina e ia i tatou ia tatou tuu atu i tatou lava ia pulea e o tatou fili, ae e tatau ona tatou tuu atu lo tatou faalagolago ia te ia, ma o le a ia laveaiina i tatou."
                },
                {
                    "number": 14,
                    "text": "O lea, lou uso pele e, Moronae, ia tatou tetee atu i le leaga, ma o soo se mea leaga e le mafai ona tatou teena ia tatou upu, ioe, e pei o fouvalega ma faatuiesega, ia tatou teena i latou ia tatou pelu, ina ia mafai ona tatou taofi o lo tatou saolotoga, ina ia mafai ona tatou olioli i le avanoa tele o la tatou ekalesia, ma i le faamoemoe o lo tatou Togiola ma lo tatou Atua."
                },
                {
                    "number": 15,
                    "text": "O lea, ia e sau vave ia te au faatasi ma ni au tagata toaitiiti, ae tuu le vaega e totoe i le vaaiga a Liae ma Teanekuma; tuu atu ia i laua le pule e taitai ai le taua i le vaega lena o le laueleele, e tusa ma le Agaga o le Atua, o le agaga foi lea o le saolotoga lea o loo ia te i laua."
                },
                {
                    "number": 16,
                    "text": "Faauta ua ou auina atu ni meaai itiiti ia te i latou, ina ia latou le fano, seia mafai ona e sau ia te au."
                },
                {
                    "number": 17,
                    "text": "Faapotopoto faatasi se autau e mafai ona e faapotopoto i lau savaliga mai iinei, ma o le a tatou o atu vave e faasaga i ia tagata faatuiese, i le malosi o lo tatou Atua, e tusa ma le faatuatua ua ia te i tatou."
                },
                {
                    "number": 18,
                    "text": "Ma o le a tatou ave le aai o Saraʼemila, ina ia mafai ona tatou maua o ni meaai e tele e auina atu ia Liae ma Teanekuma; ioe, o le a tatou o atu e faasaga ia te i latou i le malosi o le Alii, ma o le a tatou faaiuina lenei amioletonu tele."
                },
                {
                    "number": 19,
                    "text": "Ma o lenei, Moronae e, ua ou olioli lava i loʼu maua mai o lau tusi, ona sa ou popole teisi e uiga i se mea e tatau ona tatou faia, pe ua tonu ia i tatou ona tatou o atu e tetee i o tatou uso."
                },
                {
                    "number": 20,
                    "text": "Peitai na e saunoa mai, vagana ai ua latou salamo, ua fetalai mai le Alii ia te oe, e tatau ona e alu atu e faasaga ia te i latou."
                },
                {
                    "number": 21,
                    "text": "Tagai ia e faamalosia Liae ma Teanekuma i la le Alii; fai atu ia te i laua e aua nei fefefe, ona o le a laveaiina i latou e le Alii, ioe, ma i latou uma foi o e e tutumau mausali i le saolotoga lena ua faasaolotoina ai i latou e le Atua. Ma o lenei ua ou faaiu lau tusi i lou uso pele, o Moronae."
                }
            ]
        },
        "/study/scriptures/bofm/alma/62": {
            "uri": "/study/scriptures/bofm/alma/62",
            "title": "Alema 62",
            "data_type": "chapter",
            "chapter_name": "Mataupu 62",
            "chapter_summary": [
                "Ua savali atu Moronae e fesoasoani ia Paorana i le laueleele o Kitiona—Ua fasiotia tagata-tupu o e na mumusu e puipui lo latou atunuu—Ua toe ave e Paorana ma Moronae le aai o Nifaea—E toatele sa Lamanā ua aufaatasi ma le nuu o Amona—Ua fasioti e Teanekuma o Amorona ma ua fasiotia ai foi o ia—Ua tulia sa Lamanā mai le laueleele, ma ua faatuina le filemu—Ua toe foi atu Helamana i le auaunaga ma atiae le Ekalesia. E tusa o le 62–57 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina ua maua e Moronae lenei tusi sa faalototeleina o ia, ma sa tumu i le olioli tele lava ona o le faamaoni o Paorana, ona o ia sa le o se faalata foi i le saolotoga ma le faamoemoe o lona atunuu."
                },
                {
                    "number": 2,
                    "text": "Ae sa ia faanoanoa tele foi ona o le amioletonu o i latou o e na tulieseina Paorana mai le nofoa-faamasino, ioe, i se aotelega, ona o i latou o e na fouvale faasaga i lo latou atunuu ma lo latou Atua foi."
                },
                {
                    "number": 3,
                    "text": "Ma sa oo ina ave e Moronae se vaega toaitiiti o ona tagata, e tusa ma le manao mai o Paorana, ma tuu atu ia Liae ma Teanekuma le pule i luga o e na totoe o lana autau, ma alu lana savaliga agai i le laueleele o Kitiona."
                },
                {
                    "number": 4,
                    "text": "Ma sa ia sisi le tagavai o le saolotoga i soo se nofoaga sa ia ulu atu i ai, ma maua mai ai soo se autau sa mafai ona ia maua i lana savaliga atoa agai atu i le laueleele o Kitiona."
                },
                {
                    "number": 5,
                    "text": "Ma sa oo ina lolofi mai le afe ma afe i lana tagavai, ma sa latou ave a latou pelu i le puipuiga o lo latou saolotoga, ina ia le mafai ona latou o atu i le pologa."
                },
                {
                    "number": 6,
                    "text": "Ma sa faapea, ina ua uma ona faapotopoto faatasi e Moronae ni tagata sa mafai ona ia maua i lana savaliga atoa, ona ia oo atu lea i le laueleele o Kitiona; ma ina ua tuufaatasi ana au ma au a Paorana, sa oo ina latou malolosi tele lava, sa sili atu ona malolosi e oo lava nai lo tagata a Pakusa, o le sa avea ma tupu o tagata faatuiese na o e na tutulieseina tagata-saoloto i fafo o le laueleele o Saraʼemila ma latou ave le laueleele."
                },
                {
                    "number": 7,
                    "text": "Ma sa oo ina o ifo Moronae ma Paorana ma a laua autau i lalo i le laueleele o Saraʼemila, ma o atu e faasaga i le aai, ma sa fetaiai ma tagata a Pakusa, sa oo ina latou tau."
                },
                {
                    "number": 8,
                    "text": "Ma faauta, sa fasiotia Pakusa ma ave faapagota ana tagata, ma sa toefuatai Paorana i lona nofoa-faamasino."
                },
                {
                    "number": 9,
                    "text": "Ma sa maua e tagata o Pakusa lo latou faamasinoga, e tusa ma le tulafono, ma tagata-tupu foi ia o e na ave ma lafo i le falepuipui; ma sa fasiotia i latou e tusa ma le tulafono; ioe, o tagata na a Pakusa ma soo se tasi o tagata-tupu na, o e na mumusu e fetagofi i auupega o taua i le puipuiga o lo latou atunuu, ae sa tau tetee i ai, sa fasiotia."
                },
                {
                    "number": 10,
                    "text": "Ma sa faapea ona tatau ona tausia saolele lava lenei tulafono mo le saogalemu o lo latou atunuu; ioe, ma o soo se tasi na maua ua ia taofia lo latou saolotoga sa vave lava ona fasioti e tusa ma le tulafono."
                },
                {
                    "number": 11,
                    "text": "Ma sa faapea ona iu o le tausaga e tolu sefulu o le nofoaiga a faamasino i le nuu o Nifae; ua uma ona toefuatai e Moronae ma Paorana le filemu i le laueleele o Saraʼemila, i totonu o o latou lava tagata, ina ua uma lea ona faaoo o le oti ia i latou uma o e sa le faamaoni i le faamoemoe o le saolotoga."
                },
                {
                    "number": 12,
                    "text": "Ma sa oo i le amataga o le tausaga e tolu sefulu ma le tasi o le nofoaiga a faamasino i luga o le nuu o Nifae, sa vave ona faatonu atu o Moronae e tatau ona auina atu ni meaai, ma tatau foi ona auina atu se autau o tagata e ono afe ia Helamana, e fesoasoani ia te ia i le puipuiga o lena vaega o le laueleele."
                },
                {
                    "number": 13,
                    "text": "Ma sa ia faatonu atu foi ia auina atu se autau o ni tagata e ono afe, faatasi ma se aofai o meaai ia lava, i autau a Liae ma Teanekuma. Ma sa oo ina faia lenei mea e faamalosi ai le laueleele faasaga ia sa Lamanā."
                },
                {
                    "number": 14,
                    "text": "Ma sa oo ina tuu e Moronae ma Paorana se tino tele o tagata i le laueleele o Saraʼemila, ae alu la laua savaliga faatasi ma se tino tele o tagata agai i le laueleele o Nifaea, ma le mauai e faatoilalo sa Lamanā sa i lena aai."
                },
                {
                    "number": 15,
                    "text": "Ma sa oo ina ao latou savavali agai atu i le laueleele, sa latou ave se tino tele o tagata sa Lamanā, ma fasioti le toatele o i latou, ma ave a latou meaai ma a latou auupega o taua."
                },
                {
                    "number": 16,
                    "text": "Ma sa oo ina ua uma ona latou ave o i latou, sa latou faatonu i latou ia latou osia se feagaiga ia latou le toe fetagofi ia latou auupega o taua e faasaga ia sa Nifaē."
                },
                {
                    "number": 17,
                    "text": "Ma ina ua uma ona latou osia o lenei feagaiga, sa latou auina atu i latou e nonofo faatasi ma le nuu o Amona, ma o le aofai o i latou o e sa lei fasiotia e tusa o le fa afe."
                },
                {
                    "number": 18,
                    "text": "Ma sa oo ina ua uma ona latou auina ese atu o i latou sa latou tuliloa la latou savaliga agai atu i le laueleele o Nifaea. Ma sa oo ina ua latou oo atu i le aai o Nifaea, sa latou faatutu o latou faleie i laugatasi o Nifaea, ia sa latalata i le aai o Nifaea."
                },
                {
                    "number": 19,
                    "text": "O lenei sa manao Moronae ia o mai sa Lamanā i fafo e tau ma i latou, i luga o laugatasi; ae ona ua iloa e sa Lamanā lo latou lototetele tele, ma latou vaaia le toatele tele o lo latou aofai, o lea na latou fefefe ai e o mai i fafo e faasaga mai ia te i latou; o lea na latou le o mai ai e tau i le aso lena."
                },
                {
                    "number": 20,
                    "text": "Ma ina ua oo mai le po, sa alu atu Moronae i le pogisa o le po, ma alu ae i luga o le tumutumu o le pa e sipai po o le a le vaega o le aai o tolauapi ai sa Lamanā faatasi ma la latou autau."
                },
                {
                    "number": 21,
                    "text": "Ma sa oo ina sa latou i ai i le itu i sasae, i tafatafa o le faitotoa; ma sa latou momoe uma. Ma o lenei sa toe foi mai Moronae i lana autau, ma faatonu ia latou saunia vave ni maea malolosi ma apefai, e tuutuu ifo i lalo mai le tumutumu o le pa, i le itu i totonu o le pa."
                },
                {
                    "number": 22,
                    "text": "Ma sa oo ina faatonu e Moronae ia savavali atu ana tagata ma o ae i le tumutumu i luga o le pa, ma tuutuu ifo i latou lava i lalo i totonu o le vaega lena o le aai, ioe, le itu lava lea i sisifo, lea sa le tolauapi ai sa Lamanā faatasi ma a latou autau."
                },
                {
                    "number": 23,
                    "text": "Ma sa oo ina tuutuu ifo i latou uma i lalo i totonu o le aai i le po, e ala ia latou maea malolosi ma a latou apefai; o lea e malama ae le taeao ua latou i ai uma i totonu o pa o le aai."
                },
                {
                    "number": 24,
                    "text": "Ma o lenei, ina ua ala mai sa Lamanā ma vaai mai ua i ai autau a Moronae i totonu o pa, sa latou matatau lava, sa oo ina latou sosola i fafo e ala atu i le mea e ui mai ai i totonu."
                },
                {
                    "number": 25,
                    "text": "Ma o lenei, ina ua vaai atu Moronae ua latou sosola mai i ona luma, sa ia faatonu ia savavali atu ana tagata e faasaga ia te i latou, ma fasioti le toatele, ma sio isi e toatele, ma ave i latou faapagota; ae o i latou o e na totoe sa sosola atu i le laueleele o Moronae, lea sa i tuaoi i tafatafa o le matafaga."
                },
                {
                    "number": 26,
                    "text": "Sa faapea ona maua e Moronae ma Paorana le aai o Nifaea e aunoa ma se tagata e toatasi na toesea; ma sa toatele sa Lamanā o e na fasiotia."
                },
                {
                    "number": 27,
                    "text": "O lenei sa oo ina o le toatele o sa Lamanā sa faapagota, sa mananao e faatasi ma le nuu o Amona ma avea ma tagata saoloto."
                },
                {
                    "number": 28,
                    "text": "Ma sa oo ina o le toatele o i latou sa mananao faapea, sa tuuina atu ia i latou e tusa ma o latou manao."
                },
                {
                    "number": 29,
                    "text": "O lea, o pagota uma sa Lamanā, sa aufaatasi ma le nuu o Amona, ma sa amata ona latou galulue malolosi, i le galueaiina o le eleele, ma toto saito o ituaiga eseese uma, ma fai lafu ma fagaga o ituaiga o manu eseese; ma sa faapea ona mapu ai o sa Nifaē mai se avega tele; ioe, sa oo ina latou mapu mai pagota sa Lamanā uma."
                },
                {
                    "number": 30,
                    "text": "O lenei sa oo ina ua uma ona maua e Moronae le aai o Nifaea, ina ua uma ona ia ave o pagota e toatele, lea na faaitiitia tele ai lava autau a sa Lamanā, ma ina ua toe maua mai le toatele o sa Nifaē o e na ave faapagota, lea na faamalosia tele ai le autau a Moronae; o lea na alu atu ai loa Moronae mai le laueleele o Nifaea i le laueleele o Liae."
                },
                {
                    "number": 31,
                    "text": "Ma sa oo ina ua vaai mai sa Lamanā ua alu atu Moronae e faasaga ia te i latou, sa latou toe fefefe ma sosola mai luma o le autau a Moronae."
                },
                {
                    "number": 32,
                    "text": "Ma sa oo ina tuli i latou e Moronae ma lana autau mai lea aai i lea aai, seia oo ina faafetaiai i latou e Liae ma Teanekuma; ma sa sosola sa Lamanā mai ia Liae ma Teanekuma, sei oo atu lava i lalo i luga o tuaoi e i tafatafa o le matafaga, seia oo ina latou oo mai i le laueleele o Moronae."
                },
                {
                    "number": 33,
                    "text": "Ma sa faapotopoto faatasi autau uma a sa Lamanā, sa oo ina latou i ai uma i se tino e tasi i le laueleele o Moronae. O lenei o Amorona, le tupu o sa Lamanā, sa faatasi foi ma i latou."
                },
                {
                    "number": 34,
                    "text": "Ma sa oo ina tolauapi Moronae ma Liae ma Teanekuma ma a latou autau faataamilo i tuaoi o le laueleele o Moronae, sa oo ina siomia faataamilo ai sa Lamanā i totonu o tuaoi e i tafatafa o le vao i le itu i saute, ma i tuaoi e i tafatafa o le vao i le itu i sasae."
                },
                {
                    "number": 35,
                    "text": "Ma sa faapea ona latou tolauapi mo le po. Aua faauta, sa vaivai foi sa Nifaē ma sa Lamanā ona o le tele tele o le savaliga; o lea sa latou le mafaufau ai e uiga i se togafiti e fai i le taimi o le po, vagana ai Teanekuma; ona sa ita tele o ia ia Amorona; ona sa manatu o ia, o Amorona, ma lona uso o Amalekia, na pogai mai ai lenei taua tele ma le umi i lo latou va ma sa Lamanā, lea ua mafua mai ai taua e tele ma le faamasaa toto tele, ioe, ma le oge tele naua."
                },
                {
                    "number": 36,
                    "text": "Ma sa oo ina alu atu Teanekuma i lona ita i le tolauapiga a sa Lamanā, ma tuu ifo o ia lava i lalo mai luga o pa o le aai. Ma sa alu atu o ia ma se maea, mai lea mea i lea mea, sa oo ina ia maua le tupu; ma sa ia velo o ia i se tao, lea sa tutuia ai o ia latalata i le fatu. Peitai faauta, sa fafagu e le tupu ana auauna ae lei oti o ia, sa oo ina latou tuliloa Teanekuma, ma fasioti ia te ia."
                },
                {
                    "number": 37,
                    "text": "O lenei sa oo ina ua iloa e Liae ma Moronae ua oti Teanekuma, sa la faanoanoa tele lava; ona faauta, o ia o se tagata sa tau ma le faamaoni mo lona atunuu, ioe, o se uo moni i le saolotoga; ma sa ia mafatia i le tele o puapuaga tiga. Ae faauta, ua maliu o ia, ma ua alu atu i le ala o le lalolagi uma."
                },
                {
                    "number": 38,
                    "text": "O lenei sa oo ina savali atu Moronae i le aso na sosoo ai, ma oo atu i luga o sa Lamanā, sa oo ina latou fasia ai i latou i se fasiga tele; ma sa latou tutuli ese i latou mai le laueleele; ma sa latou sosola, sa oo ina latou le toe foi mai i le taimi lena e faasaga mai ia sa Nifaē."
                },
                {
                    "number": 39,
                    "text": "Ma sa faapea ona iu o le tausaga e tolu sefulu ma le tasi o le nofoaiga a faamasino i le nuu o Nifae; ma sa faapea ona oo ia i latou o taua, ma le totomasaa, ma oge, ma puapuaga, mo le va o le tele o tausaga."
                },
                {
                    "number": 40,
                    "text": "Ma sa i ai le fasioti tagata, ma finauga, ma faatuiesega, ma ituaiga uma o amioletonu eseese i totonu o le nuu o Nifae; e ui i lea mo le manuia o e amiotonu, ioe, ona o talosaga a e amiotonu, sa faasaoina i latou."
                },
                {
                    "number": 41,
                    "text": "Ae faauta, ona o le umi tele o le taua i le va o sa Nifaē ma sa Lamanā, sa toatele na faamaaaina, ona o le umi tele naua o le taua; ae e toatele sa faamaluluina ona o o latou puapuaga, sa oo ina latou faalotomaualalaloina i latou lava i luma o le Atua, sa oo lava i le loloto o le lotomaualalo."
                },
                {
                    "number": 42,
                    "text": "Ma sa oo ina ua uma ona tuiolo e Moronae vaega na o le laueleele ia sa sili ona tulalata atu ia sa Lamanā, seia oo ina lava lo latou malolosi, sa ia toe foi atu i le aai o Saraʼemila; ma sa toe foi atu foi Helamana i le nofoaga o lona tofi; ma sa toe faatuina le filemu i totonu o le nuu o Nifae."
                },
                {
                    "number": 43,
                    "text": "Ma sa tuu atu e Moronae le pule i ana autau i lima o lona atalii, o lona igoa o Moronaea; ma sa malolo atu o ia i lona lava fale ina ia mafai ona ia faaaluina ona aso na totoe i le filemu."
                },
                {
                    "number": 44,
                    "text": "Ma sa toe foi atu Paorana i lona nofoa-faamasino; ma sa toe ave e Helamana i ona lava luga e talai atu i tagata le afioga a le Atua; ona talu ai le tele naua o taua ma finauga o lea na tatau ai ona toe faia o se faatonutonuga i le ekalesia."
                },
                {
                    "number": 45,
                    "text": "O lea, na o atu ai Helamana ma ona uso, ma talai atu le afioga a le Atua faatasi ma le mana tele sa oo ina talitonu ai le toatele o tagata i lo latou amioleaga, o se mea sa uunaia ai i latou ia salamo ia latou agasala ma papatiso i le Alii lo latou Atua."
                },
                {
                    "number": 46,
                    "text": "Ma sa oo ina latou toe faatuina le ekalesia a le Atua, i le laueleele atoa."
                },
                {
                    "number": 47,
                    "text": "Ioe, ma sa faia ni faatonutonuga e uiga i le tulafono. Ma sa filifilia o latou faamasino, ma o latou faamasino sili."
                },
                {
                    "number": 48,
                    "text": "Ma sa amata ona toe manuia tagata o Nifae i le laueleele, ma amata ona uluola ma faasolo ina toe malolosi tele lava i le laueleele. Ma sa amata ona latou tutupu mauoa tele lava."
                },
                {
                    "number": 49,
                    "text": "Ae e ui ia latou oa, po o lo latou malosi, po o lo latou manuia, sa le faafefeteina i latou i le faamaualuluga o o latou mata; pe sa gese foi ona latou manatua o le Alii lo latou Atua; ae sa latou faalotomaualalalo tele lava i latou lava i ona luma."
                },
                {
                    "number": 50,
                    "text": "Ioe, sa latou manatua mea tetele na faia e le Alii mo i latou, sa ia laveai ai i latou mai le oti, ma mai noanoaga, ma mai falepuipui, ma mai ituaiga uma o puapuaga eseese, ma sa ia laveai i latou i fafo o lima o o latou fili."
                },
                {
                    "number": 51,
                    "text": "Ma sa latou tatalo atu i le Alii lo latou Atua e le aunoa, sa oo ina faamanuiaina i latou e le Alii, e tusa ma lana afioga, sa oo ina latou faasolo malolosi ma manuia ai i le laueleele."
                },
                {
                    "number": 52,
                    "text": "Ma sa oo ina o mea uma nei sa faia. Ma sa maliu Helamana, i le tausaga e tolu sefulu ma le lima o le nofoaiga a faamasino i luga o le nuu o Nifae."
                }
            ]
        },
        "/study/scriptures/bofm/alma/63": {
            "uri": "/study/scriptures/bofm/alma/63",
            "title": "Alema 63",
            "data_type": "chapter",
            "chapter_name": "Mataupu 63",
            "chapter_summary": [
                "Ua ave e Sepulona le tausiga o talafaamaumau ae mulimuli ane ave e Helamana—Ua malaga atu le toatele o sa Nifaē i le laueleele i matu—Ua fau e Hakota ni vaa, ia na folau atu i le sami i sisifo—Ua faatoilalo e Moronaea sa Lamanā i le taua. E tusa o le 56–52 T.L.M."
            ],
            "verses": [
                {
                    "number": 1,
                    "text": "Ma sa oo i le amataga o le tausaga e tolu sefulu ma le ono o le nofoaiga a faamasino i luga o le nuu o Nifae, na ave ai e Sepulona le tausiga o mea paia na na tuu atu ia Helamana e Alema."
                },
                {
                    "number": 2,
                    "text": "Ma o ia o se tagata amiotonu, ma sa savali ma le tonu o ia i luma o le Atua; ma sa ia tausi e fai mea lelei e le aunoa, e tausi poloaiga a le Alii lona Atua; ma sa faapea foi lona uso."
                },
                {
                    "number": 3,
                    "text": "Ma sa oo ina maliu foi Moronae. Ma sa faapea ona iu o le tausaga e tolu sefulu ma le ono o le nofoaiga a faamasino."
                },
                {
                    "number": 4,
                    "text": "Ma sa oo i le tausaga e tolu sefulu ma le fitu o le nofoaiga a faamasino, sa i ai se vaega toatele o tagata, sa oo le aofai i le lima afe ma le fa selau o tane, faatasi ma a latou ava ma a latou fanau, sa o ese atu i fafo mai le laueleele o Saraʼemila i le laueleele lea sa i matu."
                },
                {
                    "number": 5,
                    "text": "Ma o Hakota, ona o ia o se tagata sogasoga tele, o lea na alu atu ai o ia ma fau mo ia se vaa tele lava, i tuaoi o le laueleele o Nuumau, i tafatafa o le laueleele o Tuufua, ma tuuvaa atu i le sami i sisifo, i tafatafa ane o le laueleele vaitiiti lea sa tau atu i le laueleele i matu."
                },
                {
                    "number": 6,
                    "text": "Ma faauta, sa i ai le toatele o sa Nifaē sa ulu atu i totonu o lena vaa ma folau atu ai ma sauniuniga e tele, ma le toatele foi o fafine ma tamaiti e toatele; ma sa alu lo latou ala agai i matu. Ma sa faapea ona iu o le tausaga e tolu sefulu ma le fitu."
                },
                {
                    "number": 7,
                    "text": "Ma i le tausaga e tolu sefulu ma le valu, na fau ai e lenei tagata ni isi vaa. Ma sa toe foi mai le vaa muamua, ma sa sili atu le toatele o tagata na ulu atu i ai i totonu; ma sa latou ave foi sauniuniga e tele, ma toe folau atu i fafo i le laueleele i matu."
                },
                {
                    "number": 8,
                    "text": "Ma sa oo ina le toe faalogoina se tala e uiga ia te i latou. Ma ua matou manatu ua malelemo i latou i le loloto o le sami. Ma sa oo ina sa i ai foi se isi vaa e tasi sa folau atu; ma o le mea ua alu i ai, ua matou le iloa."
                },
                {
                    "number": 9,
                    "text": "Ma sa oo ina sa toatele tagata o e na o atu i le laueleele i matu i le tausaga lenei. Ma sa faapea ona iu o le tausaga e tolu sefulu ma le valu."
                },
                {
                    "number": 10,
                    "text": "Ma sa oo i le tausaga e tolu sefulu ma le iva o le nofoaiga a faamasino, na maliu ai foi Sepulona, ma sa alu Korianetona i le laueleele i matu i se vaa, e momoli atu meaai i tagata o e na o atu i lena laueleele."
                },
                {
                    "number": 11,
                    "text": "O lea sa tatau ai ia Sepulona ona faaee atu ia mea paia, ae lei maliu o ia, i luga o le atalii o Helamana, o le na igoa ia Helamana, sa faaigoa i le igoa o lona tamā."
                },
                {
                    "number": 12,
                    "text": "O lenei faauta, o ia togitogiga uma sa i ai i le tausiga a Helamana sa tusia ma auina atu i totonu o le fanauga a tagata i le laueleele atoa, vagana ai vaega ia sa poloaiina e Alema e le tatau ona auina atu."
                },
                {
                    "number": 13,
                    "text": "E ui i lea, o nei mea sa poloaia ia tausia i le paia, ma tuulima faasolo atu i lalo mai le tasi tupulaga i le isi tupulaga; o lea, o le tausaga lenei, na tuu atu ai ia mea i luga o Helamana, ae lei maliu Sepulona."
                },
                {
                    "number": 14,
                    "text": "Ma sa oo o le tausaga foi lenei sa i ai ni isi tagata faatuiese o e na o atu i sa Lamanā; ma sa toe faaosoina ai foi i latou i le ita e faasaga ia sa Nifaē."
                },
                {
                    "number": 15,
                    "text": "Ma o le tausaga foi lenei e tasi na latou o mai ai i lalo ma se autau toatele lava e tau faasaga mai i le nuu o Moronaea, pe e faasaga i le autau a Moronaea, lea na latou toilalo ai ma toe tutulia i tua i o latou lava laueleele, ma mafatia ai i se toesega tele."
                },
                {
                    "number": 16,
                    "text": "Ma sa faapea ona iu o le tausaga e tolu sefulu ma le iva o le nofoaiga a faamasino i luga o le nuu o Nifae."
                },
                {
                    "number": 17,
                    "text": "Ma ua faapea ona iu o le tala a Alema, ma Helamana lona atalii, ma Sepulona, o le o lona atalii."
                }
            ]
        },
        "/study/scriptures/bofm/hel/1": {
            "uri": "/study/scriptures/bofm/hel/1",
            "title": "Helamana 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua avea Paorana le lua ma faamasino sili ma ua fasiotia e Kisakumena—Ua nofoia e Pakumenae le nofoa-faamasino—Ua taitai e Korianetuma autau a sa Lamanā, ua avea Saraʼemila, ma ua fasiotia Pakumenae—Ua faatoilaloina e Moronaea sa Lamanā ma toe ave Saraʼemila, ma ua fasiotia Korianetuma. E tusa o le 52–50 T.L.M."
            ],
            "book_title": "O Le Tusi a Helamana",
            "book_intro": [
                "O se tala ia sa Nifaē. O a latou taua ma finauga, ma a latou faatuiesega. Ma valoaga foi a perofeta paia e toatele, ae lei afio mai Keriso, e tusa ma talafaamaumau a Helamana, o le atalii ia o Helamana, ma e tusa foi ma talafaamaumau a ona atalii, seia oo mai lava i lalo i le afio mai o Keriso. Ma e toatele foi sa Lamanā na liliu mai. O se tala i lo latou liliu mai. O se tala i le amiotonu o sa Lamanā ma le amioleaga ma mea inosia a sa Nifaē, e tusa ai ma le talafaamaumau a Helamana ma ona atalii, e oo mai lava i le afio mai o Keriso, lea ua taua o le tusi a Helamana, ma isi mea faapena."
            ],
            "verses": [
                {
                    "number": 1,
                    "text": "Ma o lenei faauta, sa oo i le amataga o le fasefulu o tausaga o le nofoaiga a faamasino i le nuu o Nifae, na amata ai ona i ai o se faigata tuga i totonu o tagata sa Nifaē."
                },
                {
                    "number": 2,
                    "text": "Aua faauta, ua maliu Paorana, ma ua alu i le ala o le lalolagi uma; o lea na amata ai ona i ai o se finauga tuga e faatatau i se e tatau ona mauaina le nofoa-faamasino i le au uso, o e o atalii ia o Paorana."
                },
                {
                    "number": 3,
                    "text": "O lenei o igoa nei o i latou o e na finau mo le nofoa-faamasino, o e foi na mafua ai ona finau o le nuu: o Paorana, Paanati, ma Pakumenae."
                },
                {
                    "number": 4,
                    "text": "O lenei e le o atalii uma nei o Paorana, (ona sa ia te ia ni atalii e toatele), ae o i latou ia na finau mo le nofoa-faamasino; o lea na latou faatutupu ai ni vaega se tolu i totonu o le nuu."
                },
                {
                    "number": 5,
                    "text": "E ui i lea, sa oo ina tofia Paorana e le leo o le nuu e avea ma faamasino sili ma se kovana i luga o le nuu o Nifae."
                },
                {
                    "number": 6,
                    "text": "Ma sa oo ina ua iloa e Pakumenae ua le mafai ona ia maua o le nofoa-faamasino, sa ia aufaatasi ma le leo o le nuu."
                },
                {
                    "number": 7,
                    "text": "Ae faauta, o Paanati, ma le vaega lena o le nuu o e na mananao e tatau ona avea o ia ma o latou kovana, sa feita tele; o lea sa ia faia ai ia taitai ese ia tagata i upu faaviivii ia tutu ae e fouvale faasaga i o latou uso."
                },
                {
                    "number": 8,
                    "text": "Ma sa oo ina oleʼā faia e ia lenei mea, faauta, sa ave o ia, ma faamasinoina e tusa ma le leo o le nuu, ma sa faasalaina ai i le oti; ona sa ia tulai ae i le fouvale ma saili e faaumatia le saolotoga o le nuu."
                },
                {
                    "number": 9,
                    "text": "O lenei ina ua vaai i latou ia o tagata o e na mananao ia avea o ia mo o latou kovana ua faasalaina o ia i le oti, o lea sa latou feita, ma faauta, sa latou auina atu se tasi e igoa ia Kisakumena, i le nofoa-faamasino lava o Paorana, ma fasioti Paorana ao nofo o ia i luga o le nofoa-faamasino."
                },
                {
                    "number": 10,
                    "text": "Ma sa tuliloa o ia e auauna a Paorana; ae faauta, sa saosaoa tele le sola a Kisakumena, sa le mafai ai e se tagata ona maua o ia."
                },
                {
                    "number": 11,
                    "text": "Ma sa alu atu o ia ia i latou o e na auina atu o ia, ma sa latou osia uma se feagaiga, ioe, ua latou tauto i lo latou Tufuga tumau-faavavau, o le a latou le taua i se tasi o Kisakumena na fasiotia Paorana."
                },
                {
                    "number": 12,
                    "text": "O lea, sa le iloa Kisakumena i totonu o tagata o Nifae, ona sa ofu faanana o ia i le taimi na ia fasiotia ai Paorana. Ma o Kisakumena ma lana vaega, o e na osia le feagaiga faatasi ma ia, sa latou faafefiloi i latou lava i totonu o tagata, i se ala sa le mafai ai ona maua i latou uma; ae o le toatele o i latou na maua sa faasalaina i le oti."
                },
                {
                    "number": 13,
                    "text": "Ma o lenei faauta, sa tofia Pakumenae, e tusa ma le leo o le nuu, e avea o se faamasino sili ma se kovana i luga o le nuu, e nofo e sui i lona uso o Paorana; ma sa tusa ai lona suitulagaga ma lana aia tatau. Ma o nei mea uma sa faia i le lona fasefulu o tausaga o le nofoaiga a faamasino; ma sa faaiuina le tausaga."
                },
                {
                    "number": 14,
                    "text": "Ma sa oo i le lona fasefulu ma le tasi o tausaga o le nofoaiga a faamasino, sa faapotopoto faatasi e sa Lamanā se autau o tagata e le mafaitaulia, ma sa latou faaauupegaina i latou i pelu, ma simetea, ma aufana, ma ufanafana, ma pulou-tau, ma ufifatafata, ma talita o ituaiga uiga eseese uma."
                },
                {
                    "number": 15,
                    "text": "Ma sa latou toe o mai i lalo ina ia latou sii mai le taua e faasaga ia sa Nifaē. Ma sa taitaiina i latou e se tagata na igoa ia Korianetuma; ma o ia o se e tupuga mai ia Saraʼemila; ma o ia o se na faatuiese mai totonu o sa Nifaē; ma o ia o se tagata sa tino ese ma le malosi."
                },
                {
                    "number": 16,
                    "text": "O lea, o le tupu o sa Lamanā, o lona igoa o Tupalota, o le atalii o ia o Amorona, sa manatu o Korianetuma, ona o ia o se tagata malosi, e mafai ona tu atu o ia e faasaga ia sa Nifaē, i lona malosi ma lona atamai tele foi, e oo ina maua ai e ia le pule i tagata sa Nifaē i le auina atu o ia—"
                },
                {
                    "number": 17,
                    "text": "O lea na ia faaosoina ai i latou i le ita, ma sa ia faapotopoto faatasi ana autau, ma sa ia tofia Korianetuma e avea ma o latou taitai, ma sa ia faatonuina ia latou savavali ane i lalo i le laueleele o Saraʼemila e tau faasaga i tagata sa Nifaē."
                },
                {
                    "number": 18,
                    "text": "Ma sa oo ona o finauga e tele ma faigatā e tele sa i ai i le malo, sa latou le tuuina ai ni leoleo ia lava i le laueleele o Saraʼemila; ona sa latou manatu ua fefefe sa Lamanā e o mai i le moa o o latou laueleele e osofaia lena aai tele o Saraʼemila."
                },
                {
                    "number": 19,
                    "text": "Peitai sa oo ina savali mai Korianetuma i luma o lana autau toatele, ma o mai i luga o tagata o le aai, ma sa televave tele mai la latou savaliga sa leai se taimi mo sa Nifaē e faapotopoto faatasi ai a latou autau."
                },
                {
                    "number": 20,
                    "text": "O lea na sala ai i lalo e Korianetuma le leoleoga i le faitotoa o le aai, ma savavali mai faatasi ma lana autau atoa i totonu o le aai, ma sa latou fasiotia tagata uma o e na tetee atu ia te i latou, sa oo ina latou maua le aai atoa."
                },
                {
                    "number": 21,
                    "text": "Ma sa oo ina o Pakumenae, o le sa faamasino sili, ua sola i luma o Korianetuma, seia oo atu i pa o le aai. Ma sa oo ina taia o ia e Korianetuma faalagolago i le pa, sa oo ai ina oti o ia. Ma sa faapea ona iu o aso o Pakumenae."
                },
                {
                    "number": 22,
                    "text": "Ma o lenei, ina ua vaai Korianetuma ua ia mauaina le aai o Saraʼemila, ma vaai atu ua sosola sa Nifaē i o latou luma, ma ua fasiotia, ma avea, ma ua lafo i le falepuipui, ma ua ia maua le olo e sili ona malosi i le laueleele atoa, sa faalototeleina lona loto sa oo ina a alu o ia e faasaga i le laueleele atoa."
                },
                {
                    "number": 23,
                    "text": "Ma o lenei sa le nofo o ia i le laueleele o Saraʼemila, ae sa savali atu o ia faatasi ma se autau toatele, e agai moni atu i le aai o Nuumau; ona o lona lotomau o le alu atu ma sala atu lona ala i le pelu, ina ia mafai ona ia maua o vaega i matu o le laueleele."
                },
                {
                    "number": 24,
                    "text": "Ma, i le manatu o lo latou malosi silisili sa i le ogatotonu o le laueleele, o lea na ia savali atu ai, ma le tuu atu ia te i latou se taimi latou te faapotopoto faatasi ai i latou lava vagana ai i ni tino toaitiiti; ma o le ala lenei na latou pauu ai i o latou luga ma sala i latou i lalo i le eleele."
                },
                {
                    "number": 25,
                    "text": "Ae faauta, o lenei savaliga a Korianetuma e ala atu i le ogatotonu o le laueleele na tuuina atu ai ia Moronaea se mea lelei tele atu i luga o i latou, e ui i le toatele naua o sa Nifaē o e ua fasiotia."
                },
                {
                    "number": 26,
                    "text": "Aua faauta, na manatu Moronaea ua fefefe sa Lamanā e o mai i le ogatotonu o le laueleele, ae o le a latou osofaia aai o loo i ai faataamilo i tuaoi e pei ona sa latou faia seia oo mai i le taimi nei; o lea na faatonu ai e Moronaea ia tuu a latou autau malolosi e tausia vaega na faataamilo latalata i tuaoi."
                },
                {
                    "number": 27,
                    "text": "Peitai faauta, sa le fefefe sa Lamanā e tusa ma lona manao, ae ua latou o mai i le ogatotonu o le laueleele, ma ua latou ave le aai laumua, o le aai lea o Saraʼemila, ma ua savavali e ala mai i vaega sili ona tauluulu o le laueleele, ma fasiotia tagata i se fasiga tele, e aofia ai tane, o fafine, ma tamaiti, ma latou ave mo i latou le tele o aai ma le tele o olo malolosi."
                },
                {
                    "number": 28,
                    "text": "Ae ina ua iloa e Moronaea lenei mea, sa ia auina vave atu loa Liae ma se autau e taamilo ane e sisio mai i latou ae latou te lei oo atu i le laueleele o Nuumau."
                },
                {
                    "number": 29,
                    "text": "Ma sa faapea ona ia faia; ma sa ia sisio mai i latou ae latou te lei oo atu i le laueleele o Nuumau, ma tau ma i latou, sa oo ina amata ona latou toe solomuli i tua agai i le laueleele o Saraʼemila."
                },
                {
                    "number": 30,
                    "text": "Ma sa oo ina sisio mai i latou e Moronaea i la latou solomuliga, ma sa tau ma i latou, sa oo ina avea ma taua faamasaa toto tele; ioe, e toatele na fasiotia, ma i totonu o le aofai o e na fasiotia na maua ai foi Korianetuma."
                },
                {
                    "number": 31,
                    "text": "Ma o lenei, faauta, sa le mafai ona solomuli sa Lamanā i soo se itu, po o i le itu i matu, po o i le itu i saute, po o i le itu i sasae, po o i le itu i sisifo, ona sa siomia i latou i itu uma e sa Nifaē."
                },
                {
                    "number": 32,
                    "text": "Ma sa faapea ona lafo e Korianetuma sa Lamanā i le totonugalemu o sa Nifaē, sa oo ina maua i latou i le pule a sa Nifaē, ma o ia lava ia ua fasiotia, ma sa tuu mai e sa Lamanā i latou lava i lima o sa Nifaē."
                },
                {
                    "number": 33,
                    "text": "Ma sa oo ina toe maua e Moronaea le aai o Saraʼemila, ma sa ia faatonuina ia o ese atu i fafo o le laueleele i le filemu sa Lamanā o e na ave faapagotaina."
                },
                {
                    "number": 34,
                    "text": "Ma sa faapea ona iu o le lona fasefulu ma le tasi o tausaga o le nofoaiga a faamasino."
                }
            ]
        },
        "/study/scriptures/bofm/hel/2": {
            "uri": "/study/scriptures/bofm/hel/2",
            "title": "Helamana 2",
            "data_type": "chapter",
            "chapter_name": "Mataupu 2",
            "chapter_summary": [
                "Ua avea Helamana, le atalii o Helamana, ma faamasino sili—Ua taitai e Katianetona le vaega a Kisakumena—Ua fasiotia Kisakumena e le auauna a Helamana, ma ua sosola i le vao le vaega a Katianetona. E tusa o le 50–49 T.L.M."
            ],
            "verses": [
                {
                    "number": 1,
                    "text": "Ma sa oo i le lona fasefulu ma le lua o tausaga o le nofoaiga a faamasino, ina ua uma ona toe faatuina e Moronaea le filemu i le va o sa Nifaē ma sa Lamanā, faauta, sa leai se tasi e nofo i le nofoa-faamasino; o lea na amata ai ona toe i ai o se finauga i totonu o le nuu e uiga i le e tatau ona nofo i le nofoa-faamasino."
                },
                {
                    "number": 2,
                    "text": "Ma sa oo ina tofia Helamana, o le o le atalii o Helamana, i le leo o le nuu, e nofo i le nofoa-faamasino."
                },
                {
                    "number": 3,
                    "text": "Ae faauta, o Kisakumena, o le na fasiotia Paorana, sa nofo lamalama o ia e faaumatia foi ia Helamana; ma sa lagolagoina o ia e lana vaega, o e na ulu i se feagaiga ia leai se tasi ia ona iloa lona amioleaga."
                },
                {
                    "number": 4,
                    "text": "Ona sa i ai se tasi e igoa ia Katianetona, o le sa matua silisili ona atamai i upu e tele, ma i lona faiva foi, o le faia lea o le galuega faalilolilo o le fasioti tagata ma le faomea; o lea na avea ai o ia ma taitai o le vaega a Kisakumena."
                },
                {
                    "number": 5,
                    "text": "O lea na ia olegia ai i latou, ma Kisakumena foi, afai latou te faanofoina o ia i le nofoa-faamasino o le a ia tuu atu ia te i latou o e ua auai i lana vaega ia tuu i latou i le mana ma le pule i totonu o le nuu; o lea na saili ai Kisakumena e fasioti Helamana."
                },
                {
                    "number": 6,
                    "text": "Ma sa oo ina aʼo alu atu o ia agai i le nofoa-faamasino e fasioti Helamana, faauta, e i ai se tasi o auauna a Helamana, sa i fafo i le po, ma sa ia maua, e ala i le ofu faanana, se malamalama e uiga i fuafuaga ia na faia e lenei vaega e fasioti Helamana—"
                },
                {
                    "number": 7,
                    "text": "Ma sa oo ina fetaiai o ia ma Kisakumena, ma ia tuu atu ia te ia se faailoga; o lea na faailoa mai ai e Kisakumena ia te ia le mea ua manao i ai o ia, e manao na te taitai atu o ia i le nofoa-faamasino, ina ia mafai ona ia fasiotia Helamana."
                },
                {
                    "number": 8,
                    "text": "Ma ina ua iloa e le auauna a Helamana le loto atoa o Kisakumena, ma o lona faamoemoe o le fasioti tagata lea, ma o le faamoemoe foi lea o i latou uma o e na auai i lana vaega e fasioti tagata, ma faomea, ma maua le pule, (ma o la latou fuafuaga faalilolilo lenei, ma la latou pulepulega), sa fai atu le auauna a Helamana ia Kisakumena: Ta o atu ia i le nofoa-faamasino."
                },
                {
                    "number": 9,
                    "text": "O lenei sa fiafia tele Kisakumena i lenei mea, ona sa manatu o ia o le a ia faataunuuina lana fuafuaga; ae faauta, aʼo laua o atu i le nofoa-faamasino, sa tui e le auauna a Helamana ia Kisakumena seia tau i le fatu, sa oo ina pau o ia i lalo ua oti e aunoa ma se leo. Ma sa momoe atu o ia ma tau atu ia Helamana mea uma sa ia vaaia, ma faalogo i ai, ma ia faia."
                },
                {
                    "number": 10,
                    "text": "Ma sa oo ina auina atu e Helamana ni tagata e tapuʼe mai lenei vaega o tagata faomea ma fasioti tagata faalilolilo, ina ia fasiotia i latou e tusa ai ma le tulafono."
                },
                {
                    "number": 11,
                    "text": "Ae faauta, ina ua iloa e Katianetona ua le foi mai Kisakumena sa fefe o ia nei faaumatia o ia; o lea na ia faatonu atu ai i lana vaega ia mulimuli atu ia te ia. Ma ua alu la latou solaaga i fafo mai le laueleele, i se ala lilo, i totonu o le vao; ma o lea ina ua auina atu e Helamana ni tagata e tapuʼe i latou, sa le mafai ona maua i latou i se mea."
                },
                {
                    "number": 12,
                    "text": "Ma o le a tala atu ni isi mea e uiga i lenei Katianetona i se taimi o mulimuli mai. Ma sa faapea ona faaiuina o le lona fasefulu ma le lua o tausaga o le nofoaiga a faamasino i le nuu o Nifae."
                },
                {
                    "number": 13,
                    "text": "Ma faauta, o le faaiuga o lenei tusi, o le a outou vaai ai o lenei Katianetona na pogai ai le faatoilaloina, ioe, le toetoe lava o le faafanoga atoa o le nuu o Nifae."
                },
                {
                    "number": 14,
                    "text": "Faauta e le o faatatau lau tala i le iuga o le tusi a Helamana, ae o le uiga o lau tala o le iuga o le tusi a Nifae, lea na ou aumai ai le tala atoa lea ua ou tusia."
                }
            ]
        },
        "/study/scriptures/bofm/hel/3": {
            "uri": "/study/scriptures/bofm/hel/3",
            "title": "Helamana 3",
            "data_type": "chapter",
            "chapter_name": "Mataupu 3",
            "chapter_summary": [
                "Ua malaga atu le toatele o sa Nifaē i le laueleele i matu—Ua latou fausia fale sima ma tausia talafaamaumau e tele—Ua faaliliu mai ma papatisoina le sefulu o afe ma afe—O le afioga a le Atua e taitai atu ai tagata i le olataga—Ua nofo Nifae, le atalii o Helamana, i le nofoa-faamasino. E tusa o le 49–39 T.L.M."
            ],
            "verses": [
                {
                    "number": 1,
                    "text": "Ma o lenei, sa oo i le lona fasefulu ma le tolu o tausaga o le nofoaiga a faamasino, sa leai ni finauga i totonu o le nuu o Nifae vagana ai sina faamaualuga laitiiti sa i ai i totonu o le ekalesia, lea na mafua mai ai ni faatuiesega itiiti i totonu o le nuu, o ni mataupu sa faaleleia i le faaiuga o le lona fasefulu ma le tolu o tausaga."
                },
                {
                    "number": 2,
                    "text": "Ma sa leai se finauga i totonu o le nuu i le lona fasefulu ma le fa o tausaga; pe sa i ai foi se finauga tele i le lona fasefulu ma le lima o tausaga."
                },
                {
                    "number": 3,
                    "text": "Ma sa oo i le lona fasefulu ma le ono o tausaga, ioe, sa i ai finauga e tele ma faatuiesega e tele; ia na toatele naua e na o ese atu ai i fafo mai le laueleele o Saraʼemila, ma o atu i le laueleele i matu e fai mo o latou tofi le laueleele."
                },
                {
                    "number": 4,
                    "text": "Ma sa latou malaga atu i se mea mamao tele lava, sa oo ina latou tau atu i vaituloto tetele ma vaitafe e tele."
                },
                {
                    "number": 5,
                    "text": "Ioe, sa oo ina latou salalau atu i vaega uma o le laueleele, i soo se vaega sa lei faatafunaina ma aunoa ma laau matua, ona o le toatele o tagata o e sa faia muamua mo o latou tofi le laueleele."
                },
                {
                    "number": 6,
                    "text": "Ma o lenei, sa leai se vaega o le laueleele sa faatafunaina, vagana ai laau matua; ae ona o le tele o le faafanoga o tagata o e sa aina muamua le laueleele o lea na taua ai o tafuna."
                },
                {
                    "number": 7,
                    "text": "Ma ona sa itiiti laau matua sa i ai i luga o le laueleele, e ui i lea o tagata o e na o atu i ai sa oo ina atamamai tele i le faaaogaina o le sima; o lea na latou fausia ai fale i le sima, ia na latou nonofo ai."
                },
                {
                    "number": 8,
                    "text": "Ma sa oo ina latou uluola ma salalau atu, ma o atu mai le laueleele i saute i le laueleele i matu, ma salalau atu sa oo ina amata ona ufitia ia te i latou luga o le eleele atoa, mai le sami i saute i le sami i matu, mai le sami i sisifo i le sami i sasae."
                },
                {
                    "number": 9,
                    "text": "Ma o tagata o e sa i le laueleele i matu, sa nonofo i faleie, ma i fale sima, ma sa latou tuu soo se laau e totogo ae i luga o le laueleele ia tupu ae, ina ia latou maua ai i se taimi laau e fau ai o latou fale, ioe, o latou aai, o latou malumalu, ma o latou sunako, ma o latou falesa, ma o latou fale uiga eseese uma."
                },
                {
                    "number": 10,
                    "text": "Ma sa oo talu ai ona sa tau le maua tele laau matua i le laueleele i matu, o lea sa latou auina atu ai le tele e ala i vaa."
                },
                {
                    "number": 11,
                    "text": "Ma sa faapea ona latou faia ia mafai ai e tagata i le laueleele i matu ona latou fausia o aai e tele, i laau ma i le sima."
                },
                {
                    "number": 12,
                    "text": "Ma sa oo ina sa i ai le toatele o tagata o le nuu o Amona, o e o ni sa Lamanā i lo latou fananau mai, na o atu foi i lenei laueleele."
                },
                {
                    "number": 13,
                    "text": "Ma o lenei e tele talafaamaumau na tausia e uiga i le taualumaga a nei tagata, e le toatele o nei tagata, ia ua faapitoa ma tetele lava, e uiga ia te i latou."
                },
                {
                    "number": 14,
                    "text": "Ae faauta, o se tasi vaeselau o taualumaga a nei tagata, ioe, o le tala e uiga i sa Lamanā ma sa Nifaē, ma a latou taua, ma finauga, ma faatuiesega, ma a latou talaiga, ma a latou valoaga, ma a latou felauaiga i vaa ma lo latou fausiaina o vaa, ma lo latou fausiaina o malumalu, ma sunako ma o latou falesa; ma lo latou amiotonu, ma lo latou amioleaga, ma a latou fasiotiga tagata, ma a latou faomeaga, ma a latou vetega, ma mea inosia ma faitaaga uiga eseese uma, e le mafai ona tuu i totonu o lenei tusi."
                },
                {
                    "number": 15,
                    "text": "Ae faauta, e tele tusi o i ai ma talafaamaumau e tele o ituaiga eseese, ma sa tausia faapitoa i latou e tagata sa Nifaē."
                },
                {
                    "number": 16,
                    "text": "Ma sa tuulima faasolo mai i lalo nei talafaamaumau mai le tasi tupulaga i le isi tupulaga e tagata sa Nifae, seia oo ina latou pauu atu i le solitulafono ma fasiotia, veteina, ma tutulia, ma esiesi, ma fasia, ma faataapeapeina i luga o le eleele, ma fefiloi ma sa Lamanā seia oo ina lē toe taua i latou o ni sa Nifaē, ona ua amioleaga ma aivao, ma feai, ioe, ua avea lava ma ni sa Lamanā."
                },
                {
                    "number": 17,
                    "text": "Ma o lenei ou te toe foi atu i lau tala; o lea, o mea na ou fai atu ai ua tuanai atu ina ua mavae lea ona i ai o finauga tetele, ma faalavelave, ma taua, ma faatuiesega, i totonu o le nuu o Nifae."
                },
                {
                    "number": 18,
                    "text": "Ua faaiuina le lona fasefulu ma le ono o tausaga o le nofoaiga a faamasino;"
                },
                {
                    "number": 19,
                    "text": "Ma sa oo sa i ai pea finauga tetele i le laueleele, ioe, e oo lava i le lona fasefulu ma le fitu o tausaga, ma le lona fasefulu ma le valu foi o tausaga."
                },
                {
                    "number": 20,
                    "text": "E ui i lea sa nofo Helamana i le nofoa-faamasino ma le faamasinotonu ma le fai mea tutusa; ioe, sa ia tausisi e tausi tulafono, ma faamasinoga, ma poloaiga a le Atua; ma sa ia faia le mea sao i le silafaga a le Atua e le aunoa; ma sa ia savali i ala o lona tamā, sa oo ina manuia o ia i le laueleele."
                },
                {
                    "number": 21,
                    "text": "Ma sa oo ina i ai ia te ia ni atalii se toalua. Sa ia tuu atu i le ulumatua le igoa o Nifae, ma i le laitiiti, le igoa o Liae. Ma sa amata ona laua tutupu ae i le Alii."
                },
                {
                    "number": 22,
                    "text": "Ma sa oo ina amata ona taofia o taua ma finauga, i se vaega itiiti, i totonu o tagata sa Nifaē, i le taufaaiuga o le lona fasefulu ma le valu o tausaga o le nofoaiga a faamasino i le nuu o Nifae."
                },
                {
                    "number": 23,
                    "text": "Ma sa oo i le lona fasefulu ma le iva o tausaga o le nofoaiga a faamasino, sa i ai le filemu aveaveai pea sa faatuina i le laueleele, i mea uma, vagana ai pulepulega faalilolilo ia na faatutu e Katianetona le faomea i vaega sili ona aina o le laueleele, ia sa le iloa i le taimi lena e i latou o e sa i le ao o le malo; o lea sa le faaumatia ese ai i latou mai le laueleele."
                },
                {
                    "number": 24,
                    "text": "Ma sa oo i lenei lava tausaga sa i ai le manuia tele naua i le ekalesia, sa oo ina i ai le afe ma afe o e na latou faaauai i latou lava i le ekalesia, ma sa papatisoina i le salamo."
                },
                {
                    "number": 25,
                    "text": "Ma sa matua tele naua le manuia o le ekalesia, ma matua tele naua faamanuiaga na sasaa ifo i luga o tagata, e oo i faitaulaga sili ma aoao sa le mafuatiaina lo latou ofo tele."
                },
                {
                    "number": 26,
                    "text": "Ma sa oo ina manuia lava le galuega a le Alii i le papatisoina ma le faatasia i le ekalesia a le Atua, o agaga e toatele, ioe, e oo lava i le atu sefulu o afe."
                },
                {
                    "number": 27,
                    "text": "Ua faapea ona mafai ona tatou vaai ai e alofa mutimutivale le Alii ia te i latou uma o e e valaau atu i lona suafa paia, ma le faamaoni o o latou loto."
                },
                {
                    "number": 28,
                    "text": "Ioe, ua faapea ona tatou vaai ai ua tatala le faitotoa o le lagi i tagata uma, ioe ia i latou lava o e e talitonu i le suafa o Iesu Keriso, o le o le Alo o le Atua."
                },
                {
                    "number": 29,
                    "text": "Ioe, ua tatou vaai e mafai e soo se tasi e manao i ai ona piimau i luga i le afioga a le Atua, lea ua vave ma mamana, lea o le a veteina ai le poto leaga ma mailei ma fuafuaga uma a le tiapolo, ma taitai atu ai le tagata o Keriso i le ala lauitiiti ma vaapiapi, i luga atu o le vanu pagatia tumau-faavavau lea ua saunia e tofatumoanaina ai e e amioleaga—"
                },
                {
                    "number": 30,
                    "text": "Ma faatulaueleele o latou agaga, ioe, o latou agaga ola pea, i le aao taumatau o le Atua i le malo o le lagi, e nonofo i lalo faatasi ma Aperaamo, ma Isaako, ma faatasi ma Iakopo, ma faatasi ma o tatou tamā paia uma, e le toe o atu i fafo."
                },
                {
                    "number": 31,
                    "text": "Ma sa i ai i lenei tausaga olioliga faifai pea i le laueleele o Saraʼemila, ma i itu laueleele uma faataamilo ai, e oo lava i le laueleele atoa lea sa maua e sa Nifaē."
                },
                {
                    "number": 32,
                    "text": "Ma sa oo ina i ai le filemu ma le olioli tele naua i le vaega na totoe o le lona fasefulu ma le iva o tausaga; ioe, ma sa i ai foi le filemu ma le olioli tele faifai pea i le lona limasefulu o tausaga o le nofoaiga a faamasino."
                },
                {
                    "number": 33,
                    "text": "Ma sa i ai foi le filemu i le lona limasefulu ma le tasi o tausaga o le nofoaiga a faamasino, vagana ai le faamaualuga lea na amata ona ulu mai i totonu o le ekalesia—e le o le ekalesia a le Atua, ae i totonu o loto o tagata o e na fai mai ua latou auai i le ekalesia a le Atua—"
                },
                {
                    "number": 34,
                    "text": "Ma sa faafefeteina i latou i luga i le faamaualuga, e oo lava i le latou sauaina o le toatele o o latou uso. O lenei o se mea leaga tele lenei mea, lea na mafua ai ona mafatia o le toatele o le vaega sili ona lotomaualalalo o tagata i sauaga tetele, ma latou asa atu ai i puapuaga e tele."
                },
                {
                    "number": 35,
                    "text": "E ui i lea, sa latou anapopogi ma tatalo soo, ma sa faasolo malolosi ma atili malolosi ai i lo latou lotomaualalalo, ma mausali ma atili mausali ai i le faatuatua ia Keriso, seia oo ina faatutumuina o latou agaga i le olioli ma le faamafanafanaga, ioe, seia oo ina faamamaina ma faapaiaina o latou loto, o le faapaiaga lea e oo mai ona o lo latou tuu atu o o latou loto i le Atua."
                },
                {
                    "number": 36,
                    "text": "Ma sa oo ina faaiuina foi le lona limasefulu ma le lua o tausaga i le filemu, vagana ai le faamaualuga tele lea ua ulu i totonu o loto o tagata; ma o le pogai ona o a latou oa ua tele naua ma lo latou manuia i luga o le laueleele; ma sa tupu ae i luga o i latou mai lea aso i lea aso."
                },
                {
                    "number": 37,
                    "text": "Ma sa oo i le lona limasefulu ma le tolu o tausaga o le nofoaiga a faamasino, ua maliu Helamana, ma sa amata ona nofo o lona atalii matua o Nifae e suitulaga ia te ia. Ma sa oo ina nofo o ia i le nofoa-faamasino ma le faamasinotonu ma le fai mea tutusa; ioe, sa ia tausi poloaiga a le Atua, ma sa savali o ia i ala o lona tamā."
                }
            ]
        },
        "/study/scriptures/bofm/hel/4": {
            "uri": "/study/scriptures/bofm/hel/4",
            "title": "Helamana 4",
            "data_type": "chapter",
            "chapter_name": "Mataupu 4",
            "chapter_summary": [
                "Ua aufaatasi autau a tagata faatuiese o sa Nifaē ma sa Lamanā ma ua aveina le laueleele o Saraʼemila—Ua oo mai toilalo ia sa Nifaē ona o lo latou amioleaga—Ua faaitiitia le ekalesia, ma ua vaivai tagata e pei o sa Lamanā. E tusa o le 38–30 T.L.M."
            ],
            "verses": [
                {
                    "number": 1,
                    "text": "Ma sa oo i le lona limasefulu ma le fa o tausaga, sa i ai faatuiesega e tele i le ekalesia, ma sa i ai foi se finauga i totonu o tagata, sa oo ina i ai le faamasaa toto tele."
                },
                {
                    "number": 2,
                    "text": "Ma sa fasia ma tutuli ese i fafo mai le laueleele le vaega faatuiese, ma sa latou o atu i le tupu o sa Lamanā."
                },
                {
                    "number": 3,
                    "text": "Ma sa oo ina latou taumafai e faaoso sa Lamanā ia o atu e tau faasaga ia sa Nifaē; ae faauta, sa matua fefefe lava sa Lamanā, sa oo ina latou le faalogo i upu a tagata faatuiese na."
                },
                {
                    "number": 4,
                    "text": "Ae sa oo i le lona limasefulu ma le ono o tausaga o le nofoaiga a faamasino, sa i ai ni tagata faatuiese o e na o ese atu mai sa Nifaē i sa Lamanā; ma sa latou manumalo faatasi ma isi na i le faaosoina o i latou i le ita e faasaga ia sa Nifaē; ma sa latou sauni i le tausaga atoa lena mo le taua."
                },
                {
                    "number": 5,
                    "text": "Ma o le lona limasefulu ma le fitu tausaga na latou o mai ai i lalo i le taua e faasaga ia sa Nifaē, ma sa latou amataina le galuega o le oti; ioe, sa oo ina latou manumalo ai i le lona limasefulu ma le valu o tausaga o le nofoaiga a faamasino i lo latou mauaina o le laueleele o Saraʼemila; ioe, ma laueleele uma lava, e oo lava i le laueleele lea sa latalata ane i le laueleele o Nuumau."
                },
                {
                    "number": 6,
                    "text": "Ma sa tutulia sa Nifaē ma autau a Moronaea seia oo mai i le laueleele o Nuumau;"
                },
                {
                    "number": 7,
                    "text": "Ma o iina na latou fauolo ai e tetee ia sa Lamanā, mai le sami i sisifo, e oo atu i sasae; o lona mamao e tusa ma se malaga a se tagata sa Nifaē i le aso atoa, i luga o le laina na latou fauoloina, ma tuu ai a latou autau e puipui ai lo latou laueleele i matu."
                },
                {
                    "number": 8,
                    "text": "Ma sa faapea ona maua e na tagata faatuiese o sa Nifaē, i le fesoasoani a se autau toatele a sa Lamanā, mea uma a sa Nifaē ia sa i le laueleele i saute. Ma o nei mea uma sa faia i le lona limasefulu ma le valu ma le lona limasefulu ma le iva o tausaga o le nofoaiga a faamasino."
                },
                {
                    "number": 9,
                    "text": "Ma sa oo i le tausaga e onosefulu o le nofoaiga a faamasino, sa manumalo ai Moronaea ma ana autau i le maua mai o vaega e tele o le laueleele; ioe, sa latou toe maua mai aai e tele ia sa pauu atu i lima o sa Lamanā."
                },
                {
                    "number": 10,
                    "text": "Ma sa oo i le tausaga e onosefulu ma le tasi o le nofoaiga a faamasino na latou manumalo ai i le toe maua mai e oo i le afa o o latou laueleele uma."
                },
                {
                    "number": 11,
                    "text": "O lenei o lea toesega tele mai ia sa Nifaē, ma le fasiga tele lea na i ai i totonu ia te i latou, semanu e le tupu mai pe a na leai a latou amioleaga ma a latou mea inosia ia sa i ai i totonu a i te i latou; ioe, ma sa i ai foi ia mea i totonu o i latou o e na fai mai ua latou auai i le ekalesia a le Atua."
                },
                {
                    "number": 12,
                    "text": "Ma sa oo mai ia mea ona o le faamaualuluga o o latou loto, ona o a latou oa e tele naua, ioe, na oo mai ona o lo latou faasaua i e matitiva, i le taofi o a latou meaai mai i e fia aai, i le taofi o o latou ofu mai i e ua le lavalava, ma le fepoina o alafau o o latou uso lotomaualalalo, faatauemu i mea ua paia, ma faafitia le agaga o le valoaga ma faaaliga, ma fasioti tagata, ma fai le vete, ma pepelo, gaoi, mulilulua, ma tutu ae i finauga tetele, ma sosola ese atu i le laueleele o Nifae, i tagata sa Lamanā—"
                },
                {
                    "number": 13,
                    "text": "Ma ona o lenei a latou amioleaga tele, ma lo latou mitamitavale i lo latou lava malosi, na tuua ai i latou e faalagolago i lo latou lava malosi; o lea na latou le manuia ai, ae ua faapuapuagatia ai ma taia, ma tutulia i luma o sa Lamanā, seia oo ina toetoe lava a aveesea o latou laueleele uma."
                },
                {
                    "number": 14,
                    "text": "Ae faauta, sa talai atu e Moronaea mea e tele i tagata ona o lo latou amioletonu, ma sa faapea foi ona talai atu e Nifae ma Liae, o e o atalii o Helamana, mea e tele i tagata, ioe, ma sa laua vavalo atu mea e tele ia te i latou e uiga ia latou amioletonu, ma mea o le a oo mai ia te i latou pe afai latou te le salamo ia latou agasala."
                },
                {
                    "number": 15,
                    "text": "Ma sa oo ina latou salamo, ma o le tulaga na oo i ai o lo latou salamo sa faapea foi ona amata ona latou manuia ai."
                },
                {
                    "number": 16,
                    "text": "Ona ua vaai atu Moronaea ua latou salamo sa ia taumafai e taitai atu i latou mai lea nofoaga i lea nofoaga, ma mai lea aai i lea aai, seia oo ina latou toe maua mai le afa o a latou meatotino ma le afa o o latou laueleele uma."
                },
                {
                    "number": 17,
                    "text": "Ma sa faapea ona faaiuina o le lona onosefulu ma le tasi o tausaga o le nofoaiga a faamasino."
                },
                {
                    "number": 18,
                    "text": "Ma sa oo i le lona onosefulu ma le lua o tausaga o le nofoaiga a faamasino, sa le mafai e Moronaea ona toe maua ni isi laueleele i luga o sa Lamanā."
                },
                {
                    "number": 19,
                    "text": "O lea na latou tuu ai la latou fuafuaga ia maua mai le vaega na totoe o o latou laueleele, ona sa matua toatele tele sa Lamanā sa le mafai e sa Nifaē ona toe maua se mana i luga o i latou; o lea na faaaoga ai e Moronaea ana autau uma i le taofiga o vaega na na ia avea."
                },
                {
                    "number": 20,
                    "text": "Ma sa oo ina sa matatau tele sa Nifaē ona o le toatele tele o le aofai o sa Lamanā, nei faatoilaloina i latou, ma soli i lalo, ma fasiotia, ma faaumatia."
                },
                {
                    "number": 21,
                    "text": "Ioe, sa amata ona latou manatua valoaga a Alema, ma upu foi a Mosaea; ma sa latou vaai sa avea i latou ma ni tagata ua maaa, ma sa latou tuu faameanoa poloaiga a le Atua;"
                },
                {
                    "number": 22,
                    "text": "Ma sa latou suia ma solia i lalo i o latou vae tulafono a Mosaea, po o mea ia na poloaiina ai o ia e le Alii e tuu atu i tagata; ma sa latou vaai ua faaeleeleaina a latou tulafono, ma ua avea i latou ma tagata amioleaga, ua oo ina latou amioleaga e pei lava o sa Lamanā."
                },
                {
                    "number": 23,
                    "text": "Ma ona o lo latou amioletonu sa amata ona faaitiitia le ekalesia; ma ua amata ona latou le talitonu i le agaga o valoaga ma le agaga o faaaliga; ma ua sisila totoa mai faafeagai ma o latou mata faamasinoga a le Atua."
                },
                {
                    "number": 24,
                    "text": "Ma sa latou vaai ua latou vaivai, e pei o o latou uso, o sa Lamanā, ma ua le toe faasaoina i latou e le Agaga o le Alii; ioe, ua alu ese mai ia te i latou, aua e le afio le Agaga o le Alii i malumalu le paia—"
                },
                {
                    "number": 25,
                    "text": "O lea na le toe faasaoina ai i latou e le Atua i lona mana faavavega ma le mafaatusalia, ona ua latou pauu atu i se tulaga o le le talitonu ma le amioleaga tele; ma sa latou vaai ua sili atu ona toatele o sa Lamanā nai lo i latou, ma e vagana ua latou pipii atu i le Alii lo latou Atua, o le a le maalofia lo latou fano."
                },
                {
                    "number": 26,
                    "text": "Aua faauta, ua latou vaai ua tutusa lava le malolosi o sa Lamanā ma lo latou malolosi, e oo lava i le tagata i le tagata. Ma sa faapea ona latou pauu atu i lenei solitulafono tele; ioe, ua faapea ona latou vaivai, ona o lo latou solitulafono, i se va e lei tele ni tausaga."
                }
            ]
        },
        "/study/scriptures/bofm/hel/5": {
            "uri": "/study/scriptures/bofm/hel/5",
            "title": "Helamana 5",
            "data_type": "chapter",
            "chapter_name": "Mataupu 5",
            "chapter_summary": [
                "Ua tuu atu e Nifae ma Liae lo laua maelega i le talaiga—Ua tosina i laua e o laua igoa ia faataitai o laua olaga i o laua tama na muamua—E togiola e Keriso i latou o e e salamo—Ua faaliliu e Nifae ma Liae tagata e toatele ma ua falepuipuiina, ma ua siomia i laua i se afi—Ua ufitia tagata e tolu selau i se ao pogisa—Ua luluina le eleele, ma ua poloai mai se leo i tagata ia salamo—Ua fetautalatalaai Nifae ma Liae ma agelu, ma ua siomia le motu o tagata i le afi. E tusa o le 30 T.L.M."
            ],
            "verses": [
                {
                    "number": 1,
                    "text": "Ma sa oo i lenei lava tausaga, faauta, sa tuu atu ai e Nifae le nofoa-faamasino i se tagata na igoa ia Sesorama."
                },
                {
                    "number": 2,
                    "text": "Ona o a latou tulafono ma o latou malo sa faatutuina i le leo o tagata, ma o i latou o e na filifilia le leaga na sili atu ona toatele nai lo i latou o e na filifilia le lelei, o lea na latou matua ai mo le faafanoga, ona ua faaeleeleaina tulafono."
                },
                {
                    "number": 3,
                    "text": "Ioe, ma sa le ona pau lea; ua avea i latou ma tagata ua maaa, ua oo ina le mafai ona pulea o i latou i le tulafono po o le faamasinotonu, ua nao le faaumatiaina ai o i latou."
                },
                {
                    "number": 4,
                    "text": "Ma sa oo ina faanoanoa Nifae ona o lo latou amioletonu; ma sa ia tuu atu ai le nofoa-faamasino, ma ia ave i ona luga e talai atu le afioga a le Atua i ona aso uma na totoe, ma lona uso foi o Liae, i ona aso uma na totoe;"
                },
                {
                    "number": 5,
                    "text": "Ona sa laua manatua upu na fai mai ai lo laua tamā o Helamana ia te i laua. Ma o upu nei na ia fai mai ai:"
                },
                {
                    "number": 6,
                    "text": "Faauta, ou atalii e, ou te manao ia oulua manatua e tausi poloaiga a le Atua; ma ou te manao ia oulua tau atu i tagata nei upu. Faauta, ua ou tuu atu ia te oulua igoa o o tatou uluai matua, o e na o mai i fafo mai le laueleele o Ierusalema; ma ua ou faia lenei mea ina a oulua manatua o oulua igoa ia oulua manatua ai i laua; ma a oulua manatua i laua ia oulua manatua a laua galuega; ma a oulua manatua a laua galuega ia oulua iloa ai ua taua, ma ua tusia foi, e faapea na lelei."
                },
                {
                    "number": 7,
                    "text": "O lea, ou atalii e, ou te manao ina ia oulua faia le mea ua lelei, ina ia taua ma tusia e uiga ia te oulua, e pei ona taua ma tusia e uiga ia te i laua."
                },
                {
                    "number": 8,
                    "text": "Ma o lenei ou atalii e, faauta, ua ia te au ni isi mea e tele teisi atu ou te manao ai ia te oulua, ma o lea manao o le, ia oulua le faia nei mea ina ia oulua mitamita ai, ae ia oulua faia nei mea ina ia mafai ai ona oulua teuina mo oulua lava se oa i le lagi, ioe, lea ua faavavau, ma lea e le mavae atu; ioe, ina ia mafai ona oulua maua lena meaalofa taua silisili o le ola faavavau, lea ua tatou maua se pogai tatou te manatu ai ua tuuina atu i o tatou tamā."
                },
                {
                    "number": 9,
                    "text": "E, ia manatua, ia manatua, ou atalii e, upu na tautala atu ai le tupu o Peniamina i lona nuu; ioe, ia manatua ua leai se isi ala po o ni auala e mafai ona faaolaina ai le tagata, ua nao i le toto togiola o Iesu Keriso, o le o le a afio mai; ioe, ia manatua e afio mai o ia e togiola le lalolagi."
                },
                {
                    "number": 10,
                    "text": "Ma ia manatua foi upu na tautala atu ai Amoleka ia Seseroma, i le aai o Amonaea; ona sa fai atu o ia ia te ia e moni o le a afio mai le Alii e togiola lona nuu, ae o le a le afio mai o ia e togiola i latou ia latou agasala, ae e togiola i latou mai ia latou agasala."
                },
                {
                    "number": 11,
                    "text": "Ma ua ia te ia le mana na tuuina mai ia te ia mai le Tamā e togiola ai i latou mai ia latou agasala ona o le salamo; o lea na ia auina mai ai ana agelu e talai mai tala o tuutuuga o le salamo, lea e aumai ai i latou i le mana o le Togiola, mo le olataga o o latou agaga."
                },
                {
                    "number": 12,
                    "text": "Ma o lenei, ou atalii e, ia manatua, ia manatua o luga lava o le papa o lo tatou Togiola, o le o Keriso lea, le Alo o le Atua, e ao ina oulua atinae ai lo oulua faavae; ina ia pe a auina mai e le tiapolo ana matagi malolosi, ioe, ana ufanafana i le asiosio, ioe, pe a pesi mai ia te oulua ana uatoa uma ma lana afa malosi, o le a leai sona mana i luga o oulua e toso ifo ai oulua i lalo i le to o le pagatia ma le malaia e le gata, ona o le papa lea ua oulua atinae ai i luga, o le faavae mautinoa lea, o se faavae lea afai e atiae ai tagata e le mafai lava ona pauu i latou."
                },
                {
                    "number": 13,
                    "text": "Ma sa oo ina o upu ia sa aoao atu e Helamana i ona atalii; ioe, e tele mea sa ia aoao atu ia te i laua ia ua le tusia, ma le tele foi o mea ua tusia."
                },
                {
                    "number": 14,
                    "text": "Ma sa laua manatua ana upu; ma o lea na laua o atu ai, i le tausi i poloaiga a le Atua, e aoao atu le afioga a le Atua i totonu o tagata uma o Nifae, e amata mai i le aai o Nuumau;"
                },
                {
                    "number": 15,
                    "text": "Ma mai iina i le aai o Kita, ma mai le aai o Kita i le aai o Moleka;"
                },
                {
                    "number": 16,
                    "text": "Ma mai lava i le tasi aai i le isi, seia oo ina laua o atu i totonu o tagata uma o Nifae o e sa i le laueleele i saute; ma mai iina i le laueleele o Saraʼemila, i totonu o sa Lamanā."
                },
                {
                    "number": 17,
                    "text": "Ma sa oo ina laua talai atu ma le mana tele, sa oo ina laua faamaasiasiina le toatele o i latou o tagata faatuiese o e na o ese atu mai sa Nifaē, sa oo ina latou o mai i luma ma tautau mai a latou agasala, ma papatisoina i le salamo, ma toe foi vave atu i sa Nifaē e taumafai e toe faalelei ia te i latou sese na latou faia."
                },
                {
                    "number": 18,
                    "text": "Ma sa oo ina talai atu Nifae ma Liae i sa Lamanā ma le mana tele ma le pule, ona sa tuuina mai ia te i laua le mana ma le pule ia mafai ona laua tautatala atu ai, ma sa tuuina mai foi ia te i laua mea e tatau ona la tautatala atu ai."
                },
                {
                    "number": 19,
                    "text": "O lea na laua tautala atu ai i le ofo tele o sa Lamanā, i le faatalitonuina o i latou, sa oo ina papatisoina i le salamo le valu afe o sa Lamanā o e sa i le laueleele o Saraʼemila ma taamilo ai, ma ua talitonu i le leaga o uputuu a o latou tamā."
                },
                {
                    "number": 20,
                    "text": "Ma sa oo ina faasolo atu Nifae ma Liae mai iina e o atu i le laueleele o Nifae."
                },
                {
                    "number": 21,
                    "text": "Ma sa oo ina ave i laua e se autau a sa Lamanā ma ua lafo i le falepuipui; ioe, i le falepuipui lava lea sa lafo i ai i totonu Amona ma ona uso e auauna a Limae."
                },
                {
                    "number": 22,
                    "text": "Ma ina ua mavae ona lafoina o i laua i le falepuipui i aso e tele e aunoa ma se meaai, faauta, sa latou o atu i le falepuipui e ave i laua ina ia latou fasioti ia te i laua."
                },
                {
                    "number": 23,
                    "text": "Ma sa oo ina siosiomia faataamilo Nifae ma Liae e peiseai i se afi, sa oo ina latou fefefe latou te fetagofi atu o latou lima i luga ia te i laua i le matatau nei o latou mu. E ui i lea, sa lei mu Nifae ma Liae; ma sa laua tutu e peiseai i totonu o se afi ma ua le mu."
                },
                {
                    "number": 24,
                    "text": "Ma ina ua laua vaai ua siosiomia faataamilo i laua i se afi faaniutu, ma ua laua le mu ai, sa faalototeteleina o laua loto."
                },
                {
                    "number": 25,
                    "text": "Ona sa laua vaai atu ua fefefe sa Lamanā e fetagofi mai o latou lima ia te i laua; pe sa latou totoa e o mai faalatalata mai ia te i laua, ae sa tutu e peiseai ua taia i latou i le gugu i le ofo."
                },
                {
                    "number": 26,
                    "text": "Ma sa oo ina tutu atu Nifae ma Liae ma amata ona tautatala atu ia te i latou, ua fai atu: Aua tou te matatau, aua faauta, o le Atua lava ua ia faaali mai ia te outou lenei mea ofoofogia, lea ua faaali atu ai ia te outou, e le mafai ona fetagofi mai o outou lima ia i maua e fasioti i maua."
                },
                {
                    "number": 27,
                    "text": "Ma faauta, ina ua uma ona laua fai atu o ia upu, sa matua luluina le eleele, ma sa luluina puipui o le falepuipui e peiseai a solo i le eleele; ae faauta, sa lei solo i latou. Ma faauta, o i latou o e sa i ai i le falepuipui, o sa Lamanā ia ma sa Nifaē o e o tagata sa faatuiese."
                },
                {
                    "number": 28,
                    "text": "Ma sa oo ina faamalumaluina i latou i se ao o le pogisa, ma sa oo mai i o latou luga se matau tele."
                },
                {
                    "number": 29,
                    "text": "Ma sa oo ina oo mai se siufofoga e peiseai ua mai i luga ae o le ao o le pogisa, ua fetalai mai: Ia outou salamo ia, ia outou salamo ia, ma aua tou te toe saili e faaumatia au auauna, o e ua ou auina atu ia te outou e talai atu tala lelei."
                },
                {
                    "number": 30,
                    "text": "Ma sa oo ina ua latou faalogoina lenei leo, ma sa latou iloa sa le o se leo o le faititili, pe o se leo foi o se vavao tele, ae faauta, o se siufofoga filemu o le fimalie atoatoa, sa peiseai o se musumusu, ma sa ati e oo atu i totonu lava o le agaga—"
                },
                {
                    "number": 31,
                    "text": "Ma e ui i le fimalie o le siufofoga, faauta, sa matua luluina tele ai le eleele, ma sa oo ina toe tetete puipui o le falepuipui, e peiseai a solo i le eleele; ma faauta, o le ao o le pogisa, lea sa faamalumaluina ai i latou, sa le matafi ese—"
                },
                {
                    "number": 32,
                    "text": "Ma faauta sa toe oo mai le siufofoga, ua fetalai mai: Ia outou salamo ia, ia outou salamo ia, ona ua latalata mai le malo o le lagi; ma aua nei tou toe saili e faaumatia au auauna. Ma sa oo ina toe luluina le eleele, ma sa tetete puipui."
                },
                {
                    "number": 33,
                    "text": "Ma sa toe fetalai mai foi le siufofoga i le taimi lona tolu, ma sa fetalai mai ia te i latou i upu ofoofogia e le mafai e se tagata ona tautala ai; ma sa toe tetete puipui o le falepuipui, ma sa luluina le eleele e peiseai a vaevaeina."
                },
                {
                    "number": 34,
                    "text": "Ma sa oo ina le mafai e tagata sa Lamanā ona sosola ese ona o le ao o le pogisa lea sa faamalumalu mai ia te i latou; ioe, ma sa le mafai foi ona latou gaoioi ona o le matau na oo mai i luga o i latou."
                },
                {
                    "number": 35,
                    "text": "O lenei sa i ai se tasi i totonu ia te i latou o se sa Nifaē i lona fanau mai, o le sa auai i se taimi i le ekalesia a le Atua ae sa faatuiese mai ia te i latou."
                },
                {
                    "number": 36,
                    "text": "Ma sa oo ina faliu atu o ia, ma faauta, sa ia vaaia fofoga o Nifae ma Liae e ala atu i le ao o le pogisa; ma faauta, ua susulu tele lava, ua pei lava o fofoga o ni agelu. Ma sa vaai atu o ia ua tetepa ae o laua mata i le lagi; ma sa foliga mai i laua e peiseai o tautatala pe o sii atu o laua leo i se tagata o laua vaai atu i ai."
                },
                {
                    "number": 37,
                    "text": "Ma sa oo ina alaga atu lenei tagata i le motu o tagata, ina ia latou liliu ma vaai. Ma faauta, sa tuuina mai ia te i latou se mana sa mafai ai ona latou liliu ma vaai atu; ma sa latou iloa atu fofoga o Nifae ma Liae."
                },
                {
                    "number": 38,
                    "text": "Ma sa latou fai mai i le tagata: Faauta, o le a le uiga o nei mea uma, ma o ai o loo fetautalatalaai ma nei tagata?"
                },
                {
                    "number": 39,
                    "text": "O lenei o le igoa o le tagata o Aminatapu. Ma sa fai atu Aminatapu ia te i latou: O loo fetautalatalaai i laua ma agelu a le Atua."
                },
                {
                    "number": 40,
                    "text": "Ma sa oo ina fai mai tagata sa Lamanā ia te ia: Se a se mea matou te faia, ina ia mafai ai ona aveese o lenei ao o le pogisa mai le faamalumalu mai ia te i matou?"
                },
                {
                    "number": 41,
                    "text": "Ma sa fai atu Aminatapu ia te i latou: E ao ina outou salamo, ma faatoga atu i le siufofoga, seia oo ina outou maua le faatuatua ia Keriso, o le na aoao atu ia te outou e Alema, ma Amoleka, ma Seseroma; ma a outou faia lenei mea, o le a aveesea le ao o le pogisa mai le faamalumalu mai ia te outou."
                },
                {
                    "number": 42,
                    "text": "Ma sa oo ina amata ona latou faatoga uma atu i le siufofoga o ia o le na luluina le eleele; ioe, sa latou faatoga atu seia oo lava ina matafi ese le ao o le pogisa."
                },
                {
                    "number": 43,
                    "text": "Ma sa oo ina ua latou vaavaai solo atu, ma vaai ua matafiese le ao o le pogisa mai le faamalumalu mai ia te i latou, faauta, sa latou vaai ua siosiomia faataamilo i latou, ioe, o tagata taitoatasi, i se afi faaniutu."
                },
                {
                    "number": 44,
                    "text": "Ma sa i ai Nifae ma Liae i totonugalemu o i latou; ioe, sa siosiomia faataamilo i laua; ioe, sa peiseai sa i ai i laua i totonu o se afi mumu, ae sa le afaina ai i laua, pe sa mu ai foi luga o puipui o le falepuipui; ma sa faatumuina i laua i lena olioli lea ua le magagana ma ua tumu i le mamalu."
                },
                {
                    "number": 45,
                    "text": "Ma faauta, sa afio mai i lalo le Agaga Paia o le Atua mai le lagi, ma ua ulu i totonu o o latou loto, ma sa faatumulia i latou e peiseai i le afi, ma sa mafai ona latou tautatala mai i upu ofoofogia."
                },
                {
                    "number": 46,
                    "text": "Ma sa oo ina oo mai se siufofoga ia te i latou, ioe, o se siufofoga malie, e peiseai o se musumusu mai, ua fetalai mai:"
                },
                {
                    "number": 47,
                    "text": "Filemu, ia ia te outou le filemu, ona o lo outou faatuatua i laʼu Pele Lelei, o le sa i ai mai le faavaega o le lalolagi."
                },
                {
                    "number": 48,
                    "text": "Ma o lenei, ina ua latou faalogoina lenei mea, sa latou tetepa ae o latou mata, e peiseai e vaai atu i le mea na sau mai ai le siufofoga; ma faauta, sa latou vaai atu ua avanoa le lagi; ma ua afifio mai agelu i lalo mai le lagi ma auauna mai ia te i latou."
                },
                {
                    "number": 49,
                    "text": "Ma e tusa e tolu selau tagata sa i ai, o e na vaai ma faalogo i nei mea; ma sa poloaiina i latou ia o atu ma aua le ofo, pe latou te masalosalo."
                },
                {
                    "number": 50,
                    "text": "Ma sa oo ina latou o atu ma sa auauna atu i tagata, ma talai atu i itu laueleele faataamilo atoa mea uma sa latou faalogo ma vaai i ai, sa oo ina talitonu le vaega tele atu o sa Lamanā i ia mea, ona o le tetele o faamaoniga ia na latou maua."
                },
                {
                    "number": 51,
                    "text": "Ma o le toatele o i latou o e na talitonu sa latou tuu i lalo a latou auupega o taua, ma lo latou inoino foi ma uputuu a o latou tamā."
                },
                {
                    "number": 52,
                    "text": "Ma sa oo ina latou tuu atu i sa Nifaē laueleele e a latou."
                }
            ]
        },
        "/study/scriptures/bofm/hel/6": {
            "uri": "/study/scriptures/bofm/hel/6",
            "title": "Helamana 6",
            "data_type": "chapter",
            "chapter_name": "Mataupu 6",
            "chapter_summary": [
                "Ua talai atu sa Lamanā amiotonu i sa Nifaē amioleaga—Ua manuia nuu uma e lua i se vaitaimi o le filemu ma le mau—Ua faaoso e Lusifelo, le pogai o le agasala, loto o tagata amioleaga ma le au faomea a Katianetona i le fasioti tagata ma le amioleaga—Ua pulea e le au faomea le malo o sa Nifaē. E tusa 29–23 T.L.M."
            ],
            "verses": [
                {
                    "number": 1,
                    "text": "Ma sa oo ina ua faaiuina le lona onosefulu ma le lua o tausaga o le nofoaiga a faamasino, sa tutupu mai nei mea uma, ma ua avea sa Lamanā, le toatele lea o i latou, ma tagata amiotonu, sa oo ina sili atu lo latou amiotonu nai lo sa Nifaē, ona o lo latou maumausali ma lo latou maumaututu i le faatuatua."
                },
                {
                    "number": 2,
                    "text": "Aua faauta, sa i ai le toatele o sa Nifaē o e sa faamaaa ma le salamo ma amioleaga tele, sa oo ina latou teena le afioga a le Atua ma talaiga ma perofetaga uma na oo mai i totonu ia te i latou."
                },
                {
                    "number": 3,
                    "text": "E ui i lea, sa maua e tagata o le ekalesia le olioli tele ona o le liliu mai o sa Lamanā, ioe, ona o le ekalesia a le Atua, lea sa faatuina i totonu ia te i latou. Ma sa latou faaaumea le tasi i le isi, ma olioli le tasi ma le isi, ma sa latou maua le olioli tele."
                },
                {
                    "number": 4,
                    "text": "Ma sa oo ina o ane i lalo le toatele o sa Lamanā i le laueleele o Saraʼemila, ma talai atu i sa Nifaē le ala o lo latou liliu mai, ma apoapoai atu ia te i latou ia faatuatua ma salamo."
                },
                {
                    "number": 5,
                    "text": "Ioe, ma e toatele i latou sa talai atu ma le mana tele ma le pule, sa oo ina ave ifo ai i lalo le toatele o i latou i le loloto o le lotomaualalo, ia avea o ni soo lotomaualalalo o le Atua ma le Tamai Mamoe."
                },
                {
                    "number": 6,
                    "text": "Ma sa oo ina o atu le toatele o sa Lamanā i le laueleele i matu; ma sa o atu foi Nifae ma Liae i le laueleele i matu, e talai atu i tagata. Ma sa faapea ona iu o le lona onosefulu ma le tolu o tausaga."
                },
                {
                    "number": 7,
                    "text": "Ma faauta, sa i ai le filemu i le laueleele atoa, sa oo ina mafai ona o atu o sa Nifae i soo se vaega o le laueleele sa latou loto i ai, pe i totonu o sa Nifaē po o sa Lamanā."
                },
                {
                    "number": 8,
                    "text": "Ma sa oo ina mafai foi e sa Lamanā ona o atu i soo se mea sa latou loto i ai, pe i totonu o sa Lamanā po o sa Nifaē; ma sa faapea ona latou mafuta saoloto ai o le tasi i le isi, e faatau mai ma faatau atu, ma saili oloa, e tusa ma o latou manao."
                },
                {
                    "number": 9,
                    "text": "Ma sa oo ina latou matua mauoa tele lava, o sa Lamanā uma ma sa Nifaē; ma sa latou maua se mau tele lava o auro, ma ario, ma uamea taua eseese uma, i le laueleele uma i saute ma le laueleele i matu."
                },
                {
                    "number": 10,
                    "text": "O lenei o le laueleele i saute sa taua o Liae, ma o le laueleele i matu sa taua o Moleka, lea sa faaigoa i le atalii o Setekaia; ona sa aumai Moleka e le Alii i le laueleele i matu, ma Liae i le laueleele i saute."
                },
                {
                    "number": 11,
                    "text": "Ma faauta, sa i ai auro eseese uma i nei laueleele uma e lua, ma ario, ma ituaiga uma o ʼoa taua eseese; ma sa i ai foi tagata faigaluega tomai eseese i gaosiga, o e sa latou galueaiina ma faamamaina ituaiga uma o oa; ma sa faapea ona latou mauoa."
                },
                {
                    "number": 12,
                    "text": "Sa latou totoina saito e tele, i matu uma ma saute; ma sa latou uluola tele lava, i matu uma ma saute. Ma sa latou fanafanau ma faasolo malolosi tele lava i le laueleele. Ma sa latou faia lafu ma fagaga e tele, ioe, o manu pepeti e tele."
                },
                {
                    "number": 13,
                    "text": "Faauta o o latou fafine sa galulue ma milo, ma sa latou faia ie uiga eseese uma, o ie lino-miloa lelei ma ie o ituaiga eseese uma, e faaoofu ai lo latou le lavalava. Ma sa faapea ona mavae atu o le lona onosefulu ma le fa o tausaga i le filemu."
                },
                {
                    "number": 14,
                    "text": "Ma i le tausaga e onosefulu ma le lima sa latou maua ai foi le olioli tele ma le filemu, ioe, ma talaiga e tele ma valoaga e tele e faatatau i mea o le a oo mai. Ma sa faapea ona mavae atu o le tausaga e onosefulu ma le lima."
                },
                {
                    "number": 15,
                    "text": "Ma sa oo i le tausaga e onosefulu ma le ono o le nofoaiga a faamasino, faauta, sa fasiotia Sesorama e se lima e le iloa ao nofo o ia i le nofoa-faamasino. Ma sa oo ina o lena lava tausaga e tasi na fasiotia ai foi lona atalii, o le na tofia e le nuu e suitulaga ia te ia. Ma sa faapea ona iu o le tausaga e onosefulu ma le ono."
                },
                {
                    "number": 16,
                    "text": "Ma o le amataga o le tausaga e onosefulu ma le fitu sa toe amata ai ona tuputupu ae le amioleaga tele lava o tagata."
                },
                {
                    "number": 17,
                    "text": "Aua faauta, sa umi ona faamanuiaina i latou e le Alii i oa o le lalolagi sa le faaosoina i latou i le ita, i taua, po o i le faamasaa toto; o lea sa amata ai ona latou fuli atu o latou loto ia latou oa; ioe, sa amata ona latou saili ia maua le oa ina ia mafai ona latou sili ae i luga o le tasi; o lea na amata ai ona latou faia o fasiotiga tagata faalilolilo, ma faomea ma vete, ina ia latou maua ai oa."
                },
                {
                    "number": 18,
                    "text": "Ma o lenei faauta, o ia tagata fasioti tagata ma tagata na faia vetega, o se vaega o tagata o e na faavae e Kisakumena ma Katianetona. Ma o lenei sa oo ina toatele tagata o le vaega a Katianetona, i totonu lava o sa Nifaē. Peitai faauta, sa sili atu lo latou toatele i le vaega aupito sili atu ona amioleaga o sa Lamanā. Ma sa taua i latou o le au faomea ma le au fasioti tagata a Katianetona."
                },
                {
                    "number": 19,
                    "text": "Ma o i latou ia na fasiotia le faamasino sili o Sesorama, ma lona atalii, ao i ai i le nofoa-faamasino; ma faauta, sa le maua i latou."
                },
                {
                    "number": 20,
                    "text": "Ma o lenei sa oo ina ua iloa e sa Lamanā ua i ai ni tagata faomea i totonu ia te i latou, sa latou faanoanoa tele lava; ma sa latou faaaoga ala uma i lo latou malosi e faaumatia ai i latou mai luga o le lalolagi."
                },
                {
                    "number": 21,
                    "text": "Ae faauta, sa faaosoina e Satani loto o le vaega toatele atu o sa Nifaē, sa oo ina latou aufaatasi ma ia vaega o tagata faomea, ma latou ulu atu ia latou feagaiga ma a latou tautoga, o le a latou puipuia ma faasaoina le tasi i soo se tulaga faigata e tuu i ai i latou, ina ia latou le mafatia ia latou fasiotiga tagata, ma a latou vetega, ma a latou gaoiga."
                },
                {
                    "number": 22,
                    "text": "Ma sa oo ina sa i ai ni a latou faailoga, ioe, ni a latou faailoga faalilolilo, ma a latou upu faalilolilo; ma sa latou faia nei mea ina ia latou iloa ai se uso o le ua uma ona ulu i le feagaiga, ina ia le faatiga ia te ia lona uso i soo se amioleaga na te faia, po o i latou o e ua auai i lana vaega, o e ua latou osia lenei feagaiga."
                },
                {
                    "number": 23,
                    "text": "Ma sa faapea ona latou faia ina ia mafai ona latou fasioti tagata, ma vete, ma gaoi, ma fai le faitaaga ma amioleaga eseese uma, sa le tusa ma tulafono a lo latou atunuu ma tulafono foi a lo latou Atua."
                },
                {
                    "number": 24,
                    "text": "Ma o soo se tasi o i latou o e na auai i la latou vaega na te faaali atu i le lalolagi a latou amioleaga ma a latou mea inosia, e faamasinoina, e le tusa ai ma tulafono a lo latou atunuu, ae tusa ai ma tulafono a lo latou amioleaga, ia na tuuina mai e Katianetona ma Kisakumena."
                },
                {
                    "number": 25,
                    "text": "Ma o lenei faauta, o tautoga ma feagaiga faalilolilo ia na poloai atu ai Alema i lona atalii ia aua nei oo atu i le lalolagi, nei avea ma ala e ave ifo ai tagata i lalo i le faafanoga."
                },
                {
                    "number": 26,
                    "text": "O lenei faauta, o ia tautoga ma feagaiga faalilolilo sa lei oo mai ia Katianetona mai talafaamaumau ia na tuu atu ia Helamana; ae faauta, o ia mea na tuu i le loto o Katianetona e lena tagata e tasi o le na ia tosina o tatou uluai matua ina ia aai i le fua o le laau na faasaina—"
                },
                {
                    "number": 27,
                    "text": "Ioe, lena lava tagata e tasi o le na taupulepule ma Kaino, e faapea afai na te fasiotia lona uso o Apelu o le a le iloa lava e le lalolagi. Ma sa taupulepule o ia faatasi ma Kaino ma e na mulimuli ia te ia, mai lena taimi seia oo i luma."
                },
                {
                    "number": 28,
                    "text": "O lenei foi o le tagata lava lena e tasi na ia tuu i loto o tagata ia latou fausia se olo ia lava le maualuga ina ia mafai ona latou o ae ai i le lagi. Ma o le tagata lava lena e tasi o le na ia taitaiseseina tagata o e na o mai mai lena olo i le laueleele lenei; o le na ia faasalalauina galuega o le pouliuli ma mea inosia i luga o le laueleele atoa, seia oo lava ina ia toso ifo i lalo tagata i se faafanoga atoa, ma se seoli tumau-faavavau."
                },
                {
                    "number": 29,
                    "text": "Ioe, o le tagata lava lena e tasi o le na tuuina i le loto o Katianetona e fai pea le galuega o le pouliuli, ma le fasioti tagata faalilolilo; ma ua ia aumaia i luma mai i le amataga o le tagata seia oo mai lava i lalo i lenei taimi."
                },
                {
                    "number": 30,
                    "text": "Ma faauta, o ia lea o le o le tupuga o agasala uma. Ma faauta, o loo faia pea e ia ana galuega o le pouliuli ma le fasioti tagata faalilolilo, ma ia tuulima faasolo mai i lalo a latou taupulepulega, ma a latou tautoga, ma a latou feagaiga, ma a latou fuafuaga o le amioleaga matautia, mai lea tupulaga i lea tupulaga, e tusa ma le mafai ona ia umia o loto o le fanauga a tagata."
                },
                {
                    "number": 31,
                    "text": "Ma o lenei faauta, sa ia umia loto o tagata sa Nifaē; ioe, sa oo ina avea i latou ma tagata amioleaga tele lava; ioe, o le vaega tele o i latou sa liliu ese mai le ala o le amiotonu, ma sa latou soli i lalo o o latou vae poloaiga a le Atua, ma ua liliu atu i o latou lava ala, ma sa latou atiae tupua mo i latou mai ia latou auro ma a latou ario."
                },
                {
                    "number": 32,
                    "text": "Ma sa oo ina o nei amioletonu uma sa oo mai ia te i latou i le va o ni tausaga sa lei tele, o le vaega tele o ia mea na oo mai ia te i latou i le lona onosefulu ma le fitu o tausaga o le nofoaiga a faamasino i le nuu o Nifae."
                },
                {
                    "number": 33,
                    "text": "Ma sa latou tutupu i lo latou amioletonu i le lona onosefulu ma le valu foi o tausaga, i le faanoanoa tele ma le auega o e na amiotonu."
                },
                {
                    "number": 34,
                    "text": "Ma ua faapea ona tatou vaai ai sa amata ona faaitiitia sa Nifaē i e le talitonu, ma tutupu i le amioleaga ma mea inosia, ao sa Lamanā sa amata ona tutupu tele lava i le malamalama o lo latou Atua; ioe, sa amata ona latou tausia ana tulafono ma poloaiga, ma savavali i le upumoni ma le amiosao i ona luma."
                },
                {
                    "number": 35,
                    "text": "Ma ua faapea ona tatou vaai ai ua amata ona alu ese o le Agaga o le Alii mai sa Nifaē, ona o le amioleaga ma le maaa o o latou loto."
                },
                {
                    "number": 36,
                    "text": "Ma ua faapea ona tatou vaai ai ua amata ona liligi ifo e le Alii lona Agaga i luga o sa Lamanā, ona o lo latou augofie ma lo latou fia talitonu i ana fetalaiga."
                },
                {
                    "number": 37,
                    "text": "Ma sa oo ina sailia e sa Lamanā le vaega a le au faomea a Katianetona; ma sa latou talai atu le afioga a le Atua i le vaega sili ona amioleaga o i latou, sa oo ina faaumatia aiai lenei vaega o le au faomea mai totonu o sa Lamanā."
                },
                {
                    "number": 38,
                    "text": "Ma sa oo i le tasi itu, sa atiae ma lagolagoina i latou e sa Nifaē, e amata mai i le vaega sili ona amioleaga o i latou, seia oo ina latou ufitia le laueleele atoa o sa Nifaē, ma latou faaseseina le vaega tele o e amiotonu seia oo ina latou o ifo i lalo e talitonu ia latou galuega ma aai ia latou vete, ma aufaatasi ma i latou ia latou fasiotiga tagata ma pulega faalilolilo."
                },
                {
                    "number": 39,
                    "text": "Ma sa faapea ona latou maua o le pulega atoa o le malo, sa oo ina latou solia i lalo o o latou vae ma taia ma faasaua ma fuli o latou tua i e ua matitiva ma e agamalu, ma soo lotomaualalalo o le Atua."
                },
                {
                    "number": 40,
                    "text": "Ma ua faapea ona tatou vaai ua latou i ai i se tulaga leaga matautia, ma ua matutua mo se faaumatiaga tumau-faavavau."
                },
                {
                    "number": 41,
                    "text": "Ma sa oo ina faapea ona iu o le tausaga e onosefulu ma le valu o le nofoaiga a faamasino i le nuu o Nifae."
                }
            ]
        },
        "/study/scriptures/bofm/hel/7": {
            "uri": "/study/scriptures/bofm/hel/7",
            "title": "Helamana 7",
            "data_type": "chapter",
            "chapter_name": "Mataupu 7",
            "chapter_summary": [
                "Ua teena Nifae i matu ma ua toe foi mai i Saraʼemila—Ua tatalo o ia i luga o le olo i lana faatoaga ma ona ia valaau atu lea i tagata ia salamo pe fano. E tusa o le 23–21 T.L.M."
            ],
            "book_intro": [
                "O le valoaga a Nifae, le atalii o Helamana—Ua faamatauina e le Atua le nuu o Nifae o le a ia asiasi mai ia te i latou i lona toasa, i le faaumatiaina atoa o i latou, vagana ai ua latou salamo ia latou amioleaga. Ua taia e le Atua le nuu o Nifae i le faamai; ua latou salamo ma liliu mai ia te ia. O Samuelu, o se sa Lamanā, ua vavalo atu i tagata sa Nifaē."
            ],
            "verses": [
                {
                    "number": 1,
                    "text": "Faauta, o lenei sa oo ina o le tausaga e onosefulu ma le iva o le nofoaiga a faamasino i sa Nifaē, na toe foi mai ai Nifae, le atalii o Helamana, i le laueleele o Saraʼemila mai le laueleele i matu."
                },
                {
                    "number": 2,
                    "text": "Ona sa alu atu o ia i fafo i totonu o tagata o e sa i le laueleele i matu, ma ia talai atu le afioga a le Atua ia te i latou, ma sa ia vavalo atu mea e tele ia te i latou;"
                },
                {
                    "number": 3,
                    "text": "Ma sa latou teena ana upu uma, sa oo ina le mafai ona nofo o ia i totonu ia te i latou, ae sa toe foi mai o ia i le laueleele na ia fanau mai ai."
                },
                {
                    "number": 4,
                    "text": "Ma ina ua vaai atu ua i ai tagata i se tulaga o le amioleaga matautia faapea, ma ua nofoia e ia au faomea a Katianetona nofoa-faamasin—ona sa latou fao faamalosi le mana ma le pule o le laueleele; ma tuu ese poloaiga a le Atua, ma e leai sina mea itiiti na sao ai lea mea i ona luma; ua latou le faia se mea tonu i le fanauga a tagata;"
                },
                {
                    "number": 5,
                    "text": "Ua latou tausalaina e amiotonu ona o lo latou amiotonu; ua latou tuu e ua sala ma e ua amioleaga e le faasalaina ona o a latou tupe; o lenei foi ina ia latou umia tofiga i le ao o le malo, latou te pule ma fai ai e tusa ma o latou loto, ina ia latou maua le oa ma le mamalu o le lalolagi, ma, o lenei foi, ina ia sili ona faigofie ai ia te i latou ona faia le mulilua, ma gaoi, ma fasioti, ma faia e tusa ma o latou lava loto—"
                },
                {
                    "number": 6,
                    "text": "O lenei, o lenei amioletonu tele sa oo mai i luga o sa Nifaē, i le va o ni tausaga sa lei tele; ma ina ua vaai atu i ai Nifae, sa malena ae lona loto ma le faanoanoa i totonu o lona fatafata; ma sa alaga o ia i le tiga o lona agaga:"
                },
                {
                    "number": 7,
                    "text": "E, maumau pe a na mafai ona oo mai ou aso i aso muamua na sau ai lou tamā o Nifae i fafo mai le laueleele o Ierusalema, po ua mafai ona ou olioli faatasi ma ia i le laueleele na folafolaina; o aso na sa faigofie ai ona tauanauina ona tagata, ia tutumau e tausi poloaiga a le Atua, ma gese ona taitaiina e fai le amioletonu; ma sa vavave ona latou faalogo atu i afioga a le Alii—"
                },
                {
                    "number": 8,
                    "text": "Ioe, a na mafai ona oo mai ou aso i na aso, po ua olioli loʼu agaga i le amiotonu o oʼu uso."
                },
                {
                    "number": 9,
                    "text": "Ae faauta, ua tofia aʼu o oʼu aso nei aso, ma ia faatumuina lou agaga i le faanoanoa ona o lenei amioleaga a oʼu uso."
                },
                {
                    "number": 10,
                    "text": "Ma faauta, o lenei sa oo i luga o se olo lea sa i le faatoaga a Nifae, sa i tafatafa o le alatele lea sa tau atu i le maketi tele sa i le aai o Saraʼemila; o lea, sa punou ifo Nifae i luga o le olo lea sa i lana faatoaga, o se olo lea sa tu latalata foi i le faitotoa o le faatoaga lea sa alu ane ai le alatele."
                },
                {
                    "number": 11,
                    "text": "Ma sa oo ina sa i ai ni tagata faapitoa sa ui ane ma vaai atu ia Nifae ao ia sasaa atu lona agaga i le Atua i luga o le olo; ma sa latou taufetuli ma tau atu i tagata le mea na latou vaaia, ma sa o mai faatasi tagata i motu ina ia latou iloa le pogai o lea faanoanoa tele mo le amioleaga o le nuu."
                },
                {
                    "number": 12,
                    "text": "Ma o lenei, ina ua tulai Nifae sa ia vaai atu i motu o tagata o e ua faapotopoto mai faatasi."
                },
                {
                    "number": 13,
                    "text": "Ma sa oo ina tatala e ia lona fofoga ma fai atu ia te i latou: Faauta, aisea ua outou faapotopoto faatasi ai outou lava? Ina ia ou tau atu ea ia te outou a outou amioletonu?"
                },
                {
                    "number": 14,
                    "text": "Ioe, ona ua ou alu ae i luga o lou olo ina ia mafai ona ou sasaa atu o lou agaga i lou Atua, ona o le faanoanoa tele o lou loto, lea ona o a outou amioletonu!"
                },
                {
                    "number": 15,
                    "text": "Ma ona o lou faanoanoa ma lau auega ua outou faapotopoto faatasi ai outou lava, ma outou ofo ai; ioe, ma ua i ai ia te outou se mea ua tatau tele ai ona outou ofo; ioe, e tatau ona outou ofo ona ua tuu ese atu outou ua maua ai e le tiapolo se uu malosi i o outou loto."
                },
                {
                    "number": 16,
                    "text": "Ioe, pe ua mafai faapefea ea ona outou tuu i faatosinaga a ia o le ua saili e lafo ese o outou agaga i lalo i le pagatia tumau-faavavau ma le malaia e le gata?"
                },
                {
                    "number": 17,
                    "text": "E, ia outou salamo, ia outou salamo! Aisea ea ua outou fia feoti ai? Ia outou liliu mai ia, ia outou liliu mai ia i le Alii lo outou Atua. Aisea ea ua ia tuulafoaiina ai outou?"
                },
                {
                    "number": 18,
                    "text": "Ona ua outou faamaaa o outou loto; ioe, ua outou le fia faalogo i le siufofoga o le leoleo mamoe lelei; ioe, ua outou faaonoono ia te ia ia toatamai e faasaga mai ia te outou."
                },
                {
                    "number": 19,
                    "text": "Ma faauta, i lo le faapotopotoina o outou, vagana ai o le a outou salamo, faauta, o le a ia faasalalauina outou o le a avea ai outou ma meaai mo uli ma manu aivao."
                },
                {
                    "number": 20,
                    "text": "E, pe ua mafai faapefea ona outou faagaloina lo outou Atua i lea lava aso ua ia laveaiina ai outou?"
                },
                {
                    "number": 21,
                    "text": "Ae faauta, ua outou faia lenei mea e maua ai oa, ina ia viia ai outou e tagata, ioe, ma ina ia mafai ona outou maua ai o le auro ma le ario. Ma ua outou tuu o outou loto i luga o oa ma mea le aoga a lenei lalolagi, ia ua outou fasioti tagata ai, ma vete, ma gaoi, ma molimau pepelo ai e faasaga i o outou tuaoi, ma fai amioletonu uiga eseese uma."
                },
                {
                    "number": 22,
                    "text": "Ma o le pogai lenei o le a oo mai ai le malaia ia te outou vagana ai ua outou salamo. Aua afai tou te le salamo, faauta, o le aai tele lenei, ma aai tetele uma foi faataamilo ai, ia o loo i ai i le laueleele ua tatou umia, o le a aveesea o le a outou le maua ai se nofoaga i totonu o i latou; ona faauta, o le a le tuuina mai e le Alii ia te outou le malosi, e pei ona ia faia e oo mai i le taimi nei, tou te tetee faasaga atu ai i o outou fili."
                },
                {
                    "number": 23,
                    "text": "Aua faauta, ua faapea ona fetalai mai o le Alii: O le a ou le faaali atu lou malosi i e amioleaga, i le tasi ia sili atu le tasi, vagana ai ia te i latou o e salamo ia latou agasala, ma faalogo mai i au upu. O lenei o lea, ou uso e, ou te manao ia outou iloa, o le a sili atu ona lelei mo sa Lamanā nai lo outou vagana ai ua outou salamo."
                },
                {
                    "number": 24,
                    "text": "Aua faauta, ua sili atu ona latou amiotonu nai lo outou, ona ua latou le agasala e faasaga i le malamalama tele lea ua outou maua; o lea o le a alofa mutimutivale tele ai le Alii ia te i latou; ioe, o le a ia faalevalevaina o latou aso ma faatoateleina a latou fanau, e oo lava pe a faaumatiaina atoa oe vagana ai ua e salamo."
                },
                {
                    "number": 25,
                    "text": "Ioe, oi talofa ia te outou ona o lena mea inosia tele ua oo mai i o outou luga; ma ua outou faaaufaatasi atu i ai outou lava, ioe, i lena vaega faalilolilo lea na faatuina e Katianetona!"
                },
                {
                    "number": 26,
                    "text": "Ioe, o le a oo mai le malaia ia te outou ona o lena faamaualuga ua outou tuu e ulu mai i o outou loto, lea ua faafefeteina ai outou i luga ia sili atu i lo le mea ua lelei ona o a outou oa ua silisili ona tele!"
                },
                {
                    "number": 27,
                    "text": "Ioe, oi talofa ia te outou ona o lo outou amioleaga ma a outou mea inosia!"
                },
                {
                    "number": 28,
                    "text": "Ma e vagana ai ua outou salamo o le a outou fano; ioe, e oo lava i o outou laueleele o le a aveesea mai ia te outou, ma o le a faaumatia ese outou mai luga o le lalolagi."
                },
                {
                    "number": 29,
                    "text": "Faauta o lenei, ou te le fai atu au lava ia, o le a oo mai nei mea, ona e le o au na ou iloa ai nei mea; ae faauta, ua ou iloa ua moni nei mea, ona o le Alii le Atua na ia faaalia mai nei mea ia te au, o lea ou te molimau atu ai o le a faataunuuina lava."
                }
            ]
        },
        "/study/scriptures/bofm/hel/8": {
            "uri": "/study/scriptures/bofm/hel/8",
            "title": "Helamana 8",
            "data_type": "chapter",
            "chapter_name": "Mataupu 8",
            "chapter_summary": [
                "Ua saili faamasino amioleaga e faaoso tagata ia tetee ia Nifae—O Aperaamo, Mose, Senosa, Senoka, Esaia, Isaia, Ieremia, Liae, ma Nifae, na molimau uma ia Keriso—Ua tau atu e Nifae, e ala i musumusuga, le fasiotiga o le faamasino sili. E tusa o le 23–21 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina ua uma ona fai atu e Nifae o nei upu, faauta, sa i ai tagata o e o ni faamasino, ma o e foi sa auai i le vaega faalilolilo a Katianetona, sa feita i latou, ma sa latou alalaga tetee faasaga ia te ia, ua fai atu i tagata: Aisea tatou te le pue ai lenei tagata ma aumai o ia, ina ia faasalaina o ia e tusa ma le solitulafono lea ua ia faia?"
                },
                {
                    "number": 2,
                    "text": "Aisea tou te vaai atu ai i lenei tagata, ma faalogo atu ia te ia o faifai e faasaga i lenei nuu ma faasaga i la tatou tulafono?"
                },
                {
                    "number": 3,
                    "text": "Aua faauta, sa tautala atu Nifae ia te i latou e uiga i le leaga o la latou tulafono; ioe, e tele mea na tautala atu ai Nifae ia ua le mafai ona tusia; ma sa leai se mea sa tautala atu ai o ia sa le tusa ai ma poloaiga a le Atua."
                },
                {
                    "number": 4,
                    "text": "Ma sa feita ia faamasino ia te ia ona sa tautala atu o ia ma le manino ia te i latou e faatatau ia latou galuega faalilolilo o le pouliuli; e ui i lea, sa latou fefefe e fetagofi atu o latou lima ia te ia, ona sa latou matatau i le nuu nei o latou alalaga tetee mai faasaga ia te i latou."
                },
                {
                    "number": 5,
                    "text": "O lea na latou alalaga atu ai i tagata, fai mai: Aisea ua outou tuu ai lenei tagata e faifai faasaga mai ia i tatou? Aua faauta ua tausalaina e ia lenei nuu atoa, e oo lava i le faaumatiaina; ioe, ma e faapea foi o o tatou aai tetele nei o le a aveesea mai ia i tatou, ma o le a tatou le maua ai se nofoaga i totonu o i latou."
                },
                {
                    "number": 6,
                    "text": "Ma o lenei ua tatou iloa e le mafai ona oo mai o lenei mea, aua faauta, ua tatou malolosi, ma ua tetele o tatou aai, o lea e le mafai ai e o tatou fili ona maua se mana i luga o i tatou."
                },
                {
                    "number": 7,
                    "text": "Ma sa oo ina faapea ona latou faaoso o tagata ia feita e faasaga ia Nifae, ma faatutupu finauga i totonu ia te i latou; ona sa i ai ni isi o e sa alalaga mai: Ia tuu pea ia lenei tagata, ona o ia o se tagata lelei, ma o mea na na ia fai mai ai o le a taunuu moni vagana ai ua tatou salamo;"
                },
                {
                    "number": 8,
                    "text": "Ioe, faauta, o le a oo mai ia te i tatou faamasinoga uma ia na ia molimau mai ai ia i tatou; ona ua tatou iloa ua sao lana molimau ia te i tatou e uiga ia tatou amioletonu. Ma faauta ua tele i latou, ma ua ia iloa foi mea uma o le a pauu mai ia te i tatou e pei ona ia iloa e uiga ia tatou amioletonu;"
                },
                {
                    "number": 9,
                    "text": "Ioe, ma faauta, a na fai e le o ia o se perofeta po ua le mafai e ia ona molimau mai e uiga i ia mea."
                },
                {
                    "number": 10,
                    "text": "Ma sa oo ina faamalolosia tagata uma na o e na saili e faaumatia Nifae ona o lo latou fefefe, sa latou le fetagofi atu ai o latou lima ia te ia; o lea na toe amata ai ona ia tautala atu ia te i latou, ina ua vaai atu ua ia maua le lagolagoina i manatu o ni isi, sa oo ina fefefe le vaega na totoe o i latou."
                },
                {
                    "number": 11,
                    "text": "O lea na faamalosia ai o ia e tautala atili atu ia te i latou ua fai atu: Faauta, ou uso e, tou te lei faitau ea sa tuuina mai e le Atua le mana i se tagata e toatasi, o Mose lava lea, e taia ai i luga o vai o le Sami Ulaula, ma vavae ai i le tasi itu ma le isi itu, sa oo ina ui mai ai Isaraelu, o e o o tatou tamā, i luga o le eleele matutu, ma faaoo ai vai i luga o autau a Aikupito ma tofatumoanaina ai i latou."
                },
                {
                    "number": 12,
                    "text": "Ma o lenei faauta, afai na tuu mai e le Atua i lenei tagata se mana faapena, aisea ea la tou te finau ai i totonu ia te outou lava, ma fai mai e lei tuuina mai e ia ia te au se mana e mafai ai ona ou iloa e uiga i faamasinoga ia o le a oo mai i luga o outou vagana ai ua outou salamo?"
                },
                {
                    "number": 13,
                    "text": "Ae faauta, ua le nao au upu ua outou teena, ae ua outou teena foi upu uma ia na tautala i ai o tatou tamā, ma upu foi na tautala i ai lenei tagata, o Mose, o le na tuuina mai ia te ia se mana tele faapea; ioe, o upu ia na ia tautala i ai e uiga i le afio mai o le Mesia."
                },
                {
                    "number": 14,
                    "text": "Ioe, na te lei molimau mai ea o le a afio mai le Alo o le Atua? Ma e pei ona sa sii i luga e ia le gata apamemea i le vao, o le a faapea lava ona sii i luga o ia o le o le a afio mai."
                },
                {
                    "number": 15,
                    "text": "Ma e pei ona ola le toatele o e na vaai ae i luga i lena gata, o le a faapea lava ona mafai ona ola o le toatele o e e vaai ae i luga ma le faatuatua i le Alo o le Atua, ma ua i ai le agaga salamo, i lena lava ola ua faavavau."
                },
                {
                    "number": 16,
                    "text": "Ma o lenei faauta, ua le nao Mose na molimau e uiga i nei mea, ae o perofeta paia uma foi, mai i ona aso e oo atu i aso o Aperaamo."
                },
                {
                    "number": 17,
                    "text": "Ioe, ma faauta, sa vaai Aperaamo i lona afio mai, ma sa faatumuina o ia i le fiafia ma sa olioli."
                },
                {
                    "number": 18,
                    "text": "Ioe, ma faauta, ou te fai atu ia te outou, sa le gata ina iloa e Aperaamo e uiga i nei mea, ae sa i ai le toatele ae lei oo i aso o Aperaamo o e na valaauina i le faatulagaga a le Atua; ioe, e tusa lava ma le faatulagaga a lona Alo, na latou iloaina; ma sa faia lenei mea ona sa tatau ona faaalia o ia mea i tagata, i le tele o afe o tausaga ae lei oo i lona afio mai, o le a oo mai lava le togiola ia te i latou."
                },
                {
                    "number": 19,
                    "text": "Ma o lenei ou te manao ina ia outou iloa, talu mai aso o Aperaamo sa i ai lava perofeta e toatele na molimau mai i nei mea; ioe, faauta, na molimau mai ai le perofeta o Senosa ma le lotoa; o se mea na fasiotia ai o ia."
                },
                {
                    "number": 20,
                    "text": "Ma faauta, o Senoka foi, ma Esaia foi, ma Isaia foi, ma Ieremia, (o Ieremaia o le perofeta lava lea e tasi na molimau mai e uiga i le faaumatiaga o Ierusalema) ma o lenei ua tatou iloa ua faaumatia Ierusalema e tusa ma upu a Ieremia. O lea la aisea o le a le afio mai ai le Alo o le Atua, e tusa ma lana valoaga?"
                },
                {
                    "number": 21,
                    "text": "Ma o lenei tou te masalogia ea ua faaumatiaina Ierusalema? Tou te fai mai ea e lei fasiotia atalii uma o Setekaia, o i latou uma ia vagana ai Moleka? Ioe, ma tou te le o vaai ea ua faatasi le fanau a Setekaia ma i tatou, ma sa tutuli ese i latou i fafo mai le laueleele o Ierusalema? Ae faauta, ua le ona pau lea—"
                },
                {
                    "number": 22,
                    "text": "Sa tuli ese lo tatou tamā o Liae i fafo mai Ierusalema ona sa ia molimau atu e uiga i nei mea. Sa molimau foi Nifae e uiga i nei mea, ma sa toetoe foi o o tatou tamā uma, seia oo mai lava i lalo i le taimi nei; ioe, sa latou molimau mai e uiga i le afio mai o Keriso, ma sa tulimatai i luma, ma olioli i lona aso o le a oo mai."
                },
                {
                    "number": 23,
                    "text": "Ma faauta, o ia o le Atua, ma ua faatasi o ia ma i latou, ma sa ia faaali mai o ia lava ia te i latou, ma ua ia togiolaina i latou; ma sa latou avatu ai ia te ia le viiga, ona o lena mea o le a oo mai."
                },
                {
                    "number": 24,
                    "text": "Ma o lenei, ona ua outou iloa nei mea ma ua le mafai ona outou faafitia vagana ai ua outou pepelo, o lea ua outou agasala ai i lenei mea, ona ua outou teena nei mea uma, e ui i le tele o faamaoniga ua outou maua; ioe, ua outou maua lava mea uma, o mea o i le lagi, ma mea uma ua i ai i le lalolagi, o se molimau ua moni i latou."
                },
                {
                    "number": 25,
                    "text": "Ae faauta, ua outou teena le upumoni, ma fouvale faasaga i lo outou Atua paia; ma e oo lava i lenei taimi, nai lo le teuina mo outou lava o oa i le lagi, e le pala ai se mea, ma o se mea e le mafai ona oo atu i ai se mea eleelea, ua outou faaputuina mo outou lava le toasa mo le aso o le faamasinoga."
                },
                {
                    "number": 26,
                    "text": "Ioe, e oo lava i le taimi nei o loo outou matutua ae, ona o a outou fasiotiga tagata, ma lo outou faitaaga ma amioleaga, mo le faafanoga tumau-faavavau; ioe, ma e vagana ai ua outou salamo, o le a lata ona oo mai ia te outou."
                },
                {
                    "number": 27,
                    "text": "Ioe, faauta, ua i ai nei lava i o outou faitotoa; ioe, ina outou o atu ia i le nofoa-faamasino, ma suesue; ma faauta, ua fasiotia lo outou faamasino, ma o loo taatia o ia i lona toto; ma sa fasiotia o ia e lona uso, o le ua saili e nofo i le nofoa-faamasino."
                },
                {
                    "number": 28,
                    "text": "Ma faauta, ua auai i laua uma i la outou vaega faalilolilo, o lona ʼautu o Katianetona ma le ua leaga o le ua saili e faaumatia agaga o tagata."
                }
            ]
        },
        "/study/scriptures/bofm/hel/9": {
            "uri": "/study/scriptures/bofm/hel/9",
            "title": "Helamana 9",
            "data_type": "chapter",
            "chapter_name": "Mataupu 9",
            "chapter_summary": [
                "Ua maua e avefeau le faamasino sili ua maliu i le nofoa-faamasino—Ua falepuipuiina i latou ma toe tatala i se taimi mulimuli ane—Ua tau mai e Nifae, e ala i musumusuga, o Seanetuma o le fasioti tagata lena—Ua talia Nifae e ni isi o se perofeta. E tusa o le 23–21 T.L.M."
            ],
            "verses": [
                {
                    "number": 1,
                    "text": "Faauta, o lenei sa oo ina ua uma ona fai atu e Nifae o nei upu, sa i ai ni tagata o e sa i totonu ia te i latou sa taufetuli atu i le nofoa-faamasino; ioe, e toalima i latou o e na o atu, ma sa latou fai ifo i totonu ia te i latou lava, ao latou o atu:"
                },
                {
                    "number": 2,
                    "text": "Faauta, o le a tatou iloa moni nei pe o lenei tagata o se perofeta ma pe na poloaiina o ia e le Atua e vavalo mai ni mea ofoofogia faapea ia te i tatou. Faauta, tatou te le talitonu na ia poloaiina o ia; ioe, tatou te le talitonu o ia o se perofeta; e ui i lea, afai e moni lenei mea na ia fai mai ai e uiga i le faamasino sili, e faapea ua oti o ia, ona tatou talitonu ai lea ua moni isi upu na ia fai mai ai."
                },
                {
                    "number": 3,
                    "text": "Ma sa oo ai lea ina latou taufetuli atu ma lo latou malosi, ma ua oo atu ai i le nofoa-faamasino; ma faauta, ua paʼū le faamasino i le eleele, ma sa taoto i lona toto."
                },
                {
                    "number": 4,
                    "text": "Ma o lenei faauta, ina ua latou vaai i lenei mea, sa latou ofo tele, sa oo ina latou pauu i le eleele; ona sa latou le talitonu i upu na tautala i ai Nifae e uiga i le faamasino sili."
                },
                {
                    "number": 5,
                    "text": "Ae o lenei, ina ua latou vaai, ua latou talitonu, ma sa oo mai le matatau i luga o i latou nei oo mai i luga o le nuu faamasinoga uma na tautala i ai Nifae; o lea na latou gatetete ai, ma pauu i le eleele."
                },
                {
                    "number": 6,
                    "text": "O lenei, i le taimi lava ina ua uma ona fasiotia o le faamasin—ona sa tui o ia e lona uso sa ofu faalilolilo, ma sa sola o ia, ma sa taufetuli atu auauna ma tau atu i tagata, ma alalaga atu ua i ai se fasiotiga tagata i totonu ia te i latou;"
                },
                {
                    "number": 7,
                    "text": "Ma faauta sa faapotopoto ane faatasi e tagata i latou lava i le mea na i ai le nofoa-faamasino—ma faauta, i lo latou ofo tele, sa latou vaai atu i tagata na e toalima o e ua pauu i le eleele."
                },
                {
                    "number": 8,
                    "text": "Ma o lenei faauta, sa le iloa e tagata se mea e uiga i le motu o tagata o e sa faapotopoto faatasi i le faatoaga a Nifae; o lea na latou fai ane ai i totonu ia te i latou lava: O tagata nei o i latou ia o e na fasiotia le faamasino, ma ua taia i latou e le Atua ina ia le mafai ona latou sosola ese mai ia te i tatou."
                },
                {
                    "number": 9,
                    "text": "Ma sa oo ina latou pupue i latou, ma saisai i latou ma lafo i latou i le falepuipui. Ma sa i ai se folafolaga sa auina atu lautele ua fasiotia le faamasino, ma ua ave e na fasiotia o ia ma lafo i le falepuipui."
                },
                {
                    "number": 10,
                    "text": "Ma sa oo i le aso na sosoo ai sa faapotopoto faatasi le nuu e faanoanoa ma anapopogi, i le falelauasiga o le faamasino sili maualuga o le ua fasiotia."
                },
                {
                    "number": 11,
                    "text": "Ma sa faapea foi ona faapotopoto ane faatasi faamasino o e sa i ai i le faatoaga a Nifae, ma faalogo i ana upu, i le falelauasiga."
                },
                {
                    "number": 12,
                    "text": "Ma sa oo ina latou fesilisili i tagata, ua fai atu: O fea o i ai le toalima o e na auina atu e fesili e uiga i le faamasino sili pe ua oti o ia? Ma sa latou tali mai ma fai mai: E uiga i lenei toalima o e na outou fai mai na outou auina mai, matou te le iloa; ae e i ai se toalima o e na fasiotia o ia, ua matou lafoina i le falepuipui."
                },
                {
                    "number": 13,
                    "text": "Ma sa oo ina mananao faamasino ia aumai i latou; ma sa aumai i latou, ma faauta o i latou ia o le toalima o e na auina atu; ma faauta sa fesiligia i latou e faamasino ina ia latou iloa e uiga i le mataupu, ma sa latou faamatala mai ia te i latou mea uma na latou faia, ua fai mai:"
                },
                {
                    "number": 14,
                    "text": "Sa matou taufetuli ma o atu i le mea o i ai le nofoa-faamasino, ma ina ua matou vaai atu i mea uma e pei ona sa molimau mai ai Nifae, sa matou ofo tele sa oo ina matou pauu i le eleele; ma ina ua mavae atu lo matou ofo, faauta, ua latou lafo i matou i le falepuipui."
                },
                {
                    "number": 15,
                    "text": "O lenei, e uiga i le fasiotiga o lenei tagata, matou te le iloa po o ai na faia; ma ua nao le pau lenei o le mea ua matou iloa, sa matou taufetuli ma o mai e tusa ma lo outou manao, ma faauta, ua oti o ia, e tusa ma upu a Nifae."
                },
                {
                    "number": 16,
                    "text": "Ma o lenei sa oo ina faamalamalama atu le mataupu e faamasino i tagata, ma alalaga e faasaga ia Nifae, ua fai mai: Faauta, ua matou iloa atonu sa faia e lenei Nifae se ioega faatasi ma se tasi e fasioti le faamasino, ma a uma ona ia tau mai lea ia te i tatou, ina ia mafai e ia ona faaliliu atu i tatou i lana faatuatuaga, ina ia mafai ona ia sii ae o ia lava o se tagata maoae, ua filifilia e le Atua, ma o se perofeta."
                },
                {
                    "number": 17,
                    "text": "Ma o lenei faauta, o le a matou faaalia lenei tagata, ma o le a ia tau mai lona sese ma faailoa mai ia te i tatou le tagata moni na fasiotia lenei faamasino."
                },
                {
                    "number": 18,
                    "text": "Ma sa oo ina tatala saoloto le toalima i le aso o le falelauasiga. E ui i lea, sa latou tauseseina faamasino i upu na latou tautatala i ai faasaga ia Nifae, ma latou finau ma i latou taitoatasi, sa oo lava ina latou faafememeaiina i latou."
                },
                {
                    "number": 19,
                    "text": "E ui i lea, sa latou faatonu atu ia pue Nifae ma saisai ma aumai i luma o le motu o tagata, ma sa amata ona latou fesiligia o ia i ala eseese ina ia mafai ona latou faasese o ia, ina ia mafai ona latou tausalaina o ia ia oti—"
                },
                {
                    "number": 20,
                    "text": "Ua fai mai ia te ia: O oe o se taupulepule; o ai lenei tagata na faia lenei fasiotiga tagata? O lenei ia tau mai ia te i matou, ma tautino mai lou sese; fai mai: Faauta o tupe nei; ma o le a matou tuu atu foi ia te oe lou ola pe afai e te tau mai ia te i matou, ma tautino mai le feagaiga lea na e faia faatasi ma ia."
                },
                {
                    "number": 21,
                    "text": "Peitai sa fai atu Nifae ia te i latou: E, outou vale e, outou e ua le peritomeina i le loto, outou o tauaso, ma outou tagata ua maaa, tou te iloa ea o le a le umi o le a tuu ai outou e le Alii lo outou Atua ia outou o ai pea i lenei ala o lo outou agasala?"
                },
                {
                    "number": 22,
                    "text": "E, ua tatau lava ia te outou ona amata ona outou uio ma faavauvau, ona o le faafanoga tele lea ua faatalitali mai i le taimi nei ia te outou, vagana ai ua outou salamo."
                },
                {
                    "number": 23,
                    "text": "Faauta ua outou fai mai na ou ioe faatasi ma se tagata ia fasioti e ia Sesorama, lo tatou faamasino sili. Ae faauta, ou te fai atu ia te outou, ua outou fai mai faapea ona sa ou molimau atu ia te outou ina ia mafai ona outou iloa e uiga i lenei mea; ioe, sa ou tau atu lava lenei mea o se molimau ia te outou, ua ou iloa e uiga i le amioleaga ma mea inosia ia ua i ai i totonu ia te outou."
                },
                {
                    "number": 24,
                    "text": "Ma ona ua ou faailoa atu lenei mea, ua outou fai mai sa ou ioe faatasi ma se tagata ia ona faia lenei mea; ioe, ona sa ou faaali atu ia te outou lenei faailoga ua outou feita mai ai ia te au, ma saili e faaumatia lou ola."
                },
                {
                    "number": 25,
                    "text": "Ma o lenei faauta, o le a ou faaali atu ia te outou se isi faailoga, ma vaai pe o le a outou saili ai e faaumatia au i lenei mea."
                },
                {
                    "number": 26,
                    "text": "Faauta ou te fai atu ia te outou: O i le fale o Seanetuma, o le o le uso o Sesorama, ma fai atu ia te ia—"
                },
                {
                    "number": 27,
                    "text": "Pe na ioe ea Nifae, le faatagā perofeta, o le ua ia vavalo mai se leaga e tele i lenei nuu, faatasi ma oe, i se ioega na e fasiotia ai Sesorama, o lou uso?"
                },
                {
                    "number": 28,
                    "text": "Ma faauta, o le a fai mai o ia ia te outou, E leai."
                },
                {
                    "number": 29,
                    "text": "Ma ia outou fai atu ia te ia: Na e fasiotia lou uso?"
                },
                {
                    "number": 30,
                    "text": "Ma o le a tu o ia ma le fefe, ma le iloa se upu e fai mai. Ma faauta, o le a faafiti mai o ia ia te outou; ma o le a faia e ia e peiseai ua tei; e ui i lea, o le a ia fai mai ia te outou ua mama o ia."
                },
                {
                    "number": 31,
                    "text": "Ae faauta, ia outou suesue o ia, ma o le a outou maua le toto i le vaega i lalo o lona ofu pulupulu."
                },
                {
                    "number": 32,
                    "text": "Ma a uma ona outou vaai i lenei mea, ia outou fai atu: E mai fea lenei toto? Matou te le iloa ea o le toto lenei o lou uso?"
                },
                {
                    "number": 33,
                    "text": "Ma a uma o le a gatete ai o ia, ma foliga mai ua sesega, e pei lava ua oo mai le oti i ona luga."
                },
                {
                    "number": 34,
                    "text": "Ma a uma ona outou fai atu lea ia te ia: Ona o lenei fefe ma lenei sesega lea ua oo mai i ou mata, faauta, ua matou iloa ua e sala."
                },
                {
                    "number": 35,
                    "text": "Ma a uma o le a oo mai se matau tele atu i ona luga; ma ona ia tautino mai ai lea ia te outou, ma ia le toe faafitia o ia lava na faia lenei fasiotiga tagata."
                },
                {
                    "number": 36,
                    "text": "Ma a uma o le a fai mai o ia ia te outou, o au, o Nifae, ua ou le iloa se mea e uiga i le mataupu vagana ai ua tuuina mai ia te au e le mana o le Atua. Ma o le a outou iloa ai o au o se tagata faamaoni, ma ua auina mai au ia te outou mai le Atua."
                },
                {
                    "number": 37,
                    "text": "Ma sa oo ina latou o atu ma faia, e tusa lava e pei ona fai atu ai Nifae ia te i latou. Ma faauta, sa moni upu na ia fai mai ai; ona e tusa ma upu sa faafiti o ia; ma e tusa foi ma upu sa tautino mai o ia."
                },
                {
                    "number": 38,
                    "text": "Ma sa aumai o ia e faamaonia o ia lava o le fasioti tagata lea, sa oo ina tatala faasaoloto le toalima, faapea foi ma Nifae."
                },
                {
                    "number": 39,
                    "text": "Ma sa i ai ni isi o sa Nifaē o e na talitonu i upu a Nifae; ma sa i ai foi ni isi, o e na talitonu ona o le molimau a le toalima, ona sa faaliliuina i latou ao latou i ai i le falepuipui."
                },
                {
                    "number": 40,
                    "text": "Ma o lenei sa i ai ni isi i totonu o le nuu, o e na fai mai o Nifae o se perofeta."
                },
                {
                    "number": 41,
                    "text": "Ma sa i ai ni isi o e na fai mai: Faauta, o ia o se atua, ona vagana ai o ia o se atua po ua le mafai ona ia iloaina mea uma. Aua faauta, na ia tau mai ia te i tatou mafaufauga o o tatou loto, ma sa ia tau mai foi mea ia te i tatou; ma sa ia faailoa mai lava ia i tatou le tagata moni na fasiotia lo tatou faamasino sili."
                }
            ]
        },
        "/study/scriptures/bofm/hel/10": {
            "uri": "/study/scriptures/bofm/hel/10",
            "title": "Helamana 10",
            "data_type": "chapter",
            "chapter_name": "Mataupu 10",
            "chapter_summary": [
                "Ua tuu mai e le Alii ia Nifae le mana faamau—Ua tuu mai ia te ia le mana e fusia ma tatala ai mea i le lalolagi ma le lagi—Ua ia poloai atu i tagata ia salamo pe fano—Ua aveina atu o ia e le Agaga mai lea motu o tagata i lea motu o tagata. E tusa o le 21–20 T.L.M."
            ],
            "verses": [
                {
                    "number": 1,
                    "text": "Ma sa oo ina tupu mai se fevaevaeaiga i totonu o tagata, sa oo ina fevaevaeai i latou i lea vaega ma lea vaega ma ua o ese atu i o latou ala, a ua tuu ai Nifae nao ia, ao tu o ia i le lotolotoi o i latou."
                },
                {
                    "number": 2,
                    "text": "Ma sa oo ina alu atu Nifae i lona ala e agai atu i lona lava fale, ma manatunatu loloto i mea na faaali mai e le Alii ia te ia."
                },
                {
                    "number": 3,
                    "text": "Ma sa oo ina ao faapea ona manatunatu loloto o ia—ma le faanoanoa tele ona o le amioleaga o tagata sa Nifaē, a latou galuega faalilolilo o le pouliuli, ma a latou fasiotiga tagata, ma a latou vetega, ma amioletonu eseese uma—ma sa oo ao faapea ona manatunatu loloto o ia i lona loto, faauta, sa oo mai se siufofoga ia te ia, ua fetalai mai:"
                },
                {
                    "number": 4,
                    "text": "Amuia lava oe Nifae, ona o ia mea na e faia; ona ua ou vaai i lou talai atu ma le le faavaivai o le upu na ou tuuina atu ia te oe, i lenei nuu. Ma sa e le fefe ia te i latou, ma sa e le sailia lou lava ola, ae sa e saili loʼu loto, ma ia tausia au poloaiga."
                },
                {
                    "number": 5,
                    "text": "Ma o lenei, ona ua e faia lenei mea ma le le faavaivai, faauta, o le a ou faamanuiaina oe e faavavau; ma o le a ou faamamanaina oe i le upu ma mea e fai, i le faatuatua ma galuega; ioe, e oo lava i le faia o mea uma ia te oe e tusa ai ma lau upu, ona e te le ole mai i se mea ua le tusa ai ma loʼu loto."
                },
                {
                    "number": 6,
                    "text": "Faauta, o oe o Nifae, ma o au o le Atua. Faauta, ou te tautino atu le mea lenei ia te oe i luma o au agelu, o le a ia te oe le mana i luga o lenei nuu, ma o le a e taia le eleele i le oge, ma le faamai, ma le faafanoga, e tusa ma le amioleaga o lenei nuu."
                },
                {
                    "number": 7,
                    "text": "Faauta, ou te tuu atu ia te oe le mana, o soo se mea e te faamaufaailogaina i luga o le lalolagi o le a faamaufaailogaina i le lagi; ma o soo se mea e te tatalaina i le lalolagi o le a tatalaina i le lagi; ma o le a faapea ona ia te oe le mana i totonu o lenei nuu."
                },
                {
                    "number": 8,
                    "text": "Ma e faapea lava, afai e te fai atu i lenei malumalu ia vaeluaina, o le a faia lava."
                },
                {
                    "number": 9,
                    "text": "Ma afai e te fai atu i lenei mauga, Ia lafo oe i lalo ma ia laugatasi, o le a faia lava."
                },
                {
                    "number": 10,
                    "text": "Ma faauta, afai e te fai atu o le a taia lenei nuu e le Atua, o le a faataunuuina lava."
                },
                {
                    "number": 11,
                    "text": "Ma o lenei faauta, ou te poloai atu ia te oe, ia e alu atu ma tau atu i lenei nuu, ua faapea ona fetalai mai o le Alii le Atua, o le ua Malosi Silisili: Vagana ai ua outou salamo o le a taia outou, e oo lava ina faaumatia."
                },
                {
                    "number": 12,
                    "text": "Ma faauta, o lenei sa oo ina ua uma ona fetalai mai e le Alii o nei upu ia Nifae, sa tu o ia ma sa le alu atu i lona lava fale, ae ua toe foi atu i motu o tagata o e sa salalau solo i luga o le laueleele, ma amata ona talai atu ia te i latou le afioga a le Alii lea na fetalai mai ia te ia, e uiga i le faaumatiaga o i latou pe afai latou te le salamo."
                },
                {
                    "number": 13,
                    "text": "O lenei faauta, e ui i lea vavega tele na faia e Nifae i le tau atu ia te i latou e uiga i le maliu o le faamasino sili, sa latou faamaaa o latou loto ma le faalogo i fetalaiga a le Alii."
                },
                {
                    "number": 14,
                    "text": "O lea na talai atu ai e Nifae ia te i latou le afioga a le Alii, ua fai atu: Ua faapea ona fetalai mai o le Alii, vagana ai ua outou salamo, o le a taia outou e oo lava ina faaumatia."
                },
                {
                    "number": 15,
                    "text": "Ma sa oo ina ua uma ona talai atu e Nifae le afioga ia te i latou, faauta, sa latou faamaaa pea o latou loto ma le fia faalogo mai i ana upu; o lea na latou faifai ai e faasaga mai ia te ia, ma saili e fetagofi mai o latou lima i luga ia te ia ina ia mafai ona latou lafo o ia i le falepuipui."
                },
                {
                    "number": 16,
                    "text": "Ae faauta, sa faatasi le mana o le Atua ma ia, ma sa le mafai ona latou ave o ia e lafo i le falepuipui, ona sa ave o ia e le Agaga ma segia ese atu o ia i fafo mai totonu ia te i latou."
                },
                {
                    "number": 17,
                    "text": "Ma sa oo ina faapea ona alu atu o ia i le Agaga, mai lea motu o tagata i lea motu o tagata, e talai atu le afioga a le Atua, seia oo lava ina uma ona ia talaia atu ia te i latou uma, pe auina atu i totonu o tagata uma."
                },
                {
                    "number": 18,
                    "text": "Ma sa oo ina sa latou le fia faalogo i ana upu; ma sa amata ona i ai o finauga, sa oo ina latou fevaevaeai e faasaga ia i latou lava ma amata ona latou fasioti o le tasi i le pelu."
                },
                {
                    "number": 19,
                    "text": "Ma sa faapea ona iu o le fitusefulu ma le tasi o tausaga o le nofoaiga a faamasino i luga o le nuu o Nifae."
                }
            ]
        },
        "/study/scriptures/bofm/hel/11": {
            "uri": "/study/scriptures/bofm/hel/11",
            "title": "Helamana 11",
            "data_type": "chapter",
            "chapter_name": "Mataupu 11",
            "chapter_summary": [
                "Ua faatauanauina e Nifae le Alii ia suia la latou taua i se oge—E toatele tagata ua fano—Ua latou salamo, ma ua aioi atu Nifae i le Alii mo le timu—Ua maua e Nifae ma Liae faaaliga e tele—Ua faamausali e le au faomea a Katianetona i latou lava i le laueleele. E tusa o le 20–6 T.L.M."
            ],
            "verses": [
                {
                    "number": 1,
                    "text": "Ma o lenei sa oo i le fitusefulu ma le lua o tausaga o le nofoaiga a faamasino sa faateteleina finauga, sa oo ina i ai taua i le laueleele atoa i totonu o tagata uma o Nifae."
                },
                {
                    "number": 2,
                    "text": "Ma o lenei vaega faalilolilo o le au faomea o i latou ia o e na faia pea lenei galuega o le faafanoga ma le amioleaga. Ma sa faia lenei taua i lena tausaga atoa; ma sa faia foi i le tausaga atoa e fitusefulu ma le tolu."
                },
                {
                    "number": 3,
                    "text": "Ma sa oo i le tausaga lenei, na tagi atu ai Nifae i le Alii, ua fai atu:"
                },
                {
                    "number": 4,
                    "text": "Le Alii e, aua e te tuuina lenei nuu ia faaumatia i le pelu; ae le Alii e, ia tuu mai ia i ai se oge i le laueleele, e faaosoina ai i latou ia latou manatua le Alii lo latou Atua, ma atonu o le a latou salamo ai ma liliu mai ia te oe."
                },
                {
                    "number": 5,
                    "text": "Ma sa faapea lava ona faia, e tusa ma upu a Nifae. Ma sa i ai se oge tele na oo mai i luga o le laueleele, i totonu o tagata uma o Nifae. Ma sa faapea ona faaauau pea o le oge i le fitusefulu ma le fa o tausaga, ma sa oo ina taofia le galuega o le faafanoga i le pelu a ua sili atu ona tetele i le oge."
                },
                {
                    "number": 6,
                    "text": "Ma o lenei galuega o le faafanoga sa faaauau foi i le tausaga e fitusefulu ma le lima. Ona sa taia le laueleele sa oo ina matutu, ma sa le fua mai saito i le tau o saito; ma sa taia le laueleele atoa, e oo lava i totonu o sa Lamanā faapea foi i totonu o sa Nifaē, sa oo ina taia i latou ma fano ai afe ma afe o i latou i vaega sili ona amioleaga o le laueleele."
                },
                {
                    "number": 7,
                    "text": "Ma sa oo ina vaai tagata o le a fano i latou i le oge, ma sa amata ona latou manatua le Alii lo latou Atua; ma sa amata ona latou manatua upu a Nifae."
                },
                {
                    "number": 8,
                    "text": "Ma sa amata ona aioi atu tagata i o latou faamasino sili ma o latou taitai, ina ia latou fai atu ia Nifae: Faauta, ua matou iloa o oe o se tagata o le Atua, o lea ia e ole atu i le Alii lo tatou Atua ia aveese lenei oge mai ia te i tatou, nei faataunuuina upu uma na e fai mai ai e uiga i le faaumatiaga o i matou."
                },
                {
                    "number": 9,
                    "text": "Ma sa oo ina fai atu faamasino ia Nifae e tusa ma upu ia na mananao i ai. Ma sa oo ina ua vaai Nifae ua salamo tagata ma ua latou faamaualalalo i latou lava i le ie talatala, sa toe ole atu o ia i le Alii, ua fai atu:"
                },
                {
                    "number": 10,
                    "text": "Le Alii e, faauta ua salamo lenei nuu; ma ua latou tafi ese le vaega a Katianetona mai totonu ia te i latou ua le toe i ai i latou, ma ua latou natia a latou fuafuaga faalilolilo i le eleele."
                },
                {
                    "number": 11,
                    "text": "O lenei, le Alii e, ona o lo latou lotomaualalo lenei, sei e liliu ese lou toasa, ma ia faamalieina lou toasa i le faaumatiaga o tagata amioleaga na o e ua uma ona e faaumatiaina."
                },
                {
                    "number": 12,
                    "text": "Le Alii e, sei e liliu ese lou toasa, ioe, lou toasa matautia, ma faia ia taofia lenei oge i lenei laueleele."
                },
                {
                    "number": 13,
                    "text": "Le Alii e, sei e faafofoga mai ia te au, ma faia ia faia e tusa ma aʼu upu, ma auina mai le timu i luga o le eleele, ina ia mafai ona ia aumai ona fua, ma ona saito i le tau o saito."
                },
                {
                    "number": 14,
                    "text": "Le Alii e, sa e faafofoga mai i au upu ina ua ou fai atu, Ia i ai se oge, ina ia taofia le faamai o le pelu; ma ua ou mautinoa o le a e finagalo i lenei lava taimi, e faafofoga mai i aʼu upu, ona na e fetalai mai e faapea: Afai e salamo lenei nuu, o le a ou faasaoina i latou."
                },
                {
                    "number": 15,
                    "text": "Ioe, le Alii e, ma ua e silasila mai ua latou salamo, ona o le oge ma le faamai ma le faafanoga ua oo mai i o latou luga."
                },
                {
                    "number": 16,
                    "text": "Ma o lenei, le Alii e, pe e te liliu ese ea lou toasa, ma toe tofotofo i latou pe o le a latou auauna atu ia te oe? Afai o lea, Le Alii e, e mafai lava ona e faamanuiaina i latou e tusa ma au afioga ia na e fetalai mai ai."
                },
                {
                    "number": 17,
                    "text": "Ma sa oo i le lona fitusefulu ma le ono o tausaga, sa liliu ese e le Alii lona toasa mai le nuu, ma ia faia ia pau ifo le timu i le eleele, sa oo ina fua mai i ona fua i le tau e fua mai ai ona fua. Ma sa oo ina fua mai ai e ia ona saito i le tau e fua mai ai ona saito."
                },
                {
                    "number": 18,
                    "text": "Ma faauta, sa olioli tagata ma vivii atu i le Atua, ma sa tumu luga o le laueleele i le olioli; ma sa latou le toe saili e fasioti Nifae, ae ua latou ava ia te ia o se perofeta silisili, ma o se tagata o le Atua, ua i ai le mana tele ma le pule na tuuina mai ia te ia mai le Atua."
                },
                {
                    "number": 19,
                    "text": "Ma faauta, o Liae, lona uso, sa le itiiti mai o ia i ona tua e faatatau i mea tau le amiotonu."
                },
                {
                    "number": 20,
                    "text": "Ma sa faapea ona oo ina toe amata ona manuia o le nuu o Nifae i le laueleele, ma amata ona latou toe atinae o latou nofoaga tuufua, ma amata ona faatoateleina ma salalau atu, seia oo ina latou faatumulia luga o le laueleele atoa, i le itu i matu ma le itu i saute, mai le sami i sisifo i le sami i sasae."
                },
                {
                    "number": 21,
                    "text": "Ma sa oo ina iu le lona fitusefulu ma le ono o tausaga i le filemu. Ma sa amata le lona fitusefulu ma le fitu o tausaga i le filemu; ma sa sosolo atu le ekalesia i luga o le laueleele atoa; ma o le vaega toatele o tagata, o sa Nifaē ma sa Lamanā, sa auai i le ekalesia; ma sa latou maua le filemu tele i le laueleele; ma sa faapea ona iu o le fitusefulu ma le fitu o tausaga."
                },
                {
                    "number": 22,
                    "text": "Ma sa latou maua foi le filemu i le lona fitusefulu ma le valu o tausaga, vagana ai ni finauga itiiti e faatatau i matautu o le mataupu faavae lea na faataatia mai e perofeta."
                },
                {
                    "number": 23,
                    "text": "Ma i le tausaga e fitusefulu ma le iva sa amata ona i ai o finauga e tele. Peitai o Nifae ma Liae, ma le toatele o o laua uso o e sa malamalama e uiga i matautu moni o le mataupu faavae, ona sa latou maua faaaliga e tele i aso taitasi, sa oo ina latou talai atu i le nuu, ma o lea na oo ai ina latou faaumaina lo latou finau i lena lava tausaga."
                },
                {
                    "number": 24,
                    "text": "Ma sa oo i le tausaga e valusefulu o le nofoaiga a faamasino i luga o le nuu o Nifae, sa i ai se aofai o tagata faatuiese mai le nuu o Nifae, o e na o atu i sa Lamanā i ni tausaga ua mavae, ma latou ave i o latou lava luga le igoa o sa Lamanā, ma se aofai foi o e o ni o sa Lamanā moni i lo latou tupuga mai, na faaosoina i latou i le ita e i latou, po o e na tagata faatuiese, o lea na latou amata ai se taua ma o latou uso."
                },
                {
                    "number": 25,
                    "text": "Ma sa latou faia le fasioti tagata ma le vete; ma ona latou sosola lea i tua i mauga, ma i le vao ma nofoaga faalilolilo, ma faalalafi i latou lava ina ia le mafai ona maua i latou, ma latou maua se faaopoopoga i lo latou aofai i aso taitasi, ona sa i ai tagata faatuiese na o atu ia te i latou."
                },
                {
                    "number": 26,
                    "text": "Ma sa faapea ona oo, ioe, i se va lava o ni nai tausaga, na avea o i latou ma se vaega faomea e sili ona toatele; ma sa latou suesueina fuafuaga faalilolilo uma a Katianetona; ma sa faapea ona avea i latou ma faomea a Katianetona."
                },
                {
                    "number": 27,
                    "text": "O lenei faauta, sa faia e nei faomea se faatamaiga tele, ioe, se faafanoga tele lava i totonu o le nuu o Nifae, ma i totonu foi o tagata o sa Lamanā."
                },
                {
                    "number": 28,
                    "text": "Ma sa oo ina tatau ona taofia lenei galuega o le faafanoga; o lea na latou aauina atu ai se autau o ni tagata malolosi i le vao ma luga o mauga e saili lenei vaega o faomea, ma faaumatia i latou."
                },
                {
                    "number": 29,
                    "text": "Peitai faauta, sa oo ina toe tutulia mai i latou i tua i o latou lava laueleele i lena lava tausaga. Ma sa faapea ona iu o le tausaga e valusefulu o le nofoaiga a faamasino i luga o le nuu o Nifae."
                },
                {
                    "number": 30,
                    "text": "Ma sa oo i le amataga o le tausaga e valusefulu ma le tasi sa latou toe o atu e faasaga i lenei vaega o faomea, ma sa latou faaumatiaina le toatele; ma sa asia foi i latou i se faaumatiaga tele."
                },
                {
                    "number": 31,
                    "text": "Ma sa toe faamalosia i latou e foi mai i fafo o le vao ma i fafo o mauga i o latou lava laueleele, ona o le toatele naua o le aofai o ia faomea o e na nonofo taatele i mauga ma le vao."
                },
                {
                    "number": 32,
                    "text": "Ma sa oo ina faapea ona iu o lenei tausaga. Ma sa faatoateleina pea le au faomea ma solo malolosi, sa oo ina latou luia autau uma a sa Nifaē, ma autau foi a sa Lamanā; ma sa latou faatupuina se matau tele ia oo mai i tagata i luga o le laueleele atoa."
                },
                {
                    "number": 33,
                    "text": "Ioe, ona sa latou asia le tele o vaega o le laueleele, ma faia faaumatiaga tetele ia te i latou; ioe, sa latou fasiotia le toatele, ma ave isi faatagataotaua i le vao, ioe, ma aemaise lava o o latou fafine ma a latou fanau."
                },
                {
                    "number": 34,
                    "text": "O lenei, o lenei leaga tele, lea na oo mai i tagata ona o lo latou amioletonu, sa toe faaosoina ai i latou ia latou manatua le Alii lo latou Atua."
                },
                {
                    "number": 35,
                    "text": "Ma sa faapea ona iu o le tausaga e valusefulu ma le tasi o le nofoaiga a faamasino."
                },
                {
                    "number": 36,
                    "text": "Ma i le tausaga e valusefulu ma le lua sa toe amata ona galo ia te i latou le Alii lo latou Atua. Ma i le tausaga e valusefulu ma le tolu sa amata ona latou solo malolosi i le amioletonu. Ma i le tausaga e valusefulu ma le fa sa latou le faasaosaoina o latou ala."
                },
                {
                    "number": 37,
                    "text": "Ma sa oo i le tausaga e valusefulu ma le lima sa latou solo malolosi ma atili malolosi i lo latou faamaualuluga, ma i lo latou amioleaga; ma sa faapea ona latou toe matutua mo le faafanoga."
                },
                {
                    "number": 38,
                    "text": "Ma sa faapea ona iu o le tausaga e valusefulu ma le lima."
                }
            ]
        },
        "/study/scriptures/bofm/hel/12": {
            "uri": "/study/scriptures/bofm/hel/12",
            "title": "Helamana 12",
            "data_type": "chapter",
            "chapter_name": "Mataupu 12",
            "chapter_summary": [
                "O tagata e le maumaututu ma valelea ma televavave e fai le leaga—E aoai e le Alii ona tagata—Ua faatusatusa le noa o tagata ma le mana o le Atua—O le a maua e tagata i le aso faamasino le ola tumau-faavavau po o le malaia tumau-faavavau. E tusa o le 6 T.L.M."
            ],
            "verses": [
                {
                    "number": 1,
                    "text": "Ma ua faapea ona mafai ona tatou vaai i le sese, ma le le maumaututu foi o loto o le fanauga a tagata; ioe, ua mafai ona tatou vaai e faamanuia ma faatamaoaiga e le Alii, i lona agalelei silisili le tuaoia, i latou o e e tuu atu lo latou faalagolago ia te ia."
                },
                {
                    "number": 2,
                    "text": "Ioe, ma e mafai ona tatou vaai o le taimi lava e faamanuiaina ai e ia ona tagata, ioe, i le fua tele mai o o latou fanua, a latou lafu ma a latou fagaga, ma i auro, ma ario, ma mea taua uiga eseese uma o ituaiga taitasi ma teuga; i le faasaoina o o latou ola, ma laveai i latou i fafo mai lima o o latou fili; i le faamaluluina o loto o o latou fili ina ia latou le sii taua faasaga mai ia te i latou; ioe, ma i se aotelega, i le faia o mea uma mo le manuia ma le fiafia o ona tagata; ioe, o le taimi lena latou te faamaaa ai o latou loto, ma galo ai ia i latou le Alii lo latou Atua, ma soli i lalo o o latou vae le Paia e Toatasi—ioe, ma o le pogai ona o lo latou le popole, ma lo latou tamaoaiga tele."
                },
                {
                    "number": 3,
                    "text": "Ma ua faapea ona tatou vaai ai vagana ai ua aoaiina e le Alii ona tagata i puapuaga e tele, ioe, vagana ai ua asiasi mai o ia ia te i latou i le oti ma le faafefe, ma le oge ma faamai uiga eseese uma, latou te le manatua o ia."
                },
                {
                    "number": 4,
                    "text": "E, ua ese lava le valelea, ma ese lava le fiatagata, ma ese lava le leaga, ma le faaletiapolo, o le fanauga a tagata, ma ese lava le vave ona latou faia o le amioletonu, ma gese lava ona latou faia o le lelei; ioe, ua ese lava le vave ona faalogo i upu a le ua leaga, ma tuu atu o latou loto i luga o mea le aoga o le lalolagi."
                },
                {
                    "number": 5,
                    "text": "Ioe, ua ese lava le vave ona faafefeteina i le faamaualuga; ioe, ua ese lava le vave ona mitamitavale, ma fai mea uiga eseese uma ua amioletonu; ma ua ese lava ona gese ia te i latou ona manatua o le Alii lo latou Atua, ma uai atu o latou taliga i ana fautuaga, ioe, ua ese lava le gese ona latou savavali i ala o le poto."
                },
                {
                    "number": 6,
                    "text": "Faauta, ua latou le mananao i le Alii lo latou Atua, o le na faia i latou, ia pule ma nofotupu i a i latou; e ui lava i lona agalelei tele ma lona alofa mutimutivale ia te i latou, ua latou tuu faameanoa ana fautuaga, ma ua latou le mananao e avea o ia ma o latou taitai."
                },
                {
                    "number": 7,
                    "text": "E, ua matua tele lava le aunoa ma se mea o le fanauga a tagata; ioe, e oo i le efuefu o le eleele ua latou maualalalo ifo ai."
                },
                {
                    "number": 8,
                    "text": "Aua faauta, o le efuefu o le eleele e alu ese i i ma o, i le vavaeina i lea mea ma lea mea, i le poloaiga a lo tatou Atua silisili ma tumau-faavavau."
                },
                {
                    "number": 9,
                    "text": "Ioe, faauta, o lona siufofoga e gatete ma luluina ai maupuepue ma mauga."
                },
                {
                    "number": 10,
                    "text": "Ma o le mana o lona siufofoga e nutililiina ai i latou, ma faalaugatasi ai, ioe, e pei lava o se vanu."
                },
                {
                    "number": 11,
                    "text": "Ioe, o le mana o lona siufofoga e luluina ai le lalolagi atoa;"
                },
                {
                    "number": 12,
                    "text": "Ioe, o le mana o lona siufofoga e luluina ai le papa o faavae, e oo lava i le totonugalemu."
                },
                {
                    "number": 13,
                    "text": "Ioe, ma afai e fetalai atu o ia i le lalolagi—Alu ese—e alu ese lava."
                },
                {
                    "number": 14,
                    "text": "Ioe, afai e fetalai atu o ia i le lalolagi—Ia e toe alu i tua, ina ia faaumiumi ai le aso mo ni itula e tele—e faia lava."
                },
                {
                    "number": 15,
                    "text": "Ma ua faapea lava, ona toe alu i tua o le lalolagi, e tusa ma lana fetalaiga, ma foliga ai i le tagata ua tu le gaoioi le la; ioe, ma faauta, ua faapea lava; aua e moni o le lalolagi e alu ae le o le la."
                },
                {
                    "number": 16,
                    "text": "Ma faauta, afai e fetalai atu foi o ia i vai o le moana loloto—Ia matutu oe, e faia lava."
                },
                {
                    "number": 17,
                    "text": "Faauta, afai e fetalai atu o ia i lenei mauga—Ia sii ae oe i luga ma sau i luga ma pau i luga o lena aai, ina ia tanumia ai—faauta e faia lava."
                },
                {
                    "number": 18,
                    "text": "Ma faauta, afai e nana e se tagata se oa i le eleele, ma o le a fetalai mai le Alii—Ia fetuuina lena oa, ona o le amioletonu a le na ia natiaina—faauta, o le a fetuuina lava."
                },
                {
                    "number": 19,
                    "text": "Ma afai e fetalai mai le Alii—Ia fetuuina oe, ina ia le maua oe e se tagata mai i le taimi nei e oo i le faavavau—faauta, e leai se tagata na te mauaina lena oa mai lena taimi e oo i le faavavau."
                },
                {
                    "number": 20,
                    "text": "Ma faauta, afai e fetalai mai le Alii i se tagata—Ona o au amioletonu, o le a fetuuina oe e faavavau—o le a faia lava."
                },
                {
                    "number": 21,
                    "text": "Ma afai e fetalai mai le Alii—Ona o au amioletonu o le a vavae ese ai oe mai ou luma—o le a ia faia ina ia faataunuuina lava."
                },
                {
                    "number": 22,
                    "text": "Ma oi talofa ia te ia o le o le a ia fetalai atu i ai lenei mea, ona o le a oo atu ia te ia o le o le a ia faia le amioletonu, ma o le a le mafai ona faaolaina o ia; o lea, ona o lenei pogai, ina ia mafai ona faaolaina o tagata, ua talai atu ai le salamo."
                },
                {
                    "number": 23,
                    "text": "O lea, amuia lava i latou o e o le a salamo ma faalogo i le siufofoga o le Alii lo latou Atua; ona o i latou ia o e o le a faaolaina."
                },
                {
                    "number": 24,
                    "text": "Ma ia tuuina mai e le Atua, i lona atoatoa silisili, ina ia mafai ona aumai o tagata i le salamo ma galuega lelei, ina ia mafai ona toefuataiina ia i latou le alofa tunoa mo le alofa tunoa, e tusa ma a latou galuega."
                },
                {
                    "number": 25,
                    "text": "Ma ou te manao ia faaolaina tagata uma. Peitai ua tatou faitau e faapea i le aso tele ma mulimuli, e i ai ni isi o le a tutulia i fafo, ioe, o e o le a tutuli ese mai luma o le Alii;"
                },
                {
                    "number": 26,
                    "text": "Ioe, o e o le a tuu i se tulaga o le pagatia e le gata, e faataunuu ai upu ua fai ai: O i latou o e na faia le lelei, o le a latou maua le ola faavavau; ma o i latou o e na faia le leaga o le a latou maua le faasalaga tumau-faavavau. Ma ua faapea lava. Amene."
                }
            ]
        },
        "/study/scriptures/bofm/hel/13": {
            "uri": "/study/scriptures/bofm/hel/13",
            "title": "Helamana 13",
            "data_type": "chapter",
            "chapter_name": "Mataupu 13",
            "chapter_summary": [
                "Ua valoia e Samuelu le sa Lamanā le faaumatiaga o sa Nifaē vagana ai ua latou salamo—Ua fetuuina i latou ma a latou oa—Ua latou teena perofeta ma fetogi i latou, ua siomia i latou e temoni, ma ua latou saili le fiafia i le fai o le amioletonu. E tusa o le 6 T.L.M."
            ],
            "book_intro": [
                "O le valoaga a Samuelu, le sa Lamanā, ia sa Nifaē."
            ],
            "verses": [
                {
                    "number": 1,
                    "text": "Ma lenei sa oo i le tausaga e valusefulu ma le ono, sa tumau pea sa Nifaē i le amioleaga, ioe, i le amioleaga tele, ao sa Lamanā sa latou tausisi aiai e tausi poloaiga a le Atua, e tusa ma le tulafono a Mose."
                },
                {
                    "number": 2,
                    "text": "Ma sa oo i le tausaga lenei, sa i ai se tasi e igoa ia Samuelu, o se sa Lamanā, na sau i le laueleele o Saraʼemila, ma amata ona talai atu i tagata. Ma sa oo ina talai atu e ia, i aso e tele le salamo i le nuu, ma sa latou tuli ese o ia i fafo, ma sa fai o le a foi atu o ia i lona lava laueleele."
                },
                {
                    "number": 3,
                    "text": "Ae faauta, sa oo mai le siufofoga o le Alii ia te ia, e tatau ona ia toe foi, ma vavalo atu i le nuu i soo se mea e oo mai i lona loto."
                },
                {
                    "number": 4,
                    "text": "Ma sa oo ina latou le mananao e tuu atu ia ulu mai o ia i le aai; o lea na alu atu ai o ia ma ua alu ae i luga o le pa o le aai, ma ua faaloaloa atu lona lima, ma ua alaga atu i se leo tele, ma ua vavalo atu i le nuu i soo se mea lava na tuu mai e le Alii i lona loto."
                },
                {
                    "number": 5,
                    "text": "Ma sa ia fai atu ia te i latou: Faauta, o au o Samuelu, o se sa Lamanā, ou te tautala atu i afioga a le Alii ua ia tuuina mai i lou loto; ma faauta, ua ia tuuina mai i lou loto e fai atu i lenei nuu ua tautau ifo le pelu o le faamasinoga i luga o lenei nuu; ma e le mavae atu tausaga e fa selau ae pau ifo le pelu o le faamasinoga i luga o lenei nuu."
                },
                {
                    "number": 6,
                    "text": "Ioe, ua faatalitali mai faafanoga mamafa i lenei nuu, ma o le a mautinoa ona oo mai i lenei nuu, ma o le a leai se mea e mafai ona faaolaina ai lenei nuu vagana ai le salamo ma le faatuatua i le Alii o Iesu Keriso, o le ua mautinoa o le a afio mai i le lalolagi, ma o le a mafatia i mea e tele ma o le a fasia mo ona tagata."
                },
                {
                    "number": 7,
                    "text": "Ma faauta, o se agelu a le Alii na ia taʼu mai nei mea ia te aʼu, ma sa ia aumai tala fiafia i loʼu agaga. Ma faauta, sa auina mai aʼu e taʼu atu foi ia mea ia te outou, ina ia outou maua tala fiafia; ae faauta, ua outou le talia aʼu."
                },
                {
                    "number": 8,
                    "text": "O lea, ua faapea ona fetalai mai o le Alii: Ona o le maaa o loto o tagata sa Nifaē, vagana ai ua latou salamo, o le a ou aveese lau upu mai ia te i latou, ma o le ou aveese lou Agaga mai ia te i latou, ma o le a ou le toe onosaia i latou, ma o le a ou liliu mai loto o o latou uso e faasaga ia te i latou."
                },
                {
                    "number": 9,
                    "text": "Ma o le a le mavae atu le fa selau o tausaga ae o le a ou faia ia taiaina i latou; ioe, o le a ou asiasi atu ia te i latou i le pelu ma le oge ma le faamai."
                },
                {
                    "number": 10,
                    "text": "Ioe, o le a ou asiasi atu ia te i latou i lou ita tele, ma o le a i ai i latou o le tupulaga lona fa, o o outou fili, o le a ola, e vaai i lo outou faaumatiaga atoa; ma ua mautinoa o le a oo mai lenei mea, vagana ai ua outou salamo, ua fetalai mai ai le Alii; ma o i latou o le tupulaga lona fa o le a aumaia lo outou faaumatiaga."
                },
                {
                    "number": 11,
                    "text": "Ae afai tou te salamo ma foi mai i le Alii lo outou Atua, o le a ou liliu ese lou ita, ua fetalai mai ai le Alii; ioe, ua faapea ona fetalai mai o le Alii, amuia lava i latou o e e salamo ma liliu mai ia te au, ae talofa ia te ia o le e le salamo."
                },
                {
                    "number": 12,
                    "text": "Ioe, oi talofa i lenei aai tele o Saraʼemila; ona faauta, ua faasaoina ona o i latou o e ua amiotonu; ioe, oi talofa i lenei aai tele, ua fetalai mai ai le Alii, ona ua ou iloa o i ai le toatele, ioe, le vaega toatele atu o lenei aai tele, o le a latou faamaaa o latou loto faasaga mai ia te au, ua fetalai mai ai le Alii."
                },
                {
                    "number": 13,
                    "text": "Ae amuia lava i latou o e o le a salamo, ona o i latou ia o le a ou faasaoina. Ae faauta, a na leai e amiotonu o loo i ai i totonu o lenei aai tele, faauta, po ua ou faia ia sau le afi mai le lagi ma faaumatiaina o ia."
                },
                {
                    "number": 14,
                    "text": "Ae faauta, ua faasaoina ona o e ua amiotonu. Peitai faauta, e oo mai le taimi, ua fetalai mai ai le Alii, pe a outou tutuli ese e ua amiotonu mai totonu ia te outou, o le taimi lena o le a outou matua ai mo le faafanoga; ioe, oi talofa i lenei aai tele, ona o le amioleaga ma mea inosia o i ai ia te ia."
                },
                {
                    "number": 15,
                    "text": "Ioe, ma oi talofa i le aai o Kitiona, ona o le amioleaga ma mea inosia o i ai ia te ia."
                },
                {
                    "number": 16,
                    "text": "Ioe, ma oi talofa i aai uma o loo i ai i le laueleele faataamilo, ia o loo umia e sa Nifaē, ona o le amioleaga ma mea inosia o i ai ia te i latou."
                },
                {
                    "number": 17,
                    "text": "Ma faauta, o le a oo mai se fetuu i luga o le laueleele, ua fetalai mai ai le Alii o Au, ona o tagata o i ai i luga o le laueleele, ioe, ona o lo latou amioleaga ma a latou mea inosia."
                },
                {
                    "number": 18,
                    "text": "Ma o le a oo mai, ua fetalai mai ai le Alii o Au, ioe, lo tatou Atua silisili ma faamaoni, soo se tasi na te natiaina oa i le eleele e le toe mauaina e ia, ona o le fetuu tele o le laueleele, vagana ai o ia o se tagata amiotonu ma o le a ia natiaina mo le Alii."
                },
                {
                    "number": 19,
                    "text": "Ona ou te loto, ua fetalai mai ai le Alii, ia latou natiaina a latou oa mo au; ma e fetuuina lava i latou o e e le natiaina a latou oa mo au; ona e leai ni isi e natiaina a latou oa mo au, vagana ai i latou o e ua amiotonu; ma o le na te le natiaina ana oa mo au, e fetuuina lava o ia, ma le oa foi, ma o le a leai se tasi na te toe mauaina ona o le fetuu o le laueleele."
                },
                {
                    "number": 20,
                    "text": "Ma o le a oo mai le aso o le a latou natia ai a latou oa, auā ua tuuina atu e i latou o latou loto i oa; ma ona ua latou tuuina atu o latou loto ia latou oa, ma o le a latou natia ai a latou oa pe a latou sosola i luma o o latou fili; ona o le a latou le natia ai ia oa mo au, e fetuuina i latou atoa ma a latou oa; ma i lena aso o le a taia ai i latou, ua fetalai mai ai le Alii."
                },
                {
                    "number": 21,
                    "text": "Faauta mai ia outou, o tagata o lenei aai tele, ma faalogo mai i au upu; ioe, faalogo mai i upu ia ua fetalai mai ai le Alii; aua faauta, ua fetalai mai o ia ua fetuuina outou ona o a outou oa, ma ua fetuuina foi a outou oa ona ua outou tuu atu o outou loto i luga o i latou, ma ua outou le faalogo i afioga a le na ia tuuina mai ia i latou ia te outou."
                },
                {
                    "number": 22,
                    "text": "Ua outou le manatua le Alii lo outou Atua i mea ua ia faamanuiaina ai outou, ae ua outou manatua pea a outou oa, a ua le faafetai atu i le Alii lo outou Atua mo i latou; ioe, ua le tosina atu o outou loto i le Alii, ae ua faafefeteina i latou i le faamaualuga tele, e oo i le mitamitavale, ma oo i le faafefeteina tele, mataua, finauga, femisaaʼi, felotoai, sauaga, ma fasiotiga tagata, ma amioletonu uiga eseese uma."
                },
                {
                    "number": 23,
                    "text": "O le pogai lenei na faia ai e le Alii le Atua ia oo mai se fetuu i luga o le laueleele, ma luga foi o a outou oa, ma ua pogai lenei mea ona o a outou amioletonu."
                },
                {
                    "number": 24,
                    "text": "Ioe, oi talofa i lenei nuu, ona o lenei taimi ua oo mai, ua outou tutuli ese ai perofeta i fafo, ma faatauemu ia te i latou, ma fetogi maa ia te i latou, ma fasioti i latou, ma fai amioletonu uiga eseese uma ia te i latou, e pei lava ona faia e i latou anamua."
                },
                {
                    "number": 25,
                    "text": "Ma o lenei pe a outou tautatala, ua outou fai mai: A na i ai o tatou aso i aso o o tatou tamā anamua, po ua tatou le fasiotia perofeta; po ua tatou le fetogia i latou, ma tutuli ese i latou i fafo."
                },
                {
                    "number": 26,
                    "text": "Faauta ua sili lo outou leaga nai lo i latou; ona e pei ona soifua le Alii, afai e sau se perofeta ia te outou ma talai atu ia te outou le afioga a le Alii, ia ua molimau e uiga ia outou agasala ma amioletonu, ua outou feita ia te ia, ma tuli ese o ia i fafo ma saili ala eseese uma e faaumatia ai o ia; ioe, tou te fai mai o ia o se perofeta pepelo, ma o ia o se tagata agasala, ma ua mai le tiapolo, ona ua molimau atu o ia ua leaga a outou galuega."
                },
                {
                    "number": 27,
                    "text": "Ae faauta, afai e sau se tagata i totonu ia te outou ma fai atu: Fai le mea lenei, ma ua leai se amioletonu o i ai; fai le mea lena ma o le a outou le mafatia ai; ioe, o le a fai atu o ia: Savavali e tusa ma le faamaualuluga o o outou lava loto; ioe, savavali e tusa ma le faamaualuluga o o outou lava mata, ma fai soo se mea e mananao i ai o outou loto—ma afai e sau se tagata i totonu ia te outou ma fai atu nei mea, tou te talia o ia, ma fai mai o ia o se perofeta."
                },
                {
                    "number": 28,
                    "text": "Ioe, tou te sii o ia i luga, ma tou avatu ia te ia ni isi o a outou mea; tou te avatu ia te ia mai ia outou auro, ma a outou ario, ma tou faaofuina o ia i ofu taugata; ma ona e tautala mai o ia ia te outou i upu faaviivii, ma fai atu o ia ua lelei mea uma, ona outou le saili masei ai lea ia te ia."
                },
                {
                    "number": 29,
                    "text": "E, outou e le tupulaga amioleaga ma faapiopio; outou e tagata maaa ma ua maaa, o le a ea le umi tou te manatu o le a onosaia ai outou e le Alii? Ioe, o le a ea le umi tou te tuu ai outou lava e taitaiina e taitai valelea ma tauaso? Ioe, o le a ea le umi tou te filifili ai le pouliuli nai lo le malamalama?"
                },
                {
                    "number": 30,
                    "text": "Ioe, faauta, ua uma nei ona faamumu ae o le toasa o le Alii e faasaga ia te outou; faauta, ua ia fetuuina le laueleele ona o lo outou amioletonu."
                },
                {
                    "number": 31,
                    "text": "Ma faauta, e oo mai le taimi o le a ia fetuu ai a outou oa, ina ia latou maseesee, ia le mafai ona outou umia i latou; ma o le a le mafai ona outou taofia i latou i aso o lo outou mativa."
                },
                {
                    "number": 32,
                    "text": "Ma i aso o lo outou mativa o le a outou tagi atu ai i le Alii; ma o le a le aoga la outou tagi atu, ona ua oo mai i o outou luga lo outou faatafunaga, ma ua mautinoa lo outou faafanoga; ma ona outou fetagisi ma uio ai lea i lena aso, ua fetalai mai ai le Alii o Au. Ma ona outou laue lea, ma fai mai:"
                },
                {
                    "number": 33,
                    "text": "E, pe a na ou salamo, ma ou le fasiotia perofeta, ma fetogi i latou, ma tutuli ese i latou i fafo. Ioe, i lena aso o le a outou fai mai ai: E pe a na tatou manatuaina le Alii lo tatou Atua i le aso na ia tuuina mai ai ia te i tatou a tatou oa, semanu ua le maseesee i latou ua toesea atu ai mai ia te i tatou; aua faauta, ua o ese atu a tatou oa mai ia te i tatou."
                },
                {
                    "number": 34,
                    "text": "Faauta, tatou te tuu se meafaigaluega iinei ae malama ae le taeao ua leai; ma faauta, ua aveesea a tatou pelu mai ia te i tatou i le aso na tatou sailia ai i latou mo le taua."
                },
                {
                    "number": 35,
                    "text": "Ioe, sa tatou natiaina a tatou oa ma ua see ese atu mai ia te i tatou, ona o le fetuu o le laueleele."
                },
                {
                    "number": 36,
                    "text": "E, pe a na tatou salamo i le aso na oo mai ai le afioga a le Alii ia te i tatou; aua faauta, ua fetuuina le laueleele, ma ua maseesee mea uma, ma ua le mafai ona tatou taofia."
                },
                {
                    "number": 37,
                    "text": "Faauta, ua siomia i tatou e temoni, ioe, ua lio i tatou e agelu a le ua saili e faaumatia o tatou agaga. Faauta, ua tetele lava a tatou amioletonu. Le Alii e, pe le mafai ea ona e liliu ese lou toasa mai ia te i matou? Ma o la outou gagana lea i na aso."
                },
                {
                    "number": 38,
                    "text": "Ae faauta, ua mavae aso o lo outou vaavaaiga; ua outou faatuatuanai le aso o lo outou olataga seia oo ina matua tuai lava e tumau-faavavau, ma ua mautinoa lo outou faafanoga; ioe, ona sa outou saili i aso uma o o outou olaga mo le mea e le mafai ona outou maua; ma sa outou saili mo le fiafia i le fai o le amioletonu, o se mea lea ua le tusa ai ma le natura o lena amiotonu lea o loo i lo tatou Ao silisili ma Faavavau."
                },
                {
                    "number": 39,
                    "text": "E, outou e tagata o le laueleele, pe a na outou faalogo mai i au upu! Ma ou te tatalo ina ia liliu ese le toasa o le Alii mai ia te outou, ma ina ia outou salamo ma faaolaina ai."
                }
            ]
        },
        "/study/scriptures/bofm/hel/14": {
            "uri": "/study/scriptures/bofm/hel/14",
            "title": "Helamana 14",
            "data_type": "chapter",
            "chapter_name": "Mataupu 14",
            "chapter_summary": [
                "Ua valoia e Samuelu se malamalama i le po ma se fetu fou i le fanau mai o Keriso—E togiola e Keriso tagata mai le oti faaletino ma le oti faaleagaga—O faailoga o lona maliu e aofia ai aso e tolu o le pogisa, le mavaevae o papa, ma vesiga o le natura. E tusa o le 6 T.L.M."
            ],
            "verses": [
                {
                    "number": 1,
                    "text": "Ma o lenei sa oo ina valoia e Samuelu, le sa Lamanā, i ni isi mea tetele sili atu e le mafai ona tusia."
                },
                {
                    "number": 2,
                    "text": "Ma faauta sa fai atu o ia ia te i latou: Faauta, ou te tuu atu ia te outou se faailoga; ona toe lima ni tausaga, ma faauta, ona afio mai ai lea le Alo o le Atua e togiola i latou uma o e e faatuatua i lona suafa."
                },
                {
                    "number": 3,
                    "text": "Ma faauta, o le mea lenei ou te tuu atu ia te outou mo se faailoga i le taimi o lona afio mai; aua faauta, o le a i ai malamalama tetele i le lagi, e oo ina leai se pogisa i le po ae lei afio mai o ia, e oo ina foliga mai i le tagata e peiseai o le ao."
                },
                {
                    "number": 4,
                    "text": "O lea, o le a i ai se ao e tasi ma se po ma se ao, e peiseai ua tasi le ao ma ua leai se po; ma o lenei mea o le a avea mo se faailoga ia te outou; ona o le a outou iloa le oso ae o le la ma lona goto ifo foi; o lea o le a latou iloa mautinoa ai o le a i ai ni ao e lua ma se po; e ui i lea o le a le pogisa le po; ma o le po lea ae lei soifua mai o ia."
                },
                {
                    "number": 5,
                    "text": "Ma faauta, o le a i ai se fetu fou e oso mai, o se ituaiga o fetu tou te lei vaai lava i ai; ma o lea foi o le a avea mo se faailoga ia te outou."
                },
                {
                    "number": 6,
                    "text": "Ma faauta ua le ona pau lea, o le a tele faailoga ma mea ofoofogia o le a i ai i le lagi."
                },
                {
                    "number": 7,
                    "text": "Ma o le a oo mai o le a outou meia uma, ma taufaiofo, e oo ina outou pauu i le eleele."
                },
                {
                    "number": 8,
                    "text": "Ma o le a oo mai, o soo se tasi e talitonu i le Alo o le Atua, o ia lava lea o le a mauaina le ola faavavau."
                },
                {
                    "number": 9,
                    "text": "Ma faauta, ua faapea ona poloaiina o au e le Alii, e ala i lana agelu, ia ou sau ma tau atu lenei mea ia te outou; ioe, ua ia poloaia au e tatau ona ou vavalo atu nei mea ia te outou; ioe, na ia fetalai mai ia te au: Alaga atu i lenei nuu, ia salamo ma saunia le ala o le Alii."
                },
                {
                    "number": 10,
                    "text": "Ma o lenei, ona o au o se sa Lamanā, ma ua ou tautala atu ia te outou upu ia na poloaiina ai au e le Alii, ma talu ai ona ua faigata e faasaga ia te outou, ua outou feita mai ia te au ma outou saili e faaumatia au, ma ua outou tuli ese au i fafo mai totonu ia te outou."
                },
                {
                    "number": 11,
                    "text": "Ma o le a outou faalogo i au upu, ona, o le faamoemoe lenei ua ou sau ai i luga o pa o lenei aai, ina ia mafai ona outou faalogo ma iloa faamasinoga a le Atua ia ua faatalitali mai ia te outou ona o a outou amioletonu, ma ina ia outou iloa foi tuutuuga o le salamo."
                },
                {
                    "number": 12,
                    "text": "Ma ina ia mafai foi ona outou iloa e uiga i le afio mai o Iesu Keriso, le Alo o le Atua, o le Tamā o le lagi ma le lalolagi, o le Foafoa o mea uma mai le amataga; ma ina ia mafai ona outou iloa e uiga i faailoga o lona afio mai, i le faamoemoe ia mafai ona outou talitonu ai i lona suafa."
                },
                {
                    "number": 13,
                    "text": "Ma afai tou te talitonu i lona suafa o le a outou salamo ia outou agasala uma, ina ia mafai ai ona outou maua o se faamagaloga o a outou agasala e ala i ana galuega."
                },
                {
                    "number": 14,
                    "text": "Ma faauta, ou te toe avatu se tasi faailoga ia te outou, ioe, o se faailoga o lona maliu."
                },
                {
                    "number": 15,
                    "text": "Aua faauta, e tatau moni lava ona maliu o ia, ina ia mafai ona oo mai o le olataga; ioe, e ao ia te ia ma e tatau ia te ia ona maliu o ia, e aumai ai le toetutu mai o e ua oti, ina ia mafai ai ona aumai o tagata i luma o le Alii."
                },
                {
                    "number": 16,
                    "text": "Ioe, faauta, o lenei maliu e aumai ai le toetutu mai, ma togiola ai tagata uma mai le oti muamua—le oti faaleagaga lena; ona ua vavae ese tagata uma, i le pau o Atamu, mai luma o le Alii, ma ua faapea ua feoti, e faatatau i mea faaletino ma mea faaleagaga."
                },
                {
                    "number": 17,
                    "text": "Ae faauta, o le toetu mai o Keriso ua togiolaina ai tagata, ioe, o tagata uma, ma toe aumai ai i latou i luma o le Alii."
                },
                {
                    "number": 18,
                    "text": "Ioe, ma ua faataunuu ai le tuutuuga o le salamo, o soo se tasi e salamo o le a le tatuuina i lalo ma lafo i le afi; ae o soo se tasi e le salamo o le a tatuuina i lalo ma lafo i le afi; ma toe oo mai i luga o i latou se oti faaleagaga, ioe, o se oti faalua lea, ona ua toe vavae ese i latou mai mea e faatatau i le amiotonu."
                },
                {
                    "number": 19,
                    "text": "O lea ia outou salamo ai, ia outou salamo, nei o outou tuu atu outou lava i lalo o le faasalaga i le tou iloa o nei mea a ua le faia, ma aumai ai outou i lalo i lenei oti faalua."
                },
                {
                    "number": 20,
                    "text": "Ae faauta, e pei ona ou fai atu ia te outou e uiga i se tasi faailoga, o se faailoga o lona maliu, faauta, i lena aso o le a mafatia ai o ia i le oti, o le a faapouliuligia ai le la ma musu e tuu mai lona malamalama ia te outou; ma o le a foi le masina ma fetu; ma o le a leai se malamalama i luga o le laueleele lenei, mai lava i le taimi o le a mafatia ai o ia i le oti, mo le va o aso e tolu, e oo atu i le taimi o le a toetu mai ai o ia mai le oti."
                },
                {
                    "number": 21,
                    "text": "Ioe, i le taimi o le a to atu ai e ia le agaga, o le a i ai faititili ma uila mo le va o itula e tele, ma o le a luluina eleele ma gatete; ma o papa o loo i ai nei i luga o lenei eleele, ia o loo i luga ma lalo o le eleele, ia ua outou iloa i le taimi nei ua malolo, po o sona vaega tele o se papa malo e tasi, o le a nutililiiina;"
                },
                {
                    "number": 22,
                    "text": "Ioe, o le a vaeluaina i latou; ma o le a maua i taimi uma mai i le taimi lena i mavaevae ma taetaei, ma i nutigamaa i luga o le eleele atoa, ioe, i luga ma lalo o le eleele."
                },
                {
                    "number": 23,
                    "text": "Ma faauta, o le a i ai afa tetele, ma o le a tele mauga o i ai o le a soloia maualalalo, e pei o se vanu, ma e i ai nofoaga e tele ia ua taua nei o vanu o le a avea ma mauga, o lo latou uumi o le a maualuluga lava."
                },
                {
                    "number": 24,
                    "text": "Ma e tele aualatele o le a mavaevae, ma e tele aai o le a tuufuaina."
                },
                {
                    "number": 25,
                    "text": "Ma e tele tuugamau o le a lagaina, ma o le a latou tatala mai le toatele o a latou tagata oti; ma e toatele le au paia o le a faaali mai i le toatele."
                },
                {
                    "number": 26,
                    "text": "Ma faauta, sa faapea ona fetalai mai o le agelu ia te au; ona sa ia fetalai mai ia te au o le a i ai faititili ma uila mo le va o itula e tele."
                },
                {
                    "number": 27,
                    "text": "Ma sa ia fetalai mai ia te au faapea ao i ai pea le faititili ma le uila, ma le afa, o le a oo mai ia mea, ma o le a ufitia le eleele atoa i le pogisa mo le va o aso e tolu."
                },
                {
                    "number": 28,
                    "text": "Ma sa fetalai mai le agelu ia te au e toatele o le a vaai i mea e sili atu i lo nei, i le faamoemoe ia mafai ai ona latou talitonu o le a faataunuuina nei faailoga ma nei mea ofoofogia i luga o le laueleele atoa lenei, i le faamoemoe ia leai se pogai mo le le talitonu i totonu o le fanauga a tagata—"
                },
                {
                    "number": 29,
                    "text": "Ma ua faia nei mea i le faamoemoe ia mafai ai ona faaolaina o soo se tasi e talitonu, ma ina ia mafai ai ona oo mai i luga o soo se tasi o i latou e le talitonu se faamasinoga amiotonu; o lenei foi afai e tausalaina i latou, ua latou aumai i o latou lava luga lo latou lava tausalaga."
                },
                {
                    "number": 30,
                    "text": "Ma o lenei ia outou manatua, ia outou manatua, ou uso e, o soo se tasi e fano, e fano ia te ia lava; ma o soo se tasi na te faia le amioletonu, e faia e ia ia te ia lava; aua faauta, ua outou saoloto; ua faatagaina outou tou te fai mo outou lava; aua faauta, ua tuuina mai e le Atua ia te outou se malamalama ma ua ia faia outou ia outou saoloto."
                },
                {
                    "number": 31,
                    "text": "Ua ia tuuina mai ia te outou ia mafai ona outou iloa o le lelei mai le leaga, ma ua ia tuuina mai ia te outou ia mafai ona outou filifili le ola po o le oti; ma e mafai ona outou faia le lelei ma toefuataia outou i le mea ua lelei, pe toefuatai mai le mea lelei ia te outou; pe mafai foi ona outou faia le leaga, ma toefuatai mai le mea ua leaga ia te outou."
                }
            ]
        },
        "/study/scriptures/bofm/hel/15": {
            "uri": "/study/scriptures/bofm/hel/15",
            "title": "Helamana 15",
            "data_type": "chapter",
            "chapter_name": "Mataupu 15",
            "chapter_summary": [
                "Ua aoai e le Alii sa Nifaē ona o lona alofa ia te i latou—O tagata sa Lamanā ua talitonu ua tutumau ma mausali i le faatuatuaga—O le a alofa mutimutivale le Alii ia sa Lamanā i aso e gata ai. E tusa o le 6 T.L.M."
            ],
            "verses": [
                {
                    "number": 1,
                    "text": "Ma o lenei, ou uso pele e, faauta, ou te tau atu ia te outou vagana ai ua outou salamo o le a tuua o outou fale ua tuufuaina mai ia te outou."
                },
                {
                    "number": 2,
                    "text": "Ioe, vagana ai ua outou salamo o le a i ai se pogai tele o le a faanoanoa ai o outou fafine i le aso latou te failele ai; ona o le a outou taumafai e sosola ma o le a leai se mea tou te sulufai i ai; ioe, ma oi talofa i e e maitaga, ona o le a latou mamafa ma le mafai ona sosola; o lea, o le a soli i latou i lalo ma o le a tuu e fano."
                },
                {
                    "number": 3,
                    "text": "Ioe, oi talofa i lenei nuu o e ua taua o le nuu o Nifae pe a latou vaai i nei faailoga uma ma mea ofoofogia vagana ai ua latou salamo; aua faauta, sa avea i latou o ni tagata filifilia o le Alii; ioe, sa alofa o ia i tagata o Nifae, ma sa ia aoaiina foi i latou; ioe, sa ia aoaiina i latou i aso o lo latou amioletonu ona e alofa o ia ia te i latou."
                },
                {
                    "number": 4,
                    "text": "Ae faauta, ou uso e, sa inoino o ia ia sa Lamanā ona sa leaga e le aunoa a latou mea sa fai, ma o le pogai o lenei mea ona o le amioletonu o le uputuu a o latou tamā. Ae faauta, ua oo mai le olataga ia te i latou ona o le talaiga a sa Nifaē; ma o le faamoemoe lenei na faalevalevaina ai e le Alii o latou aso."
                },
                {
                    "number": 5,
                    "text": "Ma ou te manao ina ia outou vaai o le vaega tele o i latou o loo i ai i le ala o lo latou tiute, ma ua latou savavali ma le migao i luma o le Atua, ma ua latou tausisi e tausi ana poloaiga ma ana tulafono ma ana faamasinoga, e tusa ma le tulafono a Mose."
                },
                {
                    "number": 6,
                    "text": "Ioe, ou te fai atu ia te outou, o le vaega tele o i latou o loo latou faia lenei mea, ma o loo latou taumafai ma le filiga e le faavaivai ina ia mafai ona latou aumai o e o totoe o o latou uso i le malamalama o le upumoni; o lea e toatele e ua faaopoopo i lo latou aofai i aso taitasi."
                },
                {
                    "number": 7,
                    "text": "Ma faauta, ua outou iloa mo outou lava, ona ua outou molimauina, o le toatele o i latou o e ua aumai i le malamalama o le upumoni, ma ia latou iloa le leaga ma le inosia o uputuu a o latou tamā, ma ua taitai atu ia talitonu i tusitusiga paia, ioe, i valoaga a perofeta paia, ia ua tusia, ia ua taitai atu ai i latou i le faatuatua i le Alii, ma i le salamo, le faatuatua ma le salamo lea ua aumai ai se liliuga o le loto ia te i latou—"
                },
                {
                    "number": 8,
                    "text": "O lea, o le toatele o i latou ua o mai i lenei malamalama o le upumoni, ua outou iloa mo outou lava ua tutumau ma mausali i latou i le faatuatua, ma i mea ia ua faasaolotoina ai i latou."
                },
                {
                    "number": 9,
                    "text": "Ma ua outou iloa foi ua latou tanumia a latou auupega o taua, ma ua latou fefefe e fetagofi i ai nei i ai se ala o le a latou agasala ai; ioe, e mafai ona outou vaai ua latou fefefe e agasala—aua faauta o le a latou tuu atu i latou lava ia soli i lalo ma fasioti e o latou fili, ma o le a latou le sii ae a latou pelu e faasaga ia te i latou, ma ua latou faia lenei mea ona o lo latou faatuatua ia Keriso."
                },
                {
                    "number": 10,
                    "text": "Ma o lenei, ona o lo latou mausali ina ua latou talitonu i lena mea ua latou talitonu i ai, ona o lo latou tutumau ina ua faamalamalama i latou, faauta, o le a faamanuiaina i latou e le Alii ma ia faalevalevaina o latou aso, e ui i lo latou amioletonu—"
                },
                {
                    "number": 11,
                    "text": "Ioe, e tusa pe o le a faaitiitia i latou i le le talitonu, o le a faalevalevaina e le Alii o latou aso, seia oo ina oo mai le taimi lea na tautatala i ai o tatou tamā, ma le perofeta foi o Senosa, ma le toatele o isi perofeta, e faatatau i le toefuataiga o o tatou uso, o sa Lamanā, i le malamalama o le upumoni—"
                },
                {
                    "number": 12,
                    "text": "Ioe, ou te fai atu ia te outou, ua faaoo atu i aso e gata ai folafolaga a le Alii i o tatou uso, o sa Lamanā; ma e ui i le tele o puapuaga ia o le a oo ia te i latou, ma e ui ina o le a tutulia i latou i lea mea ma lea mea i luga o le eleele, ma sailia, ma o le a taiaina ma faataapeape solo, ua leai se mea mo i latou e sulu i ai, o le a alofa mutimutivale le Alii ia te i latou."
                },
                {
                    "number": 13,
                    "text": "Ma ua tusa ai lenei mea ma le valoaga, e faapea o le a toe aumai i latou i le malamalama moni, o le malamalama lea o lo latou Togiola, ma lo latou leoleo mamoe sili ma le faamaoni, ma faitauina i totonu o ana mamoe."
                },
                {
                    "number": 14,
                    "text": "O lea ou te fai atu ai ia te outou, o le a sili ona lelei mo i latou nai lo outou vagana ai ua outou salamo."
                },
                {
                    "number": 15,
                    "text": "Aua faauta, pe a na faaali atu ia te i latou galuega mamana ia ua faaali atu ia te outou, ioe, ia te i latou o e ua faaitiitia i le le talitonu ona o uputuu a o latou tamā, e mafai ona outou vaai mo outou lava po ua le mafai ona toe faaitiitia i latou i le le talitonu."
                },
                {
                    "number": 16,
                    "text": "O lea, ua fetalai mai le Alii: O le a ou le faaumatiaina atoa i latou, ae o le a ou faia i le aso e tusa ai ma lou poto o le a latou toe foi mai ai ia te au, ua fetalai mai ai le Alii."
                },
                {
                    "number": 17,
                    "text": "Ma o lenei faauta, ua fetalai mai le Alii, e faatatau i tagata o sa Nifaē: Afai latou te le salamo, ma tausisi e fai lou loto, o le a ou faaumatia atoa i latou, ua fetalai mai ai le Alii, ona o lo latou le talitonu, e ui i le tele o galuega mamana ua ou faia i totonu ia te i latou; ma e pei ona mautinoa o loo soifua le Alii, o le a faataunuuina lava nei mea, ua fetalai mai ai le Alii."
                }
            ]
        },
        "/study/scriptures/bofm/hel/16": {
            "uri": "/study/scriptures/bofm/hel/16",
            "title": "Helamana 16",
            "data_type": "chapter",
            "chapter_name": "Mataupu 16",
            "chapter_summary": [
                "Ua papatiso e Nifae tagata sa Nifaē na talitonu ia Samuelu—Ua le mafai ona fasiotia o Samuelu i ufanafana ma maa a sa Nifaē le salamo—O ni isi ua faamaaa o latou loto, ao isi ua vaai i agelu—Ua fai mai e ua le talitonu e le o se mea tonu ai i le mafaufau le talitonu ia Keriso ma lona afio mai i Ierusalema. E tusa o le 6–1 T.L.M."
            ],
            "verses": [
                {
                    "number": 1,
                    "text": "Ma o lenei, sa oo ina sa toatele i latou o e na faalologo i upu a Samuelu, le sa Lamanā, ia na ia tautala atu ai i luga o pa o le aai. Ma o le toatele o i latou o e na talitonu i ana upu sa o atu ma saili mo Nifae; ma ina ua latou o atu ma ua maua o ia sa latou tautau atu ia te ia a latou agasala ma latou le faafitia, ua mananao ia papatisoina i latou mo le Alii."
                },
                {
                    "number": 2,
                    "text": "Ae o le toatele o i latou sa i ai o e sa le talitonu i upu a Samuelu sa feita ia te ia; ma sa latou fetogi atu maa ia te ia i luga o le pa, ma e toatele foi na latou tafana au ia te ia ao tu o ia i luga o le pa; peitai sa faatasi le Agaga o le Alii ma ia, sa oo ina le mafai ona lavea o ia ia latou maa po o a latou au."
                },
                {
                    "number": 3,
                    "text": "O lenei ina ua latou vaai ua le mafai ona lavea o ia ia i latou, sa i ai ni isi e toatele atu o e sa talitonu i ana upu, sa oo ina latou o atu ia Nifae ina ia papatisoina i latou."
                },
                {
                    "number": 4,
                    "text": "Aua faauta, o le taimi lea o papatiso atu Nifae, ma vavalo atu, ma talai atu, ma alaga atu le salamo i tagata, ma faaali atu faailoga ma mea ofoofogia, ma faia vavega i totonu o tagata, ina ia latou iloa ai ua lata ona afio mai o Keriso—"
                },
                {
                    "number": 5,
                    "text": "Ma tau atu ia te i latou mea ua lata ona oo mai, ina ia latou iloa ma manatua i le taimi o lo latou oo mai, sa faailoa atu ia te i latou ae lei oo mai, i le faamoemoe ia latou talitonu ai; o lea na o atu ai ia te ia le toatele o i latou o e na talitonu i upu a Samuelu, ina ia papatiso, ona sa latou o mai ma le salamo ma le tautino mai o a latou agasala."
                },
                {
                    "number": 6,
                    "text": "Ae o le vaega toatele atu o i latou sa le talitonu i upu a Samuelu; o lea ina ua latou vaai atu ua le mafai ona lavea o ia ia latou maa ma a latou au, sa latou valaau atu i o latou kapeteni, ua fai atu: Ave le tagata lenei ma saisai o ia, ona faauta ua ia te ia se tiapolo; ma ona o le mana o le tiapolo lea ua ia te ia ua le mafai ai ona lavea o ia ia matou maa ma a matou au; o lea ia ave o ia ma saisai o ia, ma aveese atu."
                },
                {
                    "number": 7,
                    "text": "Ma ina ua latou o atu e fetagofi atu o latou lima ia te ia, faauta, sa oso ifo o ia i lalo mai le pa, ma sola atu i fafo mai lo latou laueleele, ioe, i lona lava atunuu, ma amata ona talai ma vavalo atu i totonu o ona lava tagata."
                },
                {
                    "number": 8,
                    "text": "Ma faauta, sa le toe faalogoina lava o ia i totonu o tagata sa Nifaē; ma sa faapea mataupu sa i ai i le nuu."
                },
                {
                    "number": 9,
                    "text": "Ma sa faapea ona iu o le tausaga e valusefulu ma le ono o le nofoaiga a faamasino i luga o le nuu o Nifae."
                },
                {
                    "number": 10,
                    "text": "Ma sa faapea foi ona iu o le tausaga e valusefulu ma le fitu o le nofoaiga a faamasino, o le vaega toatele o tagata sa tutumau pea i lo latou faamaualuluga ma le amioleaga, ma o le vaega toaitiiti sa savavali ma le migao i luma o le Atua."
                },
                {
                    "number": 11,
                    "text": "Ma o tulaga foi ia, i le tausaga e valusefulu ma le valu o le nofoaiga a faamasino."
                },
                {
                    "number": 12,
                    "text": "Ma sa nao sina suiga itiiti sa i ai i mataupu o le nuu, vagana ai le amata ona atili maaa o tagata i le amioletonu, ma fai ma saga fai tele o mea sa le talafeagai ma poloaiga a le Atua, i le tausaga e valusefulu ma le iva o le nofoaiga a faamasino."
                },
                {
                    "number": 13,
                    "text": "Peitai sa oo i le tausaga e ivasefulu o le nofoaiga a faamasino, sa i ai faailoga tetele ma mea ofoofogia na tuuina mai i tagata; ma sa amata ona faataunuuina upu a perofeta."
                },
                {
                    "number": 14,
                    "text": "Ma sa oo mai agelu i tagata, o tagata popoto, ma sa talai mai ia te i latou tala fiafia o le olioli tele; sa faapea ona amata i le tausaga lenei ona faataunuuina o tusitusiga paia."
                },
                {
                    "number": 15,
                    "text": "E ui i lea, sa amata ona faamaaa e tagata o latou loto, tagata uma ia vagana ai le vaega sa sili ona talitonu o i latou, o sa Nifaē ma sa Lamanā foi, ma amata ona latou faalagolago i lo latou lava malolosi ma lo latou lava popoto, fai mai:"
                },
                {
                    "number": 16,
                    "text": "Atonu e i ai ni isi mea sa latou mateina sao, mai totonu o mea e tele; ae faauta, ua matou iloa e le mafai ona faataunuuina o nei galuega uma tetele ma ofoofogia, ia ua taua."
                },
                {
                    "number": 17,
                    "text": "Ma sa amata ona latou talanoa ma fefinauai i totonu ia te i latou lava, fai mai:"
                },
                {
                    "number": 18,
                    "text": "E lē o se mea ua tonu i le mafaufau le afio mai o se tagata ua faapea o se Keriso; afai e i ai, ma o ia o le Alo o le Atua, le Tamā o le lagi ma le lalolagi, e pei ona taua mai, aisea e le faaali mai ai e ia o ia lava ia te i tatou e faapei foi ia te i latou o e o le a i ai i Ierusalema?"
                },
                {
                    "number": 19,
                    "text": "Ioe, aisea o le a ia le faaali mai ai o ia lava i lenei laueleele e faapei foi i le laueleele o Ierusalema?"
                },
                {
                    "number": 20,
                    "text": "Ae faauta, ua tatou iloa o se uputuu amioleaga lenei, lea na tuulima faasolo mai ia te i tatou e o tatou tamā, e tosina ai i tatou ia tatou talitonu i ni mea maoae ma ofoofogia o le a oo mai, ae le i totonu ia te i tatou, ae i se laueleele ua mamao lava, o se laueleele ua tatou le iloa; o lea e mafai ai ona latou taofia i tatou i le valea, ona e le mafai ona tatou molimauina i o tatou lava mata ua moni i latou."
                },
                {
                    "number": 21,
                    "text": "Ma o le a latou faia ai, e ala i le faitogafiti ma tomai faalilolilo o le ua leaga, se mea lilo tele e le mafai ona tatou malamalama i ai, lea o le a taofia ai i tatou i lalo e avea ma ni auauna ia latou upu, ma ni auauna foi ia te i latou, ona ua tatou faalagolago ia te i latou e aoao mai ia te i tatou le afioga; ma o le a faapea ona latou taofia ai i tatou i le valea pe afai tatou te tuu atu i tatou lava ia te i latou, i aso uma o o tatou olaga."
                },
                {
                    "number": 22,
                    "text": "Ma e tele atu isi mea sa mafaufauina e tagata i o latou loto, o mea valea ma le le aoga; ma sa latou louloua tele, ona sa faaosoina i latou e Satani e fai le amioletonu e le aunoa; ioe, sa ia fealuai ma faasalalau fafatala ma finauga i luga o le laueleele atoa, ina ia mafai ona ia faamaaaina loto o tagata e faasaga i mea lelei ma faasaga i mea o le a oo mai."
                },
                {
                    "number": 23,
                    "text": "Ma e ui i faailoga ma mea ofoofogia ia na faia i totonu o tagata o le Alii, ma le tele o vavega na latou faia, sa malosi tele le uu a Satani i loto o tagata i luga o le laueleele atoa."
                },
                {
                    "number": 24,
                    "text": "Ma sa faapea ona iu o le tausaga e ivasefulu o le nofoaiga a faamasino i luga o le nuu o Nifae."
                },
                {
                    "number": 25,
                    "text": "Ma ua faapea ona iu o le tusi a Helamana, e tusa ma le talafaamaumau a Helamana ma ona atalii."
                }
            ]
        },
        "/study/scriptures/bofm/3-ne/1": {
            "uri": "/study/scriptures/bofm/3-ne/1",
            "title": "3 Nifae 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua tuua e Nifae, le atalii o Helamana, le laueleele, ma ua tausia e lona atalii o Nifae talafaamaumau—E ui ina tele faailoga ma mea ofoofogia, ua fuafua tagata amioleaga e fasioti i e ua amiotonu—Ua oo mai le po o le fanau mai o Keriso—Ua tuuina mai le faailoga, ma ua oso mai se fetu fou—Ua faateleina le pepelo ma le taufaasese, ma ua fasioti e faomea a Katianetona tagata e toatele. E tusa o le 1–4 T.A."
            ],
            "book_title": "Nifae Tolu",
            "book_intro": [
                "Ma o Helamana o le atalii o Helamana, o le atalii ia o Alema, o le atalii ia o Alema, o se e tupuga mai ia Nifae o le atalii o Liae, o le na sau i fafo mai Ierusalema i le tausaga muamua o le nofoaiga a Setekaia, le tupu o Iuta."
            ],
            "verses": [
                {
                    "number": 1,
                    "text": "O Lenei sa oo ina mavae atu le tausaga e ivasefulu ma le tasi ma o le ono selau lea o tausaga mai le taimi na tuua ai e Liae Ierusalema; ma o le tausaga lea sa avea ai Lakoneu ma faamasino sili ma kovana i luga o le laueleele."
                },
                {
                    "number": 2,
                    "text": "Ma o Nifae, le atalii o Helamana, ua alu ese atu i fafo mai le laueleele o Saraʼemila, ma tuu atu ai i lona atalii o Nifae, o lona atalii matua ia, le tiute e faatatau i papatusi apamemea, ma talafaamaumau uma ia sa tausia, ma mea uma na na tausia i le paia mai i le alu ese mai o Liae i fafo o Ierusalema."
                },
                {
                    "number": 3,
                    "text": "Ona alu ese atu ai lea o ia i fafo mai le laueleele, ma o fea na alu i ai o ia, e leai se tagata ua ia iloaina; ma sa tausi e lona atalii o Nifae talafaamaumau e suitulaga ia te ia, ioe, o talafaamaumau o lenei nuu."
                },
                {
                    "number": 4,
                    "text": "Ma sa oo i le amataga o le tausaga e ivasefulu ma le lua, faauta, sa amata ona faataunuu atoatoa tele ai valoaga a perofeta; ona sa amata ona faia o faailoga tetele atu ma vavega tetele atu i totonu o le nuu."
                },
                {
                    "number": 5,
                    "text": "Peitai sa i ai ni isi o e sa amata ona fai mai ua mavae le taimi mo le faataunuuina o upu, ia sa tautala i ai Samuelu, le sa Lamanā."
                },
                {
                    "number": 6,
                    "text": "Ma sa amata ona latou olioli i o latou uso, fai mai: Faauta ua tea atu le taimi, ma ua le faataunuuina upu a Samuelu; o lea, ua le aoga lo outou olioli ma lo outou faatuatua i lenei mea."
                },
                {
                    "number": 7,
                    "text": "Ma sa oo ina latou faia ai se faanunununu tele i le laueleele atoa; ma o tagata o e sa talitonu sa amata ona faanoanoa tele, nei i ai se ala atonu e le taunuu ai ia mea sa tautalagia."
                },
                {
                    "number": 8,
                    "text": "Ae faauta, sa latou vaavaai ma le mausali pea mo lena ao ma lena po ma lena ao lea e tatau ona avea e pei o se aso e tasi e peiseai ua leai se po, ina ia latou iloa ua le aoga lo latou faatuatua."
                },
                {
                    "number": 9,
                    "text": "O lenei sa oo ina sa i ai se aso sa tuupoina e e sa le talitonu e fasioti ai i latou uma o e na talitonu i ia uputuu, vagana ai ua taunuu le faailoga lea na tuu mai e Samuelu le perofeta."
                },
                {
                    "number": 10,
                    "text": "O lenei sa oo ina ua vaai atu Nifae, le atalii o Nifae, i lenei amioleaga o lona nuu, sa faanoanoa tele lava lona loto."
                },
                {
                    "number": 11,
                    "text": "Ma sa oo ina alu atu o ia i fafo ma ifo o ia lava i luga o le eleele, ma tagi faatauanau atu i lona Atua mo ona tagata, ioe, i latou ia o e o le a faaumatiaina ona o lo latou faatuatua i uputuu a o latou tamā."
                },
                {
                    "number": 12,
                    "text": "Ma sa oo ina tagi faatauanau atu o ia i le Alii i lena aso atoa; ma faauta, sa oo mai le siufofoga o le Alii ia te ia, ua fetalai mai:"
                },
                {
                    "number": 13,
                    "text": "Ina ea ia lou ulu ma ia olioli; aua faauta, ua oo mai lava le taimi, ma o le po nei o le a tuu atu ai le faailoga, ma o taeao ou te alu atu ai i le lalolagi, e faaali atu ai i le lalolagi o le a ou faataunuuina mea uma ia sa ou poloaiina ia fetalai atu e fofoga o au perofeta paia."
                },
                {
                    "number": 14,
                    "text": "Faauta, ou te alu atu i oʼu lava, e faataunuu mea uma ia na ou faailoa atu i le fanauga a tagata mai le faavaega o le lalolagi, ma fai le finagalo o le Tamā ma le Atalii—o le Tamā ona o au, ma o le Atalii ona o loʼu tino. Ma faauta, ua oo mai lava le taimi, ma o le po nei o le a tuu atu ai le faailoga."
                },
                {
                    "number": 15,
                    "text": "Ma sa oo ina faataunuuina upu ia na oo mai ia Nifae, e pei lava ona fetalaia i latou; aua faauta, i le alu ifo i lalo o le la, sa leai se pogisa; ma sa amata ona ofo o tagata ona sa leai se pogisa ina ua sau le po."
                },
                {
                    "number": 16,
                    "text": "Ma sa i ai se toatele, o e sa le talitonu i upu a perofeta, sa pauu i le eleele ma avea e peiseai ua feoti, ona sa latou iloa ua faaleaogaina lena fuafuaga tele o le faafanoga lea sa latou faataatia mo i latou o e na talitonu i upu a perofeta; ona ua oo mai lava le faailoga lea sa tuuina mai."
                },
                {
                    "number": 17,
                    "text": "Ma sa amata ona latou iloa, ua lata ona afio mai le Alo o le Atua; ioe, i se aotelega, i tagata uma sa i luga o le eleele atoa mai sisifo i sasae, i le laueleele uma i matu ma le laueleele i saute, sa matua ofo tele sa latou pauu i le eleele."
                },
                {
                    "number": 18,
                    "text": "Ona sa latou iloa sa molimau mai perofeta e uiga i nei mea mo tausaga e tele, ma ua oo mai lava le faailoga lea na tuuina mai; ma sa amata ona latou matatau ona o lo latou amioletonu ma lo latou le talitonu."
                },
                {
                    "number": 19,
                    "text": "Ma sa oo ina sa leai se pogisa i lena po atoa, ae sa malamalama e pei o le aoauli. Ma sa oo ina toe oso mai le la i le taeao, e tusa ma lona tulaga tatau ai; ma sa latou iloa o le aso lea o le a fanau mai ai le Alii, ona o le faailoga lea na tuuina mai."
                },
                {
                    "number": 20,
                    "text": "Ma ua faataunuuina, ioe, mea uma lava, o mea auiliili taitasi, e tusa ma upu a perofeta."
                },
                {
                    "number": 21,
                    "text": "Ma sa oo ina oso mai se fetu fou, e tusa ma le upu."
                },
                {
                    "number": 22,
                    "text": "Ma sa oo ina amata mai i le taimi lenei i luma ona auina atu o pepelo, e Satani, i tagata, e faamaaa ai o latou loto, i le faamoemoe ia latou le talitonu ai i faailoga ma mea ofoofogia ia na latou vaai i ai; peitai e ui i ia pepelo ma taufaasese, sa talitonu le vaega toatele o tagata, ma sa faaliliuina i latou i le Alii."
                },
                {
                    "number": 23,
                    "text": "Ma sa oo ina alu atu Nifae, ma isi foi e toatele, i tagata, ma papatiso atu i le salamo, lea na oo mai ai se faamagaloga tele o agasala. Ma sa faapea ona amata ona toe maua ai e tagata le filemu i le laueleele."
                },
                {
                    "number": 24,
                    "text": "Ma sa le i ai ni finauga, vagana ai i latou e toaitiiti sa amata ona latou talai atu, ua taumafai e faamaonia atu mai i tusitusiga paia ua le tatau ona toe tausia o le tulafono a Mose. O lenei, sa sese i latou i lenei mea, ona sa latou le malamalama i tusitusiga paia."
                },
                {
                    "number": 25,
                    "text": "Peitai sa oo ina sa lei umi ae faaliliuina i latou, ma talitonu i le sese lea sa latou i ai, ona sa faailoa atu ia te i latou e lei oo ina faataunuuina le tulafono, ma o le a faataunuuina lava i auiliiliga taitasi; ioe, sa oo mai ia te i latou le afioga o le a faataunuuina lava; ioe, e le mavae atu se iota po o se mataitusi seia faataunuuina uma; o lea, o lenei lava tausaga na aumai ai i latou i le iloa o lo latou sese ma latou tautino mai o latou vaivaiga."
                },
                {
                    "number": 26,
                    "text": "Ma sa faapea ona mavae atu o le tausaga e ivasefulu ma le lua, na aumai ai tala fiafia i tagata ona o faailoga ia na faataunuuina e tusa ma upu o valoaga a perofeta paia uma."
                },
                {
                    "number": 27,
                    "text": "Ma sa oo ina mavae atu foi le tausaga e ivasefulu ma le tolu i le filemu, vagana ai le au faomea a Katianetona, o e sa nonofo i luga o mauga, o e sa lolofi i le laueleele; ona sa matua malolosi lava o latou olo ma o latou nofoaga lilo sa le mafai e le nuu ona faatoilalo i latou; o lea na latou faia ai fasiotiga tagata e tele, ma faia fasiga e tele i totonu o le nuu."
                },
                {
                    "number": 28,
                    "text": "Ma sa oo i le tausaga e ivasefulu ma le fa, sa amata ona faatoateleina o i latou i se tulaga tele, ona sa i ai le toatele o tagata faatuiese o sa Nifaē o e sa sosola atu ia te i latou, o se mea sa oo ai le faanoanoa tele ia i latou o sa Nifaē o e sa nonofo pea i le laueleele."
                },
                {
                    "number": 29,
                    "text": "Ma sa i ai foi se pogai na faanoanoa tele ai tagata sa Lamanā; aua faauta, sa i ai le toatele o a latou fanau sa tutupu ae ma faasolo malolosi i tausaga, sa latou fai mo i latou lava, ma sa taitai ese e ni isi o sa Soramā, ia latou pepelo ma a latou upu faaviivii, ia auai i le au faomea a Katianetona."
                },
                {
                    "number": 30,
                    "text": "Ma sa faapea ona puapuagatia foi o sa Lamanā, ma amata ona faaitiitia i lo latou faatuatua ma la latou amiotonu, ona o le amioleaga o lenei le tupulaga fai ae."
                }
            ]
        },
        "/study/scriptures/bofm/3-ne/2": {
            "uri": "/study/scriptures/bofm/3-ne/2",
            "title": "3 Nifae 2",
            "data_type": "chapter",
            "chapter_name": "Mataupu 2",
            "chapter_summary": [
                "Ua faateleina le amioleaga ma mea inosia i totonu o tagata—Ua aufaatasi sa Nifaē ma sa Lamanā e puipuia i latou lava e faasaga i le au faomea a Katianetona—O sa Lamanā na liliu mai ua papae ma ua taua o sa Nifaē. E tusa o le 5–16 T.A."
            ],
            "verses": [
                {
                    "number": 1,
                    "text": "Ma sa oo ina faapea ona mavae atu foi o le tausaga e ivasefulu ma le lima, ma sa amata ona galo i tagata ia faailoga ma mea ofoofogia ia sa latou faalogo i ai, ma amata ona faaitiitia ifo lava i lalo lo latou ofo i se faailoga po o se mea ofoofogia mai le lagi, sa oo ina amata ona latou maaa i o latou loto, ma tauaso i o latou mafaufau, ma amata ona le talitonu i mea uma sa latou faalogo ma vaai i ai—"
                },
                {
                    "number": 2,
                    "text": "Ua mafaufau ae ni mea le aoga i o latou loto, e faapea o se mea na faia e tagata ma le mana o le tiapolo, e taitai ese ma faasese ai loto o tagata; ma sa faapea ona toe maua ai e Satani loto o tagata, sa oo ina ia faatauasoina o latou mata ma taitai ese i latou ia talitonu o le mataupu faavae a Keriso o se mea valea ma se mea ua le aoga."
                },
                {
                    "number": 3,
                    "text": "Ma sa oo ina amata ona solo malolosi tagata i le amioleaga ma mea inosia; ma sa latou le talitonu o le a i ai ni isi faailoga po o mea ofoofogia e tuuina mai; ma sa fealuai solo Satani e taitai ese loto o tagata, ma faaosooso i latou ma uunai i latou ia latou faia le amioleaga tele i le laueleele."
                },
                {
                    "number": 4,
                    "text": "Ma sa faapea ona mavae atu o le tausaga e ivasefulu ma le ono; ma le tausaga foi e ivasefulu ma le fitu; ma le tausaga foi e ivasefulu ma le valu; ma le tausaga foi e ivasefulu ma le iva;"
                },
                {
                    "number": 5,
                    "text": "Ma ua mavae atu foi le selau o tausaga talu aso o Mosaea, o le sa avea ma tupu i le nuu o sa Nifaē."
                },
                {
                    "number": 6,
                    "text": "Ma ua mavae atu le ono selau ma le iva o tausaga talu ona tuua e Liae Ierusalema."
                },
                {
                    "number": 7,
                    "text": "Ma ua mavae atu tausaga e iva o tausaga mai le taimi na tuuina mai ai le faailoga, lea sa fetalaia e perofeta, o le a afio mai ai Keriso i le lalolagi."
                },
                {
                    "number": 8,
                    "text": "O lenei sa amata e sa Nifaē ona faitau la latou taimi mai le taimi lea na tuu mai ai le faailoga, pe mai i le afio mai o Keriso; o lea, ua iva tausaga ua mavae atu."
                },
                {
                    "number": 9,
                    "text": "Ma o Nifae, o le o le tamā o Nifae, o le sa i ai le matafaioi mo talafaamaumau, sa le toe foi mai i le laueleele o Saraʼemila, ma sa leai se mea sa mafai ona maua i ai o ia i le laueleele atoa."
                },
                {
                    "number": 10,
                    "text": "Ma sa oo ina sa tumau pea tagata i le amioleaga, e ui i le tele o talaiga ma valoaga ia sa auina atu i totonu ia te i latou; ma sa faapea ona mavae atu foi o le tausaga e sefulu; ma sa mavae atu foi le tausaga e sefulutasi i le amioletonu."
                },
                {
                    "number": 11,
                    "text": "Ma sa oo i le tausaga e sefulu ma le tolu, sa amata ona i ai o taua ma finauga i le laueleele atoa; ona sa matua faatoateleina lava faomea a Katianetona, ma latou fasiotia tagata e toatele, ma faatauna le tele o aai, ma latou faasosolo le oti ma le fasi tagata matua tele i le laueleele atoa, sa tatau i tagata uma, o sa Nifaē ma sa Lamanā, ona latou faaauupegaina i latou lava e tetee ia te i latou."
                },
                {
                    "number": 12,
                    "text": "O lea, o sa Lamanā uma o e sa faaliliuina i le Alii, sa latou aufaatasi atu ma o latou uso, o sa Nifaē, ma sa faamalosia i latou, mo le saogalemu o o latou ola ma o latou fafine ma a latou fanau, e fetagofi i auupega o taua, e tetee atu i faomea a Katianetona, ioe, ma ia taofia ai pea foi a latou aia, ma avanoa o la latou ekalesia ma la latou tapuaiga, ma lo latou saolotoga ma la latou filifiliga saoloto."
                },
                {
                    "number": 13,
                    "text": "Ma sa oo ina ae lei mavae atu le tausaga lenei e sefulu ma le tolu, sa faamatauina sa Nifaē i le faaumatiaina atoa ona o lenei taua, lea sa oo ina matua ʼmalosi tele."
                },
                {
                    "number": 14,
                    "text": "Ma sa oo ina sa faitauina sa Lamanā o e na aufaatasi ma sa Nifaē i totonu o sa Nifaē;"
                },
                {
                    "number": 15,
                    "text": "Ma sa aveesea lo latou fetuu mai ia te i latou, ma sa liu papae o latou pau e pei o sa Nifaē;"
                },
                {
                    "number": 16,
                    "text": "Ma sa oo ina matua lalelei tele o latou tama talavou ma o latou afafine, ma sa faitauina i latou i totonu o sa Nifaē, ma sa taua o sa Nifaē. Ma sa faapea ona iu o le tausaga e sefulu ma le tolu."
                },
                {
                    "number": 17,
                    "text": "Ma sa oo i le amataga o le tausaga e sefulu ma le fa, sa faia pea le taua i le va o au faomea ma le nuu o Nifae ma sa oo ina matua ʼmalosi tele; e ui i lea, sa maua e le nuu o Nifae ni lelei itiiti atu i le au faomea, sa oo ina latou tutuli ese i latou i tua i fafo mai o latou laueleele, agai i mauga ma o latou nofoaga lilo."
                },
                {
                    "number": 18,
                    "text": "Ma sa faapea ona iu o le tausaga e sefulu ma le fa. Ma i le tausaga e sefulu ma le lima, sa latou o mai e faasaga i le nuu o Nifae; ma ona o le amioleaga o tagata o Nifae, ma a latou finauga ma fouvalega e tele, o lea na maua ai e faomea a Katianetona lelei tele atu e tele i luga o i latou."
                },
                {
                    "number": 19,
                    "text": "Ma sa faapea ona iu o le tausaga e sefulu ma le lima, ma sa faapea ona i ai o tagata i se tulaga o puapuaga e tele; ma sa tautau ifo le pelu o le faafanoga i luga o i latou, sa oo ina tauau o le a taiaina ai i latou i lalo, ma o le pogai ona o lo latou amioletonu."
                }
            ]
        },
        "/study/scriptures/bofm/3-ne/3": {
            "uri": "/study/scriptures/bofm/3-ne/3",
            "title": "3 Nifae 3",
            "data_type": "chapter",
            "chapter_name": "Mataupu 3",
            "chapter_summary": [
                "Ua faatonu mai Kitianae, le taitai o le au faomea a Katianetona, ia Lakoneu ma tagata sa Nifaē ia latou siilima ma tuu atu o latou laueleele ia te i latou—Ua tofia Kitekitonae e Lakoneu e avea ma kapeteni sili o autau—Ua faapotopoto fatasi tagata sa Nifaē i Saraʼemila ma Nuumau e puipuia i latou lava. E tusa o le 16–18 T.A."
            ],
            "verses": [
                {
                    "number": 1,
                    "text": "Ma o lenei sa oo i le tausaga e sefulu ma le ono mai le taimi o le afio mai o Keriso, na maua ai e Lakoneu, le kovana o le laueleele, se tusi mai le taitai ma le kovana o lenei vaega o faomea; ma o upu nei na tusia, fai mai:"
                },
                {
                    "number": 2,
                    "text": "I lau afioga mamalu Lakoneu, ma le kovana sili o le laueleele, faauta, ou te tusi atu lenei tusi ia te oe, ma avatu ia te oe le viiga tele ona o lou mausali, ma le mausali foi o ou tagata, i lo outou tausi pea o le mea ua outou manatu o la outou aia ma lo outou saolotoga; ioe, ua outou mautu lelei, e peiseai ua lagolagoina outou e le aao o se atua, i le puipuiga o lo outou saolotoga, ma a outou meatotino, ma lo outou atunuu, po o mea ua faapea ona outou taua."
                },
                {
                    "number": 3,
                    "text": "Ma e foliga mai o se mea ou te alofa ai, lau afioga mamalu Lakoneu e, ona ua e matua valea tele ma faamaualuga i lou manatu e mafai ona outou tutu faasaga mai i le toatele naua o tagata totoa o e ua i ai i lau faatonuga, o e o lo ua tutu i le taimi nei ma a latou auupega, ma o loo faatalitali ma le naunau tele mo le upu—O atu i lalo i a sa Nifaē ma faaumatia i latou."
                },
                {
                    "number": 4,
                    "text": "Ma o au, i lou iloa o lo latou agaga le mafaatoilaloina, ona ua ou faamaonia i latou i le tafa o taua, ma i lou iloa o lo latou ita e faavavau ia te outou ona o mea sese e tele na outou faia ia te i latou, o lea afai latou te o atu ai i lalo e faasaga ia te outou, o le a latou asia outou i le faafanoga atoa."
                },
                {
                    "number": 5,
                    "text": "O lea ua ou tusia ai lenei tusi, ma faamaufaailogaina i loʼu lava lima, ma le manatu mo lo outou manuia, ona o lo outou maumaututu i le mea ua outou talitonu ua sao, ma lo outou agaga totoa i le tafa o taua."
                },
                {
                    "number": 6,
                    "text": "O lea ua ou tusi atu ai ia te oe, ou te manao ia outou tuu mai i lou nuu lenei, o outou aai, ma o outou laueleele, ma a outou meatotino, a le o lena o le a latou asiasi atu ia te outou ma le pelu o le a faapea ona oo atu ai le faafanoga i o outou luga."
                },
                {
                    "number": 7,
                    "text": "Po o i se isi faaupuga, ia outou tuu mai outou lava ia te i matou, ma aufaatasi ma i matou ma faamasani ma a matou galuega faalilolilo, ma avea ma o matou uso ina ia mafai ona avea outou faapei o i matou—e le o ni a matou pologa, ae o o matou uso ma soa ia matou mea uma."
                },
                {
                    "number": 8,
                    "text": "Ma faauta, ou te tauto atu ia te oe, afai tou te faia lenei mea, i se tautoga, o le a le faaumatiaina outou; ae afai tou te le faia lenei mea, ou te tauto atu ia oe i se tautoga, o le masina a sau o le a ou faatonu ai ia o atu i lalo au autau e faasaga ia te outou, ma o le a latou le taofia lo latou lima ma o le a leai se tasi o o outou e faasaoina, ae o le a latou fasiotia outou, ma o le a latou faapau ifo le pelu i luga ia te outou seia oo ina outou leai."
                },
                {
                    "number": 9,
                    "text": "Ma faauta, o au o Kitianae, ma o au o le kovana o lenei faapotopotoga lilo a Katianetona; o se faapotopotoga lea ma ana galuega ua ou iloa ua lelei; ma o ia mea ua mai anamua ma ua tuulima faasolo mai i lalo ia te i matou."
                },
                {
                    "number": 10,
                    "text": "Ma ua ou tusi atu lenei tusi ia te oe, Lakoneu, ma ou te faamoemoe o le a outou tuu mai o outou laueleele ma mea ua outou umia, e aunoa ma le faamasaaina o le toto, ina ia mafai ai e lou nuu lenei, o e na faatuiese mai ia te outou ona o lo outou amioleaga i le taofi mai ia te i latou o a latou aia o le malo, ona toe maua a latou aia ma le malo, ma e vagana ai ua outou faia lenei mea, o le a ou tauia sese na outou faia ia te i latou. O au o Kitianae."
                },
                {
                    "number": 11,
                    "text": "Ma o lenei sa oo ina ua maua e Lakoneu lenei tusi sa matua ofo tele o ia, ona o le lotoa o Kitianae i le faatonu mai ia tuu atu ia te ia le pule i le laueleele o sa Nifaē, ma i le faamatau mai foi i le nuu ma le tauia o sese o i latou o e sa lei faia i ai se sese, vagana ai lo latou lava sese i le latou faatuiese ma o atu ai aufaatasi ma ia faomea amioleaga ma fai mea inosia."
                },
                {
                    "number": 12,
                    "text": "O lenei faauta, o lenei Lakoneu, o le kovana, o se tagata amiotonu o ia, ma sa le mafai ona fefe i ni faatonuga ma ni faamatauga a se faomea; o lea na le faalogo ai o ia i le tusi a Kitianae, le kovana o le au faomea, ae sa ia faatonu atu i lona nuu e tatau ona tagi atu i le Alii mo le malolosi aua le taimi e o mai ai i lalo le au faomea e faasaga mai ia te i latou."
                },
                {
                    "number": 13,
                    "text": "Ioe, sa ia auina atu se folafolaga i tagata uma, e tatau ona latou faapotopoto faatasi o latou fafine, ma a latou fanau, ma a latou lafu ma a latou fagaga, ma a latou mea uma, vagana ai lo latou laueleele, i se nofoaga e tasi."
                },
                {
                    "number": 14,
                    "text": "Ma sa ia faatonu atu e tatau ona fausia ni olo faataamilo ia te i latou, ma ia matua malolosi lava ia olo. Ma sa ia faatonu atu ia tuu faataamilo autau, o sa Nifaē ma sa Lamanā uma, po o autau uma a i latou o e ua faitauina faatasi i totonu o tagata sa Nifaē, o ni leoleo e leoleoina i latou, ma puipui i latou mai le au faomea i le ao ma le po."
                },
                {
                    "number": 15,
                    "text": "Ioe, sa ia fai atu ia te i latou: E pei ona soifua le Alii, vagana ai ua outou salamo ia outou amioletonu uma, ma tagi atu i le Alii, e leai se ala o le a mafai ona laveaiina ai outou i fafo mai lima o ia faomea a Katianetona."
                },
                {
                    "number": 16,
                    "text": "Ma sa matua silisili ma ofoofogia upu ma valoaga a Lakoneu sa oo ina oo mai ai le matau i luga o tagata uma; ma sa latou taumafai ma lo latou malosi e faia e tusa ma upu a Lakoneu."
                },
                {
                    "number": 17,
                    "text": "Ma sa oo ina tofia e Lakoneu ni kapeteni sili i luga o autau uma a sa Nifaē, e taitai i latou i le taimi e o mai ai i lalo i fafo mai le vao le au faomea e faasaga mai ia te i latou."
                },
                {
                    "number": 18,
                    "text": "O lenei sa tofia se kapeteni silisili ma se taitai au silisili mai totonu o kapeteni sili uma o autau uma a sa Nifaē, ma o lona igoa o Kitekitonae."
                },
                {
                    "number": 19,
                    "text": "O lenei sa avea lava o se tu masani i totonu o tagata sa Nifaē uma le tofia e avea mo o latou kapeteni silisili (vagana ai taimi o lo latou amioleaga) se tasi ua i ai le agaga o faaaliga ma le agaga o valoaga; o lea, o lenei tagata o Kitekitonae sa avea o se perofeta sili i totonu ia te i latou, ma sa avea foi ma faamasino sili."
                },
                {
                    "number": 20,
                    "text": "O lenei sa fai mai le nuu ia Kitekitonae: Ina tatalo atu ia i le Alii, ma ia tuu mai i tatou ia tatou o atu i luga o mauga ma totonu o le vao, ina ia mafai ona tatou pauu atu i luga o le au faomea ma faaumatia i latou i o latou lava laueleele."
                },
                {
                    "number": 21,
                    "text": "Peitai sa fai atu Kitekitonae ia te i latou: Ua faasaina e le Alii lenei mea; ona afai tatou te o atu i luga e faasaga ia te i latou, o le a tuu atu i tatou e le Alii i o latou lima; o lea o le a tatou sauniuni ai i tatou lava i le ogatotonu o o tatou laueleele, ma o le a tatou faapotopoto faatasi a tatou autau uma, ma o le a tatou le o atu e faasaga ia te i latou, ae o le a tatou faatalitali seia latou o mai e faasaga mai ia te i tatou; o lea e pei ona soifua le Alii, afai tatou te faia lenei mea, o le a ia tuu mai i latou i o tatou lima."
                },
                {
                    "number": 22,
                    "text": "Ma sa oo i le lona sefulufitu o tausaga, i le taufaaiuiuga o le tausaga, sa oo atu ai le folafolaga a Lakoneu i luga o le laueleele atoa, ma sa latou ave a latou solofanua, ma a latou kariota, ma a latou povi, ma a latou lafu uma, ma a latou fagaga, ma a latou saito, ma a latou mea uma, ma savavali atu taitoaafe ma taitoasefulu afe, seia oo ina latou o atu uma i le nofoaga lea na faatonuina e tatau ona latou faapotopoto faatasi i ai i latou lava, e puipui ai i latou lava mai o latou fili."
                },
                {
                    "number": 23,
                    "text": "Ma o le laueleele na faatonuina o le laueleele lea o Saraʼemila, ma le laueleele lea sa i le va o le laueleele o Saraʼemila ma le laueleele o Nuumau, ioe, e oo atu i le laina sa i le va o le laueleele o Nuumau ma le laueleele o Tuufua."
                },
                {
                    "number": 24,
                    "text": "Ma sa i ai le tele o afe o tagata o e sa taua i latou o sa Nifaē, o e sa latou faapotopoto faatasi i latou lava i lenei laueleele. O lenei sa faatonu atu Lakoneu e tatau ona latou faapotopoto faatasi i latou lava i le laueleele i saute, ona o le fetuu tele lea sa i ai i le laueleele i matu."
                },
                {
                    "number": 25,
                    "text": "Ma sa latou tuiolo malolosi i latou lava e tetee i o latou fili; ma sa latou nonofo i le laueleele e tasi, ma i se tino e tasi, ma sa latou matatau i upu na tautalaina e Lakoneu, sa oo ina latou salamo ia latou agasala uma; ma sa latou tuu atu a latou talosaga i le Alii lo latou Atua, ina ia ona laveaia i latou i le taimi e o mai ai i lalo o latou fili e faasaga mai ia te i latou i le taua."
                },
                {
                    "number": 26,
                    "text": "Ma sa latou matuaʼi faanoanoa tele ona o o latou fili. Ma sa faatonu atu Kitekitonae e tatau ona latou faia auupega uiga eseese o taua, ma ia faamalosia i latou i ofutau, ma talita, ma fusitau, e tusa ma ana faatonuga."
                }
            ]
        },
        "/study/scriptures/bofm/3-ne/4": {
            "uri": "/study/scriptures/bofm/3-ne/4",
            "title": "3 Nifae 4",
            "data_type": "chapter",
            "chapter_name": "Mataupu 4",
            "chapter_summary": [
                "Ua faatoilalo e autau a sa Nifaē le au faomea a Katianetona—Ua fasiotia Kitianae, ma lona sui, o Seminaraea, ua sisi—Ua viia e sa Nifaē le Alii mo lo latou manumalo. E tusa o le 19–22 T.A."
            ],
            "verses": [
                {
                    "number": 1,
                    "text": "Ma sa oo i le taufaaiuiuga o le tausaga e sefuluvalu sa uma ona sauniuni autau a ia faomea mo le taua, ma amata ona latou o mai i lalo ma feosofi faafuasei mai i maupuepue, ma i fafo mai mauga, ma mai le vao, ma mai o latou liumalolosi, ma o latou nofoaga lilo, ma amata ona fai mo i latou laueleele, ia sa i le laueleele i saute ma ia sa i le laueleele i matu, ma amata ona latou fai mo i latou laueleele uma ia sa tuua e sa Nifaē, ma aai ia sa tuufuaina."
                },
                {
                    "number": 2,
                    "text": "Ae faauta, sa leai ni manu aivao po o se manu aina i ia laueleele na tuua e sa Nifaē, ma sa leai se manu aina mo faomea vagana ai lava i le vao."
                },
                {
                    "number": 3,
                    "text": "Ma sa le mafai e faomea ona ola vagana i le vao, ona sa manaomia meaai; ona sa faatuufuaina e sa Nifaē o latou laueleele, ma latou faapotopoto a latou lafu ma a latou fagaga ma a latou mea uma, ma ua latou i ai i se tino e tasi."
                },
                {
                    "number": 4,
                    "text": "O lea, sa leai se avanoa mo faomea latou te vete ma maua ai ni meaai, vagana ai ua latou o ae i se taua aliali e faasaga ia sa Nifaē; ma o sa Nifaē, sa i ai i latou i se tino e tasi, ma sa matua toatele lava lo latou aofai, ma sa latou teuina mo i latou lava o sauniuniga, ma solofanua ma povi, ma lafu o ituaiga eseese, ina ia mafai ona latou ola mo le va o le fitu tausaga, o se taimi lea sa latou faamoemoe e faaumatia ese ai le au faomea mai luga o le laueleele; ma sa faapea ona mavae atu o le tausaga e sefuluvalu."
                },
                {
                    "number": 5,
                    "text": "Ma sa oo i le tausaga e sefuluiva, sa iloa e Kitianae e tatau ona ia alu ae e tau faasaga ia sa Nifaē, ona sa leai se ala e mafai ona latou ola ai vagana ai le vete ma le gaoi ma le fasioti tagata."
                },
                {
                    "number": 6,
                    "text": "Ma sa latou fefefe e faasalalau atu i latou lava i luga o le laueleele seia oo ina mafai ona latou toto o saito, nei o mai sa Nifaē i o latou luga ma fasioti i latou; o lea na faatonu atu ai Kitianae i ana autau e faapea o le tausaga lenei e tatau ona latou o atu ai i luga e tau faasaga ia sa Nifaē."
                },
                {
                    "number": 7,
                    "text": "Ma sa oo ina latou o ae e tau; ma o le masina lea lona ono; ma faauta, o se aso tele ma le matautia lea na latou o ae ai e tau; ma sa latou oofu e tusa ma ala a tagata faomea; ma sa latou fusi se pau-mamoe i o latou sulugatiti, ma sa sausau ia fusi i le toto, ma sa sele o latou ulu, ma sa latou tuu ni puloutau i o latou luga; ma sa uiga ese ma matautia le foliga mai o autau a Kitianae, ona o o latou ofutau, ma ona o le sausauina o i latou i le toto."
                },
                {
                    "number": 8,
                    "text": "Ma sa oo ina ua vaai atu autau a sa Nifaē, i le foliga mai o le autau a Kitianae, sa pauu uma i le eleele, ma sii ae a latou tagi i le Alii lo latou Atua, ia ona faasaoina i latou ma laveai i latou mai lima o o latou fili."
                },
                {
                    "number": 9,
                    "text": "Ma sa oo ina ua vaai mai le autau a Kitianae i lenei mea sa amata ona latou alalaga ma le leo tetele, ona o lo latou olioli, ona sa latou manatu ua pauu sa Nifaē i le eleele ona o le fefefe i le matautia o a latou autau."
                },
                {
                    "number": 10,
                    "text": "Peitai sa latou faanoanoa i lenei mea, ona sa le fefefe sa Nifaē ia te i latou; ae sa latou matatau i lo latou Atua ma latou faatoga atu ia te ia mo le puipuiga; o lea, ina ua osofai mai autau a Kitianae i luga o i latou sa saunia e faafetaiai i latou; ioe, sa latou faafetaiai i latou i le malosi o le Alii."
                },
                {
                    "number": 11,
                    "text": "Ma sa amataina le taua i le masina lona ono lenei; ma sa uiga ese ma matautia le taua na faia ai, ioe, sa tele ma matautia le fasiga na faia ai, sa oo ina sa lei iloa lava se fasiga tele faapea sa i ai i totonu o tagata uma o Liae talu mai ona ia tuua Ierusalema."
                },
                {
                    "number": 12,
                    "text": "Ma e ui i faamatauga ma tautoga ia na faia e Kitianae, faauta, sa faatoilaloina i latou e sa Nifaē, sa oo ina latou solomuli i tua mai o latou luma."
                },
                {
                    "number": 13,
                    "text": "Ma sa oo ina faatonu e Kitekitonae ana autau ia latou tuli i latou ia oo atu le mamao i tuaoi o le vao, ma ia aua nei o latou faasaoina soo se tasi o i latou e pau mai i o latou lima i le ala; ma sa faapea ona latou tuli o i latou ma fafasi i latou, e oo atu i tuaoi o le vao, seia oo lava ina latou faataunuuina le poloaiga a Kitekitonae."
                },
                {
                    "number": 14,
                    "text": "Ma sa oo ina sa tuliloaina Kitianae, o le sa tu ma tau ma le toa, a o sola; ma ona o le vaivai ona o lona tau tele, sa maua atu ai o ia ma fasiotia. Ma sa faapea le iuga o Kitianae le faomea."
                },
                {
                    "number": 15,
                    "text": "Ma sa oo ina toe foi mai autau a sa Nifaē i lo latou nofoaga malu. Ma sa oo ina mavae atu lenei tausaga e sefuluiva, ma sa le toe o mai le au faomea e tau; ma sa latou le toe o mai foi i le tausaga e luasefulu."
                },
                {
                    "number": 16,
                    "text": "Ma i le tausaga e luasefulu ma le tasi sa latou le o ae e tau, ae sa latou o ae i itu uma e vagai le nuu o Nifae; ona sa latou manatu afai latou te momotu ese le nuu o Nifae mai o latou laueleele, ma pupuni i latou i totonu i itu uma, ma afai latou te sio ese i latou mai o latou avanoa uma i fafo, o le a mafai ona latou faamalosia i latou ia latou tuu atu i latou lava e tusa ma o latou manao."
                },
                {
                    "number": 17,
                    "text": "O lenei sa latou tofia mo i latou se tasi taitai, o lona igoa o Seminaraea; o lea, o Seminaraea lenei na ia faatonuina le faia o lenei vagaia."
                },
                {
                    "number": 18,
                    "text": "Ae faauta, o se mea lelei lenei ia sa Nifaē; ona sa le mafai e le au faomea ona faia se vagaia e lava le umi e oo ai se afaina i luga o tagata sa Nifaē, ona sa tele a latou sauniuniga ia na latou teuina,"
                },
                {
                    "number": 19,
                    "text": "Ma ona o le itiiti o oso sa i totonu o le au faomea; aua faauta, sa leai ni mea sa ia i latou vagana ai aano o manu sa latou ola ai, o aano ia o manu sa latou maua i le vao."
                },
                {
                    "number": 20,
                    "text": "Ma sa oo ina tau le maua ni manu aina aivao sa oo ina toetoe a fano le au faomea i le fia aai."
                },
                {
                    "number": 21,
                    "text": "Ma sa faaauau pea ona savavali atu i fafo sa Nifaē i le ao ma le po, ma pauu i luga o a latou autau, ma vavae ese i latou taiafe ma le taisefulu o afe."
                },
                {
                    "number": 22,
                    "text": "Ma sa oo ina mananao tagata o Seminaraea ia solomuli ese mai la latou fuafuaga, ona o le faaumatiaga tele lea na oo mai i luga o i latou i le po ma le ao."
                },
                {
                    "number": 23,
                    "text": "Ma sa oo ina faatonu atu Seminaraea i ona tagata e tatau ona latou solomuli ese mai le vagaia, ma savavali atu i vaega aupito mamao o le laueleele i matu."
                },
                {
                    "number": 24,
                    "text": "Ma o lenei, ina ua iloa e Kitekitonae la latou fuafuaga, ma i lona iloa o lo latou vaivai ona o lo latou fia aai, ma le fasiga tele lea na faia i totonu ia te i latou, o lea na ia aauina atu ai ana autau i le po, ma sisio mai le ala o la latou solomuliga, ma tuu ana autau i le ala o la latou solomuliga."
                },
                {
                    "number": 25,
                    "text": "Ma sa latou faia lenei mea i le po, ma alu la latou savaliga i luma atu o le au faomea, e amata atu le savaliga a le au faomea i le aso na sosoo ai, ae faafetaiai mai i latou e autau a sa Nifaē i o latou luma ma o latou tua."
                },
                {
                    "number": 26,
                    "text": "Ma o le au faomea o e sa i le itu i saute sa sisio ese foi mai o latou nofoaga na solomuli atu i ai. Ma o nei mea uma sa faia i le faatonuga a Kitekitonae."
                },
                {
                    "number": 27,
                    "text": "Ma sa i ai le tele o afe o e na latou tuuina mai i latou lava ia sa Nifaē o ni pagota, ma o e na totoe o i latou na fasiotia."
                },
                {
                    "number": 28,
                    "text": "Ma o lo latou taitai, o Seminaraea, sa aveina ma sisi i luga o se laau, ioe, i luga lava o lona tumutumu seia oo ina oti o ia. Ma ina ua uma ona latou sisi o ia seia oo ina oti ai, sa latou taina i lalo le laau i le eleele, ma alalaga ma le leo tetele, fai mai:"
                },
                {
                    "number": 29,
                    "text": "Tau ina ia faasaosaoina e le Alii lona nuu i le amiotonu ma le paia o le loto, ina ia mafai ona latou tatuuina i le eleele i latou uma o e e saili e fasioti i latou ona o le pule ma faapotopotoga faalilolilo, e pei lava ona faapau o lenei tagata i le eleele."
                },
                {
                    "number": 30,
                    "text": "Ma sa latou olioli ma toe alalaga ma le leo e tasi, fai mai: Tau ina ia puipuia e le Atua o Aperaamo, ma le Atua o Isaako, ma le Atua o Iakopo, lenei nuu i le amiotonu, pe a latou valaau atu pea i luga i le suafa o lo latou Atua mo le puipuiga."
                },
                {
                    "number": 31,
                    "text": "Ma sa oo ina latou alalaga atu, tagata uma i se leo e tasi, i pesega, i le viiga o lo latou Atua mo le mea tele ua ia faia mo i latou, i le faasaoina o i latou mai le pauu atu i lima o o latou fili."
                },
                {
                    "number": 32,
                    "text": "Ioe, sa latou alalaga atu: Osana i le Atua Silisili Ese. Ma sa latou alalaga atu: Ia faamanuina le suafa o le Alii le Atua Malosi Aoao, o le Atua Silisili Ese."
                },
                {
                    "number": 33,
                    "text": "Ma sa malelena o latou loto i le olioli, seia oo lava i le maligi mai o loimata e tele, ona o le agalelei tele o le Atua i le laveaiina o i latou i lima o o latou fili; ma sa latou iloa o lo latou salamo ma lo latou lotomaualalalo ua laveaiina ai i latou mai se faafanoga faavavau."
                }
            ]
        },
        "/study/scriptures/bofm/3-ne/5": {
            "uri": "/study/scriptures/bofm/3-ne/5",
            "title": "3 Nifae 5",
            "data_type": "chapter",
            "chapter_name": "Mataupu 5",
            "chapter_summary": [
                "Ua salamo sa Nifaē ma ua lafoai a latou agasala—Ua tusi e Mamona le talafaasolopito o ona tagata ma ia talai atu le afioga tumau-faavavau ia te i latou—O le a faapotopotoina mai Isaraelu mai lona faasalalauga umi. E tusa o le 22–26 T.A."
            ],
            "verses": [
                {
                    "number": 1,
                    "text": "Ma o lenei faauta, sa leai se tagata ola e tasi i totonu o tagata uma o sa Nifaē sa masalosalo i se mea itiiti i upu a perofeta paia uma o e na fetalai mai; ona sa latou iloa sa tatau lava ona faataunuuina i latou."
                },
                {
                    "number": 2,
                    "text": "Ma sa latou iloa e tatau lava ona uma ona afio mai o Keriso, ona o faailoga e tele ua uma ona tuuina mai, e tusa ma upu a perofeta; ma ona o mea ia ua uma ona faataunuuina sa latou iloa e tatau lava ona faataunuuina o mea uma lava e tusa ma mea na fetalaia."
                },
                {
                    "number": 3,
                    "text": "O lea na latou lafoai ai a latou agasala uma, ma a latou mea inosia, ma a latou faitaaga, ma latou auauna atu i le Atua ma le filiga uma i le ao ma le po."
                },
                {
                    "number": 4,
                    "text": "Ma o lenei sa oo ina ua uma ona latou ave faapagota o le au faomea uma, sa oo ina leai se tasi o e na sola sa lei fasiotia, sa latou lafo a latou pagota i totonu o le falepuipui, ma faatonu ia talai atu le afioga a le Atua ia te i latou; ma o le toatele o i latou o e e salamo ia latou agasala ma ulu atu i se feagaiga o le a latou le toe fasiotia tagata sa tatala faasaoloto."
                },
                {
                    "number": 5,
                    "text": "Ae o le toatele o i latou o e sa i ai sa lei ulu atu i se feagaiga, ma o e sa i ai pea i o latou loto ia fasiotiga tagata faalilolilo, ioe, o le toatele o i latou o e na maua o latou manava ina mai pea upu faamatau e faasaga i o latou uso sa tausalaina ma faasalaina e tusa ma le tulafono."
                },
                {
                    "number": 6,
                    "text": "Ma sa faapea ona latou faia se faaumaga o ia faapotopotoga uma amioleaga, ma faalilolilo, ma inosia, ia sa tupu mai ai le faia o le amioleaga tele, ma le tele o le fasioti tagata."
                },
                {
                    "number": 7,
                    "text": "Ma sa faapea ona mavae atu o le tausaga e luasefulu ma le lua, ma le tausaga foi e luasefulu ma le tolu, ma le luasefulu ma le fa, ma le luasefulu ma le lima; ma sa faapea ona mavae atu o le luasefulu ma le lima o tausaga."
                },
                {
                    "number": 8,
                    "text": "Ma e tele mea na tutupu, ia sa silisili ma ofoofogia, i le vaai a ni isi; e ui i lea, e le mafai ona tusia ia mea uma i lenei tusi; ioe, e oo i se vaega tasivaeselau o mea na faia i totonu o ni tagata matua toatele faapenei i le va o tausaga e luasefulu ma le lima, e le ofi i totonu o lenei tusi;"
                },
                {
                    "number": 9,
                    "text": "Ae faauta e i ai ni talafaamaumau ua i ai i totonu taualumaga uma a lenei nuu; ma o se tala puupuu ae ua moni sa tuuina mai e Nifae."
                },
                {
                    "number": 10,
                    "text": "O lea ua ou faia ai lau talafaamaumau o nei mea e tusa ai ma le talafaamaumau a Nifae, ia sa togitogia i luga o papatusi ia sa taua o papatusi a Nifae."
                },
                {
                    "number": 11,
                    "text": "Ma faauta, ua ou faia le talafaamaumau i luga o papatusi ia na ou faia i ou lava lima."
                },
                {
                    "number": 12,
                    "text": "Ma faauta, ua ou igoa ia Mamona, ua faaigoaina i le igoa o le laueleele o Mamona, le laueleele lea sa faatu ai e Alema le ekalesia i totonu o le nuu, ioe, le ekalesia muamua lea sa faatuina i totonu ia te i latou ina ua mavae lo latou solitulafono."
                },
                {
                    "number": 13,
                    "text": "Faauta, o au o se soo o Iesu Keriso, le Alo o le Atua. Ua ia valaauina au e talai atu lana afioga i totonu o ona tagata, ina ia mafai ona latou maua le ola tumau-faavavau."
                },
                {
                    "number": 14,
                    "text": "Ma sa oo ina tatau ia te au, e tusa ma le finagalo o le Atua, ona ou faia se talafaamaumau o ia mea ua faia, ina ia faataunuuina talosaga a e amiotonu ua mavae atu, o e o i latou o ni tagata paia, e tusa ma lo latou faatuatua—"
                },
                {
                    "number": 15,
                    "text": "Ioe, o se talafaamaumau itiiti o ia mea na tutupu mai le taimi na tuua ai e Liae Ierusalema, seia oo mai lava i lalo lava i le taimi nei."
                },
                {
                    "number": 16,
                    "text": "O lea ou te faia ai lau talafaamaumau mai tala ia na tuu mai e i latou o e na muamua mai ia te au, seia oo mai i le amataga o ou aso;"
                },
                {
                    "number": 17,
                    "text": "Ma ona ou faia ai lea o se talafaamaumau o mea ia na ou vaai i ai i ou lava mata."
                },
                {
                    "number": 18,
                    "text": "Ma ua ou iloa o le talafaamaumau lea ua ou faia o se talafaamaumau ua tonu ma faamaoni; e ui i lea e tele mea o i ai, ia e le mafai ona matou tusia, e tusa ma la matou gagana."
                },
                {
                    "number": 19,
                    "text": "Ma o lenei ou te faaiu atu au upu, o ni au lava upu ia, ma faaauau ona tuuina atu o lau tala i mea na tutupu i ou luma atu."
                },
                {
                    "number": 20,
                    "text": "O au o Mamona, ma o se e tupuga moni mai ia Liae. Ua ia te au se pogai ou te faamanu ai i lou Atua, ma lou Faaola o Iesu Keriso, i lona aumaia o o matou tamā i fafo mai le laueleele o Ierusalema, (ma sa leai se tasi na ia iloaina vagana ai o ia lava ma i latou o e na ia aumai i fafo mai lena laueleele), ma i lona tuuina mai ia te au ma ou tagata le malamalama tele naua mo le olataga o o matou agaga."
                },
                {
                    "number": 21,
                    "text": "E moni lava ua ia faamanuiaina le aiga o Iakopo, ma ia alofa mutimutivale tele i fanau a Iosefa."
                },
                {
                    "number": 22,
                    "text": "Ma e tusa ma le tele o le tausia e le fanau a Liae o ana poloaiga ua faapea lava ona ia faamanuiaina i latou ma faauluolaina i latou e tusa ma lana fetalaiga."
                },
                {
                    "number": 23,
                    "text": "Ioe, ma e moni lava o le a ia toe aumai se toega o le fanau a Iosefa i le malamalama o le Alii lo latou Atua."
                },
                {
                    "number": 24,
                    "text": "Ma e pei ona mautinoa o loo soifua le Alii, o le a ia faapotopotoina lava mai i itu e fa o le lalolagi le toega uma o le fanau a Iakopo, o e ua faataapeapeina lautele i luga o le lalolagi atoa."
                },
                {
                    "number": 25,
                    "text": "Ma e pei ona ia osifeagaiga ma le aiga uma o Iakopo, o le a faapea lava ona faataunuuina o le feagaiga lea na ia osifeagaiga ai ma le aiga o Iakopo i lana lava taimi e tatau ai, i le toefuataiga o le aiga uma o Iakopo i le malamalama o le feagaiga lea na osifeagaiga ai o ia faatasi ma i latou."
                },
                {
                    "number": 26,
                    "text": "Ma ona latou iloa ai lea o lo latou Togiola, o Iesu Keriso, le Alo o le Atua; ma ona faapotopotoina ai lea o i latou mai itu e fa o le lalolagi i o latou lava laueleele, ia sa faataapeape mai ai i latou; ioe, e pei ona soifua le Alii, o le a faapea lava ona faia. Amene."
                }
            ]
        },
        "/study/scriptures/bofm/3-ne/6": {
            "uri": "/study/scriptures/bofm/3-ne/6",
            "title": "3 Nifae 6",
            "data_type": "chapter",
            "chapter_name": "Mataupu 6",
            "chapter_summary": [
                "Ua manuia sa Nifaē—Ua tupu mai le faamaualuga, le mauoa, ma le faailoga tagata—Ua vaevaeina le Ekalesia i faatuiesega—Ua taitai e Satani tagata i fouvalega matilatila—E toatele perofeta ua latou alaga atu le salamo ma ua fasiotia—Ua taupulepule e na fasiotia i latou e ave faamalosi le pule i le malo. E tusa o le 26–30 T.A."
            ],
            "verses": [
                {
                    "number": 1,
                    "text": "Ma o lenei sa oo ina toe foi atu tagata sa Nifaē i o latou lava laueleele i le tausaga e luasefulu ma le ono, o tane taitoatasi uma, ma lona aiga, ana lafu ma ana fagaga, ana solofanua, ma ana povi, ma mea uma o soo se mea lava sa ia i latou."
                },
                {
                    "number": 2,
                    "text": "Ma sa oo ina sa latou lei aina a latou meaai uma; o lea sa latou toe ave ai faatasi ma i latou mea uma sa latou lei aina, o a latou saito uma o ituaiga eseese, ma a latou auro, ma a latou ario, ma a latou mea taua uma, ma latou toe foi atu i o latou lava laueleele ma a latou meatotino, i le itu i matu ma le itu i saute, i le laueleele uma i matu ma le laueleele i saute."
                },
                {
                    "number": 3,
                    "text": "Ma sa latou tuu atu i tagata faomea na o e na ulu i se feagaiga e tausi le filemu o le laueleele, o e na mananao ia tumau pea o ni sā Lamanā, ni laueleele, e tusa ma lo latou toatele, ina ia mafai ona latou maua, ia latou galuega, ni mea e ola ai; ma sa faapea ona latou faatuina o le filemu i le laueleele atoa."
                },
                {
                    "number": 4,
                    "text": "Ma sa toe amata ona latou manuia ma solo uluola tele; ma sa oo ina mavae atu le tausaga e luasefulu ma le ono ma le luasefulu ma le fitu, ma sa i ai le maopoopo tele i le laueleele; ma sa latou faia a latou tulafono e tusa ma le fai mea tutusa ma le fai mea tonu."
                },
                {
                    "number": 5,
                    "text": "Ma o lenei sa leai se mea e tasi i le laueleele atoa e taofia ai tagata mai le manuia e le aunoa, vagana ai ua latou pauu atu i le solitulafono."
                },
                {
                    "number": 6,
                    "text": "Ma o lenei o Kitekitonae, ma le faamasino, o Lakoneu, ma i latou uma o e na tofia e avea ma taitai, o i latou ia na faatuina lenei filemu tele i le laueleele."
                },
                {
                    "number": 7,
                    "text": "Ma sa oo ina tele ni aai fou sa faatutuina, ma sa tele foi aai tuai sa toe faafouina."
                },
                {
                    "number": 8,
                    "text": "Ma sa tele aualatele sa faia, ma tele auala na faia, ia sa tai atu mai lea aai mai lea aai, ma mai lea laueleele i lea laueleele, ma mai lea nofoaga i lea nofoaga."
                },
                {
                    "number": 9,
                    "text": "Ma sa faapea ona mavae atu o le tausaga e luasefulu ma le valu, ma sa i ai pea i tagata le filemu e le aunoa."
                },
                {
                    "number": 10,
                    "text": "Peitai ina ua oo i le tausaga e luasefulu ma le iva sa amata ona i ai o ni finauga i totonu o tagata; ma o ni isi sa faafefeteina i le faamaualuluga ma le mitamitavale ona o a latou oa sa matua tele naua, ioe, sa oo lava i le faia o sauaga tetele;"
                },
                {
                    "number": 11,
                    "text": "Ona sa toatele tagata faatauoloa sa i ai i le laueleele, ma tele foi loia, ma le au mautofi e toatele."
                },
                {
                    "number": 12,
                    "text": "Ma sa amata ona faailoga tagata i o latou tulaga, e tusa ma a latou oa ma o latou avanoa mo aoaoga; ioe, e i ai ni isi sa valelea ona o lo latou matitiva, ma ni isi sa latou maua aoaoga tetele ona o a latou oa."
                },
                {
                    "number": 13,
                    "text": "O isi sa faafefeteina i le faamaualuluga, ma o isi sa lotomaualalalo lava; o isi sa latou faafoi atu le faatiga mo le faatiga mai, ao isi sa latou talia faatigaaga ma sauaga ma puapuaga uiga eseese uma, ma le fia liliu ma toe faatiga atu, ae sa lotomaualalalo ma salamo i luma o le Atua."
                },
                {
                    "number": 14,
                    "text": "Ma sa faapea ona oo mai o se le tutusa tele i le laueleele atoa, sa oo ina amata ona vaevaeina le ekalesia; ioe, sa oo lava ina lepetia le ekalesia i le laueleele atoa i le tausaga e tolusefulu, vagana ai nai tagata toaitiiti o sa Lamanā o e na liliu mai i le faatuatuaga moni; ma sa latou le fia o ese mai ai, ona sa latou mausali, ma le maluelueina, ma sa latou loto ma le filiga atoatoa e tausi poloaiga a le Alii."
                },
                {
                    "number": 15,
                    "text": "O lenei o le pogai lenei o le amioletonu o tagata—sa maua e Satani le mana tele, e faaoso ai tagata e fai amioletonu uiga eseese uma, ma faafefete ai i latou i le faamaualuluga, ma faaosooso i latou e saili mo le mana, ma le pule, ma oa, ma mea le aoga o le lalolagi."
                },
                {
                    "number": 16,
                    "text": "Ma sa faapea ona taitai ese e Satani loto o tagata e fai amioletonu uiga eseese uma; o lea na latou olioli ai i le filemu mo nai tausaga itiiti."
                },
                {
                    "number": 17,
                    "text": "Ma sa faapea, i le amataga o le tausaga e tolusefulu—ona tuuina atu o tagata mo le va o se taimi umi lava ia feaveai solo e tofotofoga a le tiapolo i soo se mea e loto o ia e ave i ai i latou, ma fai soo se amioletonu sa manao i ai o ia ia latou faia—ma sa faapea lava i le amataga o lenei tausaga, le tausaga lea e tolusefulu, ona latou i ai i se tulaga o le amioleaga matautia tele."
                },
                {
                    "number": 18,
                    "text": "O lenei sa latou le agasala i le valea, ona sa latou iloa le finagalo o le Atua e faatatau ia te i latou, ona sa aoao atu ia te i latou; o lea na latou fouvale ai e faasaga i le Atua ma le loto i ai."
                },
                {
                    "number": 19,
                    "text": "Ma o lenei o aso o Lakoneu, le atalii o Lakoneu, ona sa nofo Lakoneu i le nofoa o lona tamā ma ia pulea le nuu i le tausaga lena, na i ai lenei amioleaga tele."
                },
                {
                    "number": 20,
                    "text": "Ma sa amata ona i ai o ni tagata sa musuia mai le lagi ma auina atu, ma tutu i totonu o tagata i le laueleele atoa, ma talai ma molimau atu ma le lotoa e uiga i agasala ma amioletonu a tagata, ma molimau atu ia te i latou e uiga i le togiola lea o le a faia e le Alii mo ona tagata, po o i ni isi upu, o le toetu mai lea o Keriso; ma sa latou molimau atu ma le lotoa e uiga i lona maliu ma ona mafatiaga."
                },
                {
                    "number": 21,
                    "text": "O lenei sa toatele tagata sa i ai sa feita tele ona o i latou o e na molimau atu e uiga i nei mea; ma o i latou o e na feita sa faapitoa lava i faamasino sili, ma i latou o e sa avea ma faitaulaga sili ma loia; ioe, o i latou uma lava sa avea ma loia sa feita ia te i latou o e sa molimau atu e uiga i nei mea."
                },
                {
                    "number": 22,
                    "text": "O lenei sa leai se loia po o se faamasino po o se faitaulaga sili sa i ai se mana e faasala ai se tasi i le oti vagana ai ua sainia lo latou faasalaga e le kovana o le laueleele."
                },
                {
                    "number": 23,
                    "text": "O lenei e toatele i latou sa i ai o e sa latou molimau atu ma le lotoa i mea e faatatau ia Keriso, o e na ave ma fasioti faalilolilo e faamasino, sa le iloa e le kovana o le laueleele lo latou oti seia oo ina mavae lo latou oti."
                },
                {
                    "number": 24,
                    "text": "O lenei faauta, o lenei mea sa le tusa ai ma tulafono o le laueleele, le tatau lea ona fasiotia o se tagata vagana ai ua ia i latou se pule mai le kovana o le laueleele—"
                },
                {
                    "number": 25,
                    "text": "O lea na oo mai ai se tagi i luga i le laueleele o Saraʼemila, i le kovana o le laueleele, e faasaga i faamasino ia o e na latou faasalaina i le oti perofeta a le Alii, sa le tusa ai ma le tulafono."
                },
                {
                    "number": 26,
                    "text": "O lenei sa oo ina ave i latou ma aumai i luma o le faamasino, ina ia faamasinoina i latou mo le solitulafono lea na latou faia, e tusa ma le tulafono lea na tuuina mai e le nuu."
                },
                {
                    "number": 27,
                    "text": "O lenei sa oo ina sa i ai i faamasino e toatele a latou uo ma aiga; ma o e na totoe, ioe, toetoe lava o loia ma faitaulaga sili uma, sa latou faapotopoto faatasi i latou lava, ma ua auau faatasi ma aiga o faamasino na o e o le a faamasinoina e tusa ma le tulafono."
                },
                {
                    "number": 28,
                    "text": "Ma sa latou ulu atu i se feagaiga faatasi ma le tasi, ioe, i lena lava feagaiga na tuuina mai e i latou o anamua, o se feagaiga lea na tuuina mai ma faia e le tiapolo, e auau faatasi e faasaga i le amiotonu uma."
                },
                {
                    "number": 29,
                    "text": "O lea sa latou aufaatasi ai e faasga i tagata o le Alii, ma latou ulu i se feagaiga e faaumatia i latou, ma laveai i latou o e na agasala i le fasioti tagata mai le uu a le faamasinotonu, lea o le a tuuina atu e tusa ma le tulafono."
                },
                {
                    "number": 30,
                    "text": "Ma sa latou faatautee i le tulafono ma aia a lo latou atunuu; ma sa latou osifeagaiga ma le tasi e fasioti le kovana, ma faatu se tupu i luga o le laueleele, ina ia le toe saoloto le laueleele ae ia pulea e tupu."
                }
            ]
        },
        "/study/scriptures/bofm/3-ne/7": {
            "uri": "/study/scriptures/bofm/3-ne/7",
            "title": "3 Nifae 7",
            "data_type": "chapter",
            "chapter_name": "Mataupu 7",
            "chapter_summary": [
                "Ua fasiotia le faamasino sili, ua lepetia le malo, ma ua vaevae tagata i ituaiga—Ua avea Iakopo, le aneti-Keriso, ma tupu o se faapotopotoga faalilolilo—Ua talai atu e Nifae le salamo ma le faatuatua ia Keriso—Ua auauna mai agelu ia te ia i aso taitasi, ma ia faatulai mai lona uso mai le oti—E toatele ua salamo ma papatisoina. E tusa o le 30–33 T.A."
            ],
            "verses": [
                {
                    "number": 1,
                    "text": "O lenei faauta, o le a ou faaali atu ia te outou sa latou le faatuina se tupu i luga o le laueleele; ae i le tausaga lava lenei, ioe, le tausaga lea e tolusefulu, sa latou faaumatia ai i luga o le nofoa-faamasino, ioe, sa latou fasiotia ai le faamasino sili o le laueleele."
                },
                {
                    "number": 2,
                    "text": "Ma sa fevaevaeai le nuu, o le tasi e faasaga i le isi; ma sa latou o eseese, o le tasi mai le isi, i ni ituaiga, ua taitasi le tagata ma alu e tusa ma lona aiga ma lona auaiga ma uo; ma sa faapea ona latou lepeti o le malo o le laueleele."
                },
                {
                    "number": 3,
                    "text": "Ma sa tofi e ituaiga taitasi se alii po o se taitai i luga o i latou; ma sa faapea ona avea o i latou ma ituaiga ma taitai o ituaiga."
                },
                {
                    "number": 4,
                    "text": "O lenei faauta, sa leai se tasi sa i totonu ia te i latou sa le ia te ia se aiga toatele ma ni auaiga tetele ma ni uo e toatele; o lea na matua toatele ai lava o latou ituaiga."
                },
                {
                    "number": 5,
                    "text": "O lenei o nei mea uma sa faia, ma sa lei i ai lava ni taua i totonu ia te i latou; ma sa oo mai lenei amioletonu atoa i luga o tagata ona ua latou tuu atu i latou lava i le mana o Satani."
                },
                {
                    "number": 6,
                    "text": "Ma sa lepeti ala faatonuina o le malo, ona o le faalapotopotoga faalilolilo a uo ma auaiga o i latou o e na fasiotia perofeta."
                },
                {
                    "number": 7,
                    "text": "Ma sa latou faatupuina se finauga tele i le laueleele, sa oo ina toetoe a amioleaga uma ai le vaega toatele o e na amiotonu; ioe, sa toaitiiti lava e amiotonu sa i ai i totonu ia te i latou."
                },
                {
                    "number": 8,
                    "text": "Ma sa faapea ona lei mavae atu o le ono tausaga talu ona fuli ese o le vaega toatele o tagata mai lo latou amiotonu, e pei o le uli i ona puaiga, pe e pei o le puaa i lona taafili i le palapala."
                },
                {
                    "number": 9,
                    "text": "O lenei o le faalapotopotoga faalilolilo lenei, lea na aumaia lenei amioletonu tele i luga o le nuu, sa latou faapotopoto faatasi i latou lava, ma latou tuu i lo latou ulu, se tagata sa latou taua o Iakopo;"
                },
                {
                    "number": 10,
                    "text": "Ma sa latou taua o ia o lo latou tupu; o lea na avea ai o ia o se tupu i luga o lenei vaega amioleaga; ma o ia o se tasi o i latou autu o le na tuu atu lona leo e tetee i perofeta o e na molimau mai e uiga ia Iesu."
                },
                {
                    "number": 11,
                    "text": "Ma sa oo ina sa le tusa lo latou malosi faaleaofai e pei o ituaiga o le nuu o e sa aufaatasi, vagana ai le faatutuina e o latou lava taitai o a latou lava tulafono, o tagata taitoatasi e tusa mo lona lava ituaiga; e ui i lea sa avea i latou ma fili i le tasi; e ui ina sa le o i latou o ni tagata amiotonu, ae sa latou lotogatasi i lo latou inoino ia te i latou o e na ulu i se feagaiga e lepeti le malo."
                },
                {
                    "number": 12,
                    "text": "O lea, ina ua vaai atu Iakopo ua sili atu ona toatele o o latou fili nai lo i latou, ona o ia o le tupu o le vaega, o lea na ia faatonu ai ona tagata ia latou ave la latou solaaga i le vaega aupito mamao o le laueleele i matu, ma latou faatuina iina se malo mo i latou lava, seia oo ina faatasi atu ia te i latou tagata faatuiese, (ona sa ia faaseeina i latou e faapea e toatele tagata faatuiese o le a i ai) ma lava ai lo latou malosi e tau ai ma ituaiga o le nuu; ma sa faapea lava ona latou faia."
                },
                {
                    "number": 13,
                    "text": "Ma sa televave tele la latou savaliga sa le mafai ona taofia seia oo ina latou o atu i se mea na le au atu ai le nuu ia te i latou. Ma sa faapea ona iu o le tausaga e tolusefulu; ma sa faapea tulaga o le nuu o Nifae."
                },
                {
                    "number": 14,
                    "text": "Ma sa oo i le tausaga e tolusefulu ma le tasi, sa vaevaeina i latou i ituaiga, o tagata taitasi e tusa ma lona aiga, auaiga ma uo; e ui i lea sa latou faia se maliega latou te le sii taua o le tasi i le isi; peitai sa latou le lotogatasi e faatatau ia latou tulafono, ma lo latou ituaiga o malo, ona sa faatutuina e tusa ma manatu o i latou o e na avea mo o latou alii ma o latou taitai. Peitai sa latou faatutuina ni tulafono saolele ia le sopo atu le tasi i le isi, sa oo ina latou maua ai i se tulaga o le filemu i le laueleele; e ui i lea, sa fuli ese o latou loto mai le Alii lo latou Atua, ma sa latou fetogia perofeta ma tutuli ese i latou mai totonu ia te i latou."
                },
                {
                    "number": 15,
                    "text": "Ma sa oo ina ua asia o Nifae—e agelu ma le siufofoga foi o le Alii, o lea ina ua vaai o ia i agelu, ma avea o ia o se molimau-vaai, ma ina ua uma ona tuuina mai ia te ia o le mana e mafai ai ona ia malamalama e uiga i le auaunaga a Keriso, ma i le avea foi o ia ma molimau-vaai i le vave o lo latou foi mai le amiotonu i lo latou amioleaga ma mea inosia;"
                },
                {
                    "number": 16,
                    "text": "O lea, i lona faanoanoa ona o le maaa o o latou loto ma le tauaso o o latou mafaufau—na alu atu ai o ia i totonu ia te i latou i lena lava tausaga, ma amata ona molimau atu, ma le lotoa, le salamo ma le faamagaloina o agasala e ala i le faatuatua i le Alii o Iesu Keriso."
                },
                {
                    "number": 17,
                    "text": "Ma e tele mea sa ia auauna atu ai ia te i latou; ma e le mafai ona tusia ia mea uma, ma ua le lava foi nao se vaega o i latou, o lea ua le tusia ai ia mea i lenei tusi. Ma sa auauna atu Nifae i le mana ma le pule tele."
                },
                {
                    "number": 18,
                    "text": "Ma sa oo ina latou feita ia te ia, e oo lava ona ua ia te ia le mana sili atu nai lo i latou, ona sa le mafai ona latou le talitonu i ana upu, ona sa auauna mai agelu ia te ia i aso taitasi, ona o le malosi tele o lona faatuatua i le Alii o Iesu Keriso."
                },
                {
                    "number": 19,
                    "text": "Ma sa ia tutuli ese temoni ma agaga le mama i le suafa o Iesu; ma e oo i lona uso sa ia faatuina mai le oti, ina ua uma ona fetogi o ia e tagata ma mafatia ai i le oti."
                },
                {
                    "number": 20,
                    "text": "Ma sa vaai i ai tagata, ma latou molimauina, ma latou feita ai ia te ia ona o lona mana; ma sa ia faia foi isi vavega e tele, i luma o mata o tagata, i le suafa o Iesu."
                },
                {
                    "number": 21,
                    "text": "Ma sa oo ina mavae atu le tausaga e tolusefulu ma le tasi, ma sa i ai ni isi ae toaitiiti o e sa liliu mai i le Alii; ae o le toatele o i latou na liliu mai sa latou faailoa moni atu i tagata sa asia i latou e le mana ma le Agaga o le Atua, lea sa ia Iesu Keriso, o le ua latou talitonu i ai."
                },
                {
                    "number": 22,
                    "text": "Ma o le toatele o i latou o e na tutuli ese mai ia te i latou o temoni, ma e na faamaloloina mai i o latou mai ma o latou vaivaiga, sa latou faaali moni atu i tagata sa galue le Agaga o le Atua i luga o i latou, ma ua faamaloloina i latou; ma sa latou faailoa atu foi faailoga ma sa latou faia ni vavega i totonu o tagata."
                },
                {
                    "number": 23,
                    "text": "Sa faapea foi ona mavae atu o le tausaga e tolusefulu ma le lua. Ma sa alaga atu Nifae i tagata i le amataga o le tausaga e tolusefulu ma le tolu; ma sa ia talai atu ia te i latou le salamo ma le faamagaloina o agasala."
                },
                {
                    "number": 24,
                    "text": "O lenei ou te manao ia outou manatua foi, sa leai se tasi o e na aumai i le salamo sa lei papatisoina i vai."
                },
                {
                    "number": 25,
                    "text": "O lea, sa faauu e Nifae, ni tagata i lenei auaunaga, ina ia papatisoina i le vai i latou uma o e e o mai ia te i latou, ma e fai lenei mea o se mau ma se molimau i luma o le Atua, ma i tagata, ua latou salamo ma maua se faamagaloga o a latou agasala."
                },
                {
                    "number": 26,
                    "text": "Ma e toatele na i ai i le amataga o lenei tausaga sa papatisoina i le salamo; ma sa faapea ona mavae atu o le vaega tele o le tausaga."
                }
            ]
        },
        "/study/scriptures/bofm/3-ne/8": {
            "uri": "/study/scriptures/bofm/3-ne/8",
            "title": "3 Nifae 8",
            "data_type": "chapter",
            "chapter_name": "Mataupu 8",
            "chapter_summary": [
                "Ua faamaonia e afa, mafuie, afi, asiosio, ma luluuga le faasatauroga o Keriso—E toatele tagata na faaumatia—Ua ufitia le laueleele i le pogisa mo aso e tolu—O i latou o e na totoe ua laue i le mea ua oo mai ia te i latou. E tusa o le 33–34 T.A."
            ],
            "verses": [
                {
                    "number": 1,
                    "text": "Ma lenei sa oo ina tusa ma la matou talafaamaumau, ma ua matou iloa ua moni la matou talafaamaumau, ona faauta, o se tagata amiotonu na tausia le talafaamaumau—ona sa ia faia moni lava vavega e tele i le suafa o Iesu; ma sa leai se tagata sa mafai ona ia faia o se vavega i le suafa o Iesu vagana ai ua faamamaina o ia mai i mea uma mai lana amioletonu—"
                },
                {
                    "number": 2,
                    "text": "Ma o lenei sa oo ina afai e leai se sese na faia e lenei tagata i le faitauina o lo matou taimi, ua mavae atu nei le tolusefulu ma le tolu o tausaga;"
                },
                {
                    "number": 3,
                    "text": "Ma sa amata ona tulimatai atu tagata ma le naunautai tele mo le faailoga lea sa tuuina mai e le perofeta o Samuelu, le sa Lamanā, ioe, mo le taimi lea o le a oo mai ai le pogisa mo aso e tolu i luga o le laueleele."
                },
                {
                    "number": 4,
                    "text": "Ma sa amata ona i ai o masalosaloga ma finauga tetele i totonu o tagata, e ui i le tele naua o faailoga ua uma ona tuuina mai."
                },
                {
                    "number": 5,
                    "text": "Ma sa oo i le tausaga e tolusefulu ma le fa o tausaga, i le masina muamua, i le aso lona fa o le masina, sa to mai ai se timu tele, o se ituaiga sa lei iloa muamua lava i le laueleele atoa."
                },
                {
                    "number": 6,
                    "text": "Ma sa i ai foi se matagi tele ma le matautia na oso mai; ma sa i ai le faititili matautia, sa oo ina luluina ai le eleele atoa e peiseai a vaevaeina."
                },
                {
                    "number": 7,
                    "text": "Ma sa i ai uila malama tetele, o ni ituaiga sa lei iloa muamua lava i le laueleele atoa."
                },
                {
                    "number": 8,
                    "text": "Ma sa mu le aai o Saraʼemila."
                },
                {
                    "number": 9,
                    "text": "Ma sa goto le aai o Moronae i totonu o le loloto o le sami, ma sa malelemo ai e na nonofo ai."
                },
                {
                    "number": 10,
                    "text": "Ma sa avae i luga eleele o le aai o Moronaea, sa oo ina avea le mea sa i ai le aai ma mauga tele."
                },
                {
                    "number": 11,
                    "text": "Ma sa i ai se faafanoga tele i le laueleele i saute."
                },
                {
                    "number": 12,
                    "text": "Ae faauta, sa i ai se faafanoga tele ma matautia sili atu i le laueleele i matu; aua faauta, sa suia foliga o le laueleele atoa, ona o le matagi ma asiosio, ma faititili ma uila, ma le luluina tele naua o le laueleele atoa;"
                },
                {
                    "number": 13,
                    "text": "Ma sa malepelepe aualatele, ma faaleagaina ala laugatasi, ma sa faagaoaina le tele o mea laugatasi."
                },
                {
                    "number": 14,
                    "text": "Ma sa tele aai tetele ma tautaua na gogoto, ma e tele na mu, ma e tele na luluina seia oo ina pauu o latou fale i le eleele, ma fasiotia ai e na nonofo ai, ma tuufua ai nofoaga."
                },
                {
                    "number": 15,
                    "text": "Ma sa i ai ni isi o aai sa tutu pea; ae sa matua tele lava naua lo latou faaleagaina, ma e toatele e sa i ai i totonu o i latou sa fasiotia."
                },
                {
                    "number": 16,
                    "text": "Ma sa i ai ni isi o e na aveina ese e le asiosio; ma pe o fea ua latou o atu i ai, e leai se tagata na te iloaina, pau o le mea ua latou iloa na aveeseina i latou."
                },
                {
                    "number": 17,
                    "text": "Ma sa faapea ona suia o foliga o le eleele atoa, ona o matagi, ma faititili, ma uila, ma le luluina o le eleele."
                },
                {
                    "number": 18,
                    "text": "Ma faauta, sa mavaevae papa; sa nuti i luga o le eleele atoa, sa oo ina maua o ni fasi maa taetaei, ma i matofitofi ma mavetevete, i luga o le laueleele atoa."
                },
                {
                    "number": 19,
                    "text": "Ma sa oo ina ua uma faititili, ma uila, ma le timu, ma le matagi, ma le luluina o le eleele—aua faauta, sa i ai ia mea mo le tusa ma le va o le tolu itula; ma ua fai mai ni isi sa tele atu le taimi i lo lena; e ui i lea, o nei mea tetele ma matautia sa faia e tusa ma le va o le tolu itula—ma aua faauta foi, ua oo mai se pouliuli i luga o le laueleele atoa."
                },
                {
                    "number": 20,
                    "text": "Ma sa oo ina i ai se pouliuli mafiafia i luga o le laueleele atoa, sa oo ina mafai ona pai o tagata sa i ai o e sa lei pauu, i le ausa o le pouliuli;"
                },
                {
                    "number": 21,
                    "text": "Ma sa le mafai ona i ai o se malamalama, ona o le pouliuli, po o ni moli gao, po o ni sulu; pe na mafai foi ona tutu o se afi ia latou fafie lelei tele ma mamago, ina ia le mafai lava ona i ai o se malamalama;"
                },
                {
                    "number": 22,
                    "text": "Ma sa leai se malamalama sa vaaia, po o se afi, po o sina emoemo, po o le la, po o le masina, po o fetu, ona o le tetele naua o le pouliuli lea sa i ai i luga o le laueleele."
                },
                {
                    "number": 23,
                    "text": "Ma sa oo ina i ai pea lenei pouliuli mo le va o aso e tolu ma sa leai se malamalama na vaaia; ma sa i ai le auega tele ma le uio ma le tagitui i totonu o tagata uma e le aunoa; ioe, sa tele lava le oi o tagata, ona o le pouliuli ma le faafanoga tele lea ua oo mai i luga o i latou."
                },
                {
                    "number": 24,
                    "text": "Ma i se tasi nofoaga sa faalogoina ua latou tagi, fai mai: E, pe a na tatou salamo ae lei oo mai lenei aso tele ma le matautia, po ua faasaoina o tatou uso, ma po ua le mumu i latou i lena aai tele o Saraʼemila."
                },
                {
                    "number": 25,
                    "text": "Ma i se tasi foi nofoaga sa faalogoina i latou ua latou tagi, fai mai: E, pe a na tatou salamo ae lei oo mai lenei aso tele ma le matautia, ma tatou le fasiotia ma fetogi perofeta, ma tutuli ese i latou i fafo; semanu po ua faasaoina o tatou tinā ma o tatou afafine lalelei, ma a tatou fanau, ma po ua le tanumia i lena aai tele o Moronaea. Ma sa faapea ona tele ma matautia o le uio o tagata."
                }
            ]
        },
        "/study/scriptures/bofm/3-ne/9": {
            "uri": "/study/scriptures/bofm/3-ne/9",
            "title": "3 Nifae 9",
            "data_type": "chapter",
            "chapter_name": "Mataupu 9",
            "chapter_summary": [
                "Ua oo mai i le pogisa le siufofoga o Keriso ma tautino mai le faaumatiaina o le toatele o tagata ma aai e tele ona o lo latou amioleaga—Ua ia tautino mai foi lona paia, ma fetalai mai ua faataunuuina le tulafono a Mose, ma valaauina tagata ia o mai ia te ia ma faaolaina. E tusa o le 34 T.A."
            ],
            "verses": [
                {
                    "number": 1,
                    "text": "Ma sa oo ina faalogoina se leo i totonu o e uma o nonofo i le lalolagi, i luga o lenei laueleele atoa, ua tutulu mai:"
                },
                {
                    "number": 2,
                    "text": "Oi talofa, oi talofa, oi talofa i lenei nuu; oi talofa i tagata uma o le eleele atoa vagana ai ua latou salamo; ona ua ata le tiapolo, ma olioli ana agelu, ona o le fasiotia o atalii ma afafine lalelei o loʼu nuu; ma o lo latou amioletonu ma a latou mea inosia ua latou pauu ai!"
                },
                {
                    "number": 3,
                    "text": "Faauta, o lena aai tele o Saraʼemila ua ou susunuina i le afi, faatasi ma ona tagata."
                },
                {
                    "number": 4,
                    "text": "Ma faauta, o lena aai tele o Moronae ua ou faia ia faagotoina i le loloto o le sami, ma faamalelemo ona tagata."
                },
                {
                    "number": 5,
                    "text": "Ma faauta, o lena aai tele o Moronaea ua ou ufiufiina i eleele, faapea ma ona tagata, e natia ai a latou amioletonu ma a latou mea inosia mai luma o ou mata, ina ia le toe oo mai ia te au toto o perofeta ma le au paia e faasaga ia te i latou."
                },
                {
                    "number": 6,
                    "text": "Ma faauta, o le aai o Kilikala ua ou faia ia faagotoina, ma ina ia tanumia ona tagata i le loloto o le eleele;"
                },
                {
                    "number": 7,
                    "text": "Ioe, ma o le aai o Onaea ma ona tagata; ma le aai o Mokuma ma ona tagata; ma le aai o Ierusalema ma ona tagata; ma ua ou faia ia alu ae vai e suitulaga ai, e natia ai lo latou amioleaga ma a latou mea inosia mai luma o ou mata, ina ia le toe oo mai ia te au toto o perofeta ma le au paia e faasaga ia te i latou."
                },
                {
                    "number": 8,
                    "text": "Ma faauta, o le aai o Katianeti, ma le aai o Katiomina, ma le aai o Iakopo, ma le aai o Kimikimino, o ia aai uma ua ou faia ia faagogotoina, ma faia mauga ma vanu e suitulaga ai; ma o o latou tagata ua ou tanumiaina i le loloto o le eleele, e natia ai lo latou amioleaga ma a latou mea inosia mai luma o ou mata, ina ia le toe oo mai ia te au toto o perofeta ma le au paia e faasaga ia te i latou."
                },
                {
                    "number": 9,
                    "text": "Ma faauta, o lena aai tele o Iakopukata, lea sa aina e tagata o le tupu o Iakopo, ua ou faia ia susunuina i le afi ona o a latou agasala ma lo latou amioleaga, lea sa silisili atu i luga o le amioleaga o le eleele atoa, ona o lo latou fasiotiga tagata ma faapotopotoga faalilolilo; ona o i latou na lepetiaina le filemu o lou nuu ma le malo o le laueleele; o lea ua ou faia ai ia susunuina i latou, e faaumatia ese ai i latou mai luma o ou mata, ina ia le toe oo mai ia te au toto o perofeta ma le au paia e faasaga ia te i latou."
                },
                {
                    "number": 10,
                    "text": "Ma faauta, o le aai o Lamana, ma le aai o Iosa, ma le aai o Kato, ma le aai o Kisakumena, ua ou faia ia susunuina i le afi, faatasi ma o latou tagata, ona o lo latou amioleaga i lo latou tutulieseina i fafo o perofeta, ma lo latou fetogia o i latou o e na ou auina atu e tau atu ia te i latou e uiga ia latou amioleaga ma a latou mea inosia."
                },
                {
                    "number": 11,
                    "text": "Ma talu ai ona sa latou tutulieseina i latou uma i fafo, ina seia leai se e amiotonu e i ai i totonu i a te i latou, o lea na ou auina mai ai i lalo le afi ma faaumatia ai i latou, ina ia natia lo latou amioleaga ma a latou mea inosia mai luma o ou mata, ina ia le toe tagi mai ia te au mai le eleele toto o perofeta ma le au paia o e na ou auina atu ia te i latou, e faasaga ia te i latou."
                },
                {
                    "number": 12,
                    "text": "Ma e tele faaumatiaga tetele ua ou faia ia oo mai i luga o lenei laueleele, ma i luga o lenei nuu, ona o lo latou amioleaga ma a latou mea inosia."
                },
                {
                    "number": 13,
                    "text": "E, outou uma e ua faasaoina ona ua sili atu lo outou amiotonu nai lo i latou, pe tou te le foi mai nei ea ia te au, ma salamo ia outou agasala, ma liliu, ina ia ou faamaloloina outou?"
                },
                {
                    "number": 14,
                    "text": "Ioe, e moni ou te fai atu ia te outou, afai tou te o mai ia te au, o le a outou maua le ola faavavau. Faauta, ua faaloaloa atu ia te outou lou lima alofa mutimutivale, ma o soo se tasi e sau, o ia lea o le a ou taliaina; ma amuia lava i latou o e e o mai ia te au."
                },
                {
                    "number": 15,
                    "text": "Faauta, o Au o Iesu Keriso, le Atalii o le Atua. O au na foafoaina le lagi ma le lalolagi, ma mea uma o i ai. O au na ou i ai faatasi ma le Tamā mai le amataga. O au ua ou i ai i totonu o le Tamā, ma le Tamā i totonu o au; ma o au ua faamamaluina ai e le Tamā lona suafa."
                },
                {
                    "number": 16,
                    "text": "Na ou sau i ou lava tagata, ma sa le talia au e ou lava tagata. Ma ua faataunuuina ai tusitusiga paia e faatatau i lou sau."
                },
                {
                    "number": 17,
                    "text": "Ma o le toatele o i latou o e ua latou talia au, o i latou ia ua ou tuu atu i ai ia avea ma atalii o le Atua; ma o le a faapea lava ona ou tuuina atu i le toatele o i latou o e e talitonu i lou igoa, aua faauta, o au e oo mai ai le togiola, ma o au ua faataunuuina ai le tulafono a Mose."
                },
                {
                    "number": 18,
                    "text": "O au o le malamalama ma le ola o le lalolagi. O au o le Alefa ma le Omeka, le amataga ma le gataaga."
                },
                {
                    "number": 19,
                    "text": "Ma ia outou le toe osia mai ia ia te au se taulaga i le faamaligiina o le toto; ioe, o a outou taulaga ma a outou taulaga mu ia faauma ese, ona o le a leai ni a outou taulaga ma ni a outou taulaga mu o le a ou taliaina."
                },
                {
                    "number": 20,
                    "text": "Ma ia outou osi mai mo se taulaga ia te au le loto momomo ma le agaga salamo. Ma o soo se tasi e sau ia te au ma le loto momomo ma le agaga salamo, o ia lea o le a ou papatisoina i le afi ma le Agaga Paia, e pei lava ona papatisoina sa Lamanā i le afi ma le Agaga Paia, i le taimi o lo latou liliu mai ona o lo latou faatuatua mai ia te au, ae sa latou le iloaina."
                },
                {
                    "number": 21,
                    "text": "Faauta, ua ou sau i le lalolagi e aumai le togiola i le lalolagi, e laveai le lalolagi mai le agasala."
                },
                {
                    "number": 22,
                    "text": "O lea, soo se tasi e salamo ma sau ia te au e pei o se tamaitiiti, o ia lea o le a ou talia, ona ua faapea i latou o le malo o le Atua. Faauta, e mo i latou ia na ou tuuina ai i lalo lou ola, ma ou toe avea ai i luga; o lea ia outou salamo ai, ma o mai ia te au outou tuluiga o le lalolagi, ma faaolaina ai."
                }
            ]
        },
        "/study/scriptures/bofm/3-ne/10": {
            "uri": "/study/scriptures/bofm/3-ne/10",
            "title": "3 Nifae 10",
            "data_type": "chapter",
            "chapter_name": "Mataupu 10",
            "chapter_summary": [
                "Ua taaligoligoa le laueleele mo itula e tele—Ua folafola mai e le siufofoga o Keriso le faapotopotoina o ona tagata e pei ona ofaofatai mai e se matuamoa lana toloai—Ua faasaoina le vaega o tagata sa sili atu ona amiotonu. E tusa o le 34–35 T.A."
            ],
            "verses": [
                {
                    "number": 1,
                    "text": "Ma o lenei faauta, sa oo ina lagona e tagata uma o le laueleele nei fetalaiga, ma sa latou molimau i ai. Ma ina ua mavae atu nei fetalaiga, sa taaligoligoa le laueleele mo le va o itula e tele;"
                },
                {
                    "number": 2,
                    "text": "Ona sa matua tele le ofo o tagata sa oo ina latou tuu le aue ma le uio mo le toesea o tagata o o latou aiga ia na fasiotia; o lea na taaligoligoa ai le laueleele atoa mo le va o itula e tele."
                },
                {
                    "number": 3,
                    "text": "Ma sa oo ina toe oo mai se leo i tagata, ma sa lagona e tagata uma, ma sa latou molimauina, ua fetalai mai:"
                },
                {
                    "number": 4,
                    "text": "E, outou e tagata o nei aai tetele ia ua pauu, o e na tupuga mai ia Iakopo, ioe, o e o le aiga o Isaraelu, ua faafia ea ona ou faapotopotoina o outou e pei ona ofaofatai mai e se matuamoa lana toloai i lalo o ona apaau, ma tausia outou."
                },
                {
                    "number": 5,
                    "text": "Ma ou te toe fai atu, ua faafia ona ou manao e faapotopoto mai outou e pei ona ofaofatai mai e se matuamoa lana toloai i lalo o ona apaau, ioe, outou e tagata o le aiga o Isaraelu, o e ua pauu; ioe, outou e tagata o le aiga o Isaraelu, outou o e o nonofo i Ierusalema, e pei o outou ua pauu; ioe, ua faafia ea ona ou manao e faapotopoto mai outou e pei ona ofaofatai mai e se matuamoa lana toloai, ae outou le mananao i ai."
                },
                {
                    "number": 6,
                    "text": "E, outou e le aiga o Isaraelu o e ua ou faasaoina, ua faafia ea ona ou manao e faapotopoto mai outou e pei ona ofaofatai mai e se matuamoa lana toloai i lalo o ona apaau, pe afai tou te salamo ma foi mai ia te au ma le faamoemoe atoa o le loto."
                },
                {
                    "number": 7,
                    "text": "Ae afai e leai, le aiga e o Isaraelu, o le a faatuufua nofoaga o loo outou nonofo ai seia oo i le taimi o le faataunuuga o le feagaiga i o outou tamā."
                },
                {
                    "number": 8,
                    "text": "Ma o lenei sa oo ina ua uma ona faalogo atu o tagata i nei upu, faauta, sa amata ona latou toe tagitui ma uio i le toesea o tagata o o latou aiga ma uo."
                },
                {
                    "number": 9,
                    "text": "Ma sa oo ina faapea ona mavae atu aso e tolu. Ma o le taeao lava, ma ua mataa ese le pouliuli mai luga o le laueleele, ma ua uma le gatete o le eleele, ma ua uma le mavaevae o papa, ma ua uma le oi matautia, ma uma atu pisapisaga vavao tetele uma."
                },
                {
                    "number": 10,
                    "text": "Ma sa toe pipii faatasi le eleele, ua tu; ma ua iu le tagi faanoanoa, ma le tagitui, ma auega a tagata o e na faasaoina; ma ua liua lo latou tagi faanoanoa i le olioli, ma a latou auega i le viiga ma le faafetai i le Alii o Iesu Keriso, lo latou Togiola."
                },
                {
                    "number": 11,
                    "text": "Ma sa faapea ona faataunuuina i lea taimi tusitusiga paia ia na fofogaina e perofeta."
                },
                {
                    "number": 12,
                    "text": "Ma o le vaega o tagata sa sili atu ona amiotonu sa faasaoina, ma o i latou ia na latou talia perofeta ma lei fetogia i latou; ma o i latou o e sa latou lei faamasaaina toto o le au paia, na faasaoina—"
                },
                {
                    "number": 13,
                    "text": "Ma sa faasaoina i latou ma sa lei faagogotoina ma tanumiaina i latou i le eleele; ma sa latou lei malelemo i le loloto o le sami; ma sa latou le mu i le afi, pe na pauu ifo i o latou luga ni mea ma oti nutipala ai; ma sa lei aveeseina atu i latou i le asiosio; pe na aafia i latou i le ausa o le asu ma le pouliuli."
                },
                {
                    "number": 14,
                    "text": "Ma o lenei, soo se tasi e faitau, ia malamalama o ia; o le ua i ai tusitusiga paia, ia suesue o ia ia te i latou, ma vaai ma tagai pe le o nei oti uma ma faaumatiaga i le afi, ma le asu, ma matagi, ma asiosio, ma le veteina o le eleele e tali ai i latou, ma o nei mea uma, o le faataunuuina lava ia o valoaga a perofeta paia e toatele."
                },
                {
                    "number": 15,
                    "text": "Faauta, ou te fai atu ia te outou, Ioe, e toatele i latou na molimau mai e uiga i nei mea i le afio mai o Keriso, ma sa fasiotia i latou ona sa latou molimau atu e uiga i nei mea."
                },
                {
                    "number": 16,
                    "text": "Ioe, sa molimau mai le perofeta o Senosa e uiga i nei mea, ma sa tautala mai foi Senoka e uiga i ia mea, ona sa laua molimau faapitoa mai e uiga ia te i tatou, o e o le toega o a latou fanau."
                },
                {
                    "number": 17,
                    "text": "Faauta, sa molimau mai foi lo tatou tamā o Iakopo e uiga i se toega o le fanau a Iosefa. Ma faauta, pe le o tatou ea o se toega o le fanau a Iosefa? Ma o nei mea ua molimau mai e uiga ia te i tatou, po ua le tusia ea i luga o papatusi apamemea ia na aumai i fafo e lo tatou tamā o Liae mai Ierusalema?"
                },
                {
                    "number": 18,
                    "text": "Ma sa oo i le iuga o le tausaga e tolusefulu ma le fa, faauta, o le a ou faaali atu ia te outou, o tagata o le nuu o Nifae o e na faasaoina, ma i latou foi o e sa taua o sa Lamanā, o e foi na faasaoina, sa faaali mai ia te i latou ni agalelei tetele, ma sa sasaʼa ifo i luga o o latou ulu ni faamanuiaga silisili, sa oo ina sa lei umi ona mavae atu o le afio ae o Keriso i le lagi, ae ia faaali moni mai lava o ia lava ia te i latou—"
                },
                {
                    "number": 19,
                    "text": "Ma sa faaali mai lona tino ia te i latou, ma auauna atu ia te i latou; ma o se tala o lana auaunaga o le a tuuina atu mai le taimi nei. O lea, ou te faaiu ai au upu mo le taimi nei."
                }
            ]
        },
        "/study/scriptures/bofm/3-ne/11": {
            "uri": "/study/scriptures/bofm/3-ne/11",
            "title": "3 Nifae 11",
            "data_type": "chapter",
            "chapter_name": "Mataupu 11",
            "chapter_summary": [
                "Ua molimau le Tamā i lona Alo Pele—Ua afio mai Keriso ma tautino mai lana togiola—Ua pai atu tagata i manua i ona lima, ma vae, ma lona itu—Ua latou alalaga, Osana—Ua ia faatuina le ala ma le faiga o le papatisoga—O le agaga o le finau e mai le tiapolo—O le mataupu a Keriso o le tatau lea i tagata ona salamo ma papatiso ma talia le Agaga Paia. E tusa o le 34 T.A."
            ],
            "book_intro": [
                "Na faaali mai e Iesu Keriso o ia lava i le nuu o Nifae, ao faapotopoto faatasi le motu o tagata i le laueleele o Nuumau, ma sa ia auauna atu ia te i latou; ma sa faapenei ona ia faaali mai o ia lava ia te i latou."
            ],
            "verses": [
                {
                    "number": 1,
                    "text": "Ma o lenei sa oo ina sa i ai se motu tele o tagata, o le nuu o Nifae, sa faapotopoto faatasi faataamilo i le malumalu lea sa i le laueleele o Nuumau; ma sa latou maofa ma taufaiofo o le tasi i le isi, ma faaali atu e le tasi i le isi suiga tetele ma ofoofogia ia ua oo mai."
                },
                {
                    "number": 2,
                    "text": "Ma sa latou fetautalatalaai foi e uiga i lenei Iesu Keriso, o le na faatatau i ai le faailoga na tuuina mai e uiga i lona maliu."
                },
                {
                    "number": 3,
                    "text": "Ma sa oo ina ao faapea ona latou fetautalatalaai o le tasi i le isi, sa latou faalogoina se leo e peiseai ua sau mai le lagi; ma sa latou fevaavaaiai solo, ona sa latou le malamalama i le leo lea sa latou faalogoina; ma sa le o se leo saua, pe o se leo sa leotele, e ui i lea, ma e ui lava o se leo itiiti ae sa ati i le totonugalemu o i latou o e na faalogo i ai, sa oo ina leai se vaega o o latou tino sa lei gatete ai; ioe, sa ati lava i o latou agaga, ma sa mu ai o latou loto."
                },
                {
                    "number": 4,
                    "text": "Ma sa oo ina latou toe faalogoina le leo, ma sa latou le malamalama i ai."
                },
                {
                    "number": 5,
                    "text": "Ma sa latou toe faalogoina le leo i le taimi lona tolu, ma sa latou tatala atu o latou taliga e faalogo i ai; ma sa faasasaga atu latou mata i le mea na sau ai lea leo; ma sa latou tetepa taulai faasasaga atu i le lagi, i le mea na sau ai le leo."
                },
                {
                    "number": 6,
                    "text": "Ma faauta, o le taimi lona tolu na latou malamalama ai i le leo lea na latou faalogoina; ma sa fetalai mai ia te i latou:"
                },
                {
                    "number": 7,
                    "text": "Faauta i lou Atalii Pele, o le ua ou fiafia lava i ai, o le ua ou faamamaluina ai lou igoa—ia outou faalogo ia te ia."
                },
                {
                    "number": 8,
                    "text": "Ma sa oo ina ua latou malamalama sa latou toe tetepa ae o latou mata faasaga i le lagi; ma faauta, sa latou vaaia se Tagata ua afio ifo mai le lagi; ma sa laei o ia i se ofutalaloa paepae; ma sa afio ifo o ia ma tu i le totonugalemu o i latou; ma sa fuli atu mata o le motu atoa o tagata ia te ia, ma sa latou fefefe e tatala o latou gutu, e oo lava o le tasi i le isi, ma sa latou le iloa le uiga o lenei mea, ona sa latou manatu o se agelu lea ua faaali mai ia te i latou."
                },
                {
                    "number": 9,
                    "text": "Ma sa oo ina ia faaloaloa mai lona aao ma fetalai mai i tagata, ua faapea mai:"
                },
                {
                    "number": 10,
                    "text": "Faauta, o Au o Iesu Keriso, o le na molimau i ai perofeta o le a sau i le lalolagi."
                },
                {
                    "number": 11,
                    "text": "Ma faauta, o Au o le malamalama ma le ola o le lalolagi; ma ua ou inu i lena ipu oona lea na tuuina mai e le Tamā ia te au, ma ua ou faamamaluina le Tamā i lou aveina i ou luga o agasala a le lalolagi, o se mea na ou tuu atu ai i le finagalo o le Tamā i mea uma mai le amataga."
                },
                {
                    "number": 12,
                    "text": "Ma sa oo ina ua uma ona fetalai mai e Iesu o ia upu sa pauu le motu atoa o tagata i le eleele; ona ua latou manatua sa valoia mai ia te i latou o le a faaalimai e Keriso o ia lava ia te i latou pe a mavae lona afio ae i le lagi."
                },
                {
                    "number": 13,
                    "text": "Ma sa oo ina fetalai mai le Alii ia te i latou ua faapea mai:"
                },
                {
                    "number": 14,
                    "text": "Tutulaia ma o mai ia te au, ina ia outou tuu mai o outou lima i lou itu, ma ina ia outou tagotago foi i tulaga o fao o i ou lima ma ou vae, ina ia outou iloa ai o Au o le Atua o Isaraelu, ma le Atua o le lalolagi uma, ma sa fasiotia mo agasala a le lalolagi."
                },
                {
                    "number": 15,
                    "text": "Ma sa oo ina o atu le motu o tagata i luma, ma tuu atu o latou lima i lona itu, ma latou tagotago i tulaga o fao i ona lima ma ona vae; ma sa latou faia lenei mea, i le o atu i luma taitoatasi seia oo ina latou o atu uma, ma vaai i o latou mata ma tago atu i ai o latou lima, ma latou iloa mautinoa ai ma molimau ai, o ia lava lea, o le na tusi i ai perofeta, o le a afio mai."
                },
                {
                    "number": 16,
                    "text": "Ma ina ua uma ona latou o atu uma ma molimau mo i latou lava, sa latou alalaga faatasi, ua fai mai:"
                },
                {
                    "number": 17,
                    "text": "Osana! Ia faamanuina lava le suafa o le Atua Silisili Ese! Ma sa latou faapauu i lalo i vae o Iesu, ma tapuai atu ia te ia."
                },
                {
                    "number": 18,
                    "text": "Ma sa oo ina fetalai mai o ia ia Nifae (ona sa i ai Nifae i totonu o le motu o tagata) ma ia poloai mai ia te ia ia alu atu o ia i luma."
                },
                {
                    "number": 19,
                    "text": "Ma sa tulai Nifae ma alu atu i luma, ma ifo atu o ia lava i luma o le Alii ma sogi atu i ona vae."
                },
                {
                    "number": 20,
                    "text": "Ma sa poloai mai le Alii ia te ia ia tulai. Ma sa tulai o ia ma ua tu i ona luma."
                },
                {
                    "number": 21,
                    "text": "Ma sa fetalai mai le Alii ia te ia: Ou te tuu atu ia te oe le mana e te papatiso ai nei tagata pe a ou toe alu ae i le lagi."
                },
                {
                    "number": 22,
                    "text": "Ma sa toe valaauina isi e le Alii, ma faapea foi ona ia fetalai atu ia te i latou; ma sa ia tuu atu ia te i latou le mana e papatiso atu ai. Ma sa ia fetalai atu ia te i latou: O le ala lenei ia outou papatiso atu ai; ma o le a leai ai ni finauga i totonu ia te outou."
                },
                {
                    "number": 23,
                    "text": "E moni ou te fai atu ia te outou, soo se tasi e salamo i ana agasala e ala i a outou upu, ma mananao e papatiso i lou igoa, o le ala lenei ia outou papatisoina ai i latou—Faauta, ia outou o ifo i lalo ma tutu i totonu o le vai, ma i lou igoa ia outou papatisoina ai i latou."
                },
                {
                    "number": 24,
                    "text": "Ma o lenei faauta, o upu nei ia outou faia, ma tau i latou i o latou igoa, ma fai atu:"
                },
                {
                    "number": 25,
                    "text": "Ona ua tuuina mai ia te au le pule e Iesu Keriso, ou te papatiso ia te oe i le suafa o le Tamā, ma le Alo, ma le Agaga Paia. Amene."
                },
                {
                    "number": 26,
                    "text": "Ma ona outou faatofu lea o i latou i totonu o le vai, ma toe aumai i fafo o le vai."
                },
                {
                    "number": 27,
                    "text": "Ma o le ala lenei ia outou papatiso atu ai i lou igoa; aua faauta, e moni ou te fai atu ia te outou, o le Tamā, ma le Alo, ma le Agaga Paia ua tasi; ma o au ua i totonu o le Tamā, ma o le Tamā ua i totonu o au, ma o le Tamā ma au ua tasi."
                },
                {
                    "number": 28,
                    "text": "Ma ia faapea lava ona outou papatiso atu e pei ona ou poloaiina ai outou. Ma ia aua nei i ai ni finauga i totonu ia te outou, e pei ona sa i ai e oo mai i le taimi nei; pe i ai foi ni finauga i totonu ia te outou e uiga i matautu o lau mataupu, e pei ona sa i ai e oo mai i le taimi nei."
                },
                {
                    "number": 29,
                    "text": "Aua e moni, e moni ou te fai atu ia te outou, o le e i ai le agaga o le finauga ua le mai ia te au o ia, ae ua mai le tiapolo ia, o le o le tamā o le finauga, ma ua faaoso e ia loto o tagata ia fefinauai ma le ita, o le tasi i le isi."
                },
                {
                    "number": 30,
                    "text": "Faauta, e le o lau mataupu lea, le faaoso o loto o tagata i le ita, o le tasi e faasaga i le isi; ae o lau mataupu lenei, ia aveesea mea faapena."
                },
                {
                    "number": 31,
                    "text": "Faauta, e moni, e moni, ou te fai atu ia te outou, o le a ou tau atu ia te outou lau mataupu."
                },
                {
                    "number": 32,
                    "text": "Ma o lau mataupu lenei, ma o le mataupu lea na tuu mai e le Tamā ia te au; ma ou te molimau atu e uiga i le Tamā, ma e molimau mai le Tamā e uiga ia te au, ma o le Agaga Paia e molimau e uiga i le Tamā ma au; ma ou te molimau atu ua poloaiina e le Tamā tagata uma, i soo se mea o i ai, ia salamo ma talitonu mai ia te au."
                },
                {
                    "number": 33,
                    "text": "Ma o soo se tasi e talitonu mai ia te au, ma papatisoina, o ia lava lea o le a faaolaina; ma o i latou ia o i latou o e o le a mautofi i le malo o le Atua."
                },
                {
                    "number": 34,
                    "text": "Ma o soo se tasi e le talitonu mai ia te au, ma le papatisoina, o le a faasalaina."
                },
                {
                    "number": 35,
                    "text": "E moni, e moni, ou te fai atu ia te outou, o lau mataupu lenei, ma ou te molimau atu ua mai le Tamā; ma o soo se tasi e talitonu mai ia te au ua talitonu foi i le Tamā; ma o ia o le a molimau i ai le Tamā e uiga ia te au, ona o le a asiasi mai o ia ia te ia i le afi ma le Agaga Paia."
                },
                {
                    "number": 36,
                    "text": "Ma o le a faapea ona molimau mai o le Tamā e uiga ia te au, ma o le Agaga Paia o le a molimau mai ia te ia e uiga i le Tamā ma au; aua o le Tamā, ma au, ma le Agaga Paia ua tasi."
                },
                {
                    "number": 37,
                    "text": "Ma ou te toe fai atu ia te outou, e ao ina outou salamo, ma avea e pei o se tamaitiiti, ma papatiso i lou igoa, a leai e le mafai lava i se ala ona outou maua o nei mea."
                },
                {
                    "number": 38,
                    "text": "Ma ou te toe fai atu ia te outou, e ao ina outou salamo, ma papatiso i lou igoa, ma avea e pei o se tamaitiiti, a leai e le mafai lava i se ala ona outou mautofi i le malo o le Atua."
                },
                {
                    "number": 39,
                    "text": "E moni, e moni, ou te fai atu ia te outou, o lau mataupu lenei, ma o soo se tasi e atiae i luga o lenei mataupu ua atiae i luga o lau papa, ma o le a le manumalo faitotoa o seoli e faasaga ia te i latou."
                },
                {
                    "number": 40,
                    "text": "Ma o soo se tasi na te talai atu se mea e sili atu pe itiiti nai lo lenei, ma faatu e faapea o lau mataupu lea, o ia lava lea ua sau mai i le leaga, ma ua le atiae i luga o lau papa; ae ua atiae i luga o se faavae oneone, ma o le a tutu matatala mai faitotoa o seoli e tali i latou faapea pe a oo mai lologa ma pesi mai matagi i luga o i latou."
                },
                {
                    "number": 41,
                    "text": "O lea, ia outou o atu i lenei nuu, ma talai atu upu ua ou tautala atu ai, e oo atu i tuluiga o le lalolagi."
                }
            ]
        },
        "/study/scriptures/bofm/3-ne/12": {
            "uri": "/study/scriptures/bofm/3-ne/12",
            "title": "3 Nifae 12",
            "data_type": "chapter",
            "chapter_name": "Mataupu 12",
            "chapter_summary": [
                "Ua valaauina ma tofia e Iesu le Toasefululua—Ua ia tuuina atu i tagata sa Nifaē se lauga e pei o le Lauga i le Mauga—Ua ia fofogaina Faaamuia—Ua sili ma taua atu ana aoaoga nai lo le tulafono a Mose—Ua poloaiina tagata ia atoatoa i latou e pei ona atoatoa o ia ma lona Tamā—Faatusatusa i le Mataio 5. E tusa o le 34 T.A."
            ],
            "verses": [
                {
                    "number": 1,
                    "text": "Ma sa oo ina ua uma ona fetalai mai e Iesu nei upu ia Nifae, ma i latou o e na valaauina, (o lenei o le aofai o i latou o e na valaauina, ma ua maua le mana ma le pule e papatiso atu ai, e toasefululua) faauta foi, sa ia faaloaloa mai lona aao i le motu o tagata, ma fofoga mai ia te i latou, ua fetalai: Amuia outou pe afai tou te uai atu i upu a lenei toasefululua o e ua ou filifilia mai totonu ia te outou, e auauna atu ia te outou, ma avea ma a outou auauna; ma o i latou ua ou tuuina atu i ai le mana ina ia mafai ona latou papatiso ai outou i le vai; ma pe a uma ona outou papatiso i le vai, faauta, o le a ou papatisoina outou i le afi ma le Agaga Paia; o lea amuia lava outou pe afai tou te talitonu mai ia te au ma papatiso, ina ua uma lea ona outou vaai ia te au ma iloa o loo i ai au."
                },
                {
                    "number": 2,
                    "text": "Ma ou te toe fai atu, e sili atu ona manuia o i latou o e e talitonu ia outou upu ona o le a outou molimau atu sa outou vaai ia te au, ma ua outou iloa o loo i ai au. Ioe, amuia i latou o e e talitonu ia outou upu, ma o ifo i lalo i le loloto o le lotomaualalo ma papatiso, ona o le a asiasia i latou i le afi ma le Agaga Paia, ma o le a latou maua se faamagaloga o a latou agasala."
                },
                {
                    "number": 3,
                    "text": "Ioe, amuia e matitiva i le agaga o e e ō mai ia te au, aua e o latou le malo o le lagi."
                },
                {
                    "number": 4,
                    "text": "Ma ou te toe fai atu, amuia i latou uma o e e faanoanoa, aua o le a faamafanafanaina i latou."
                },
                {
                    "number": 5,
                    "text": "Ma amuia e e agamalu, aua o le a fai mo o latou tofi le lalolagi."
                },
                {
                    "number": 6,
                    "text": "Ma amuia i latou uma o e e fia aai ma fia feinu i le amiotonu, aua o le a faatumuina i latou i le Agaga Paia."
                },
                {
                    "number": 7,
                    "text": "Ma amuia e e alolofa mutimutivale, aua o le a latou maua le alofa mutimutivale."
                },
                {
                    "number": 8,
                    "text": "Ma amuia i latou uma o e e loto mama, aua o le a latou vaai i le Atua."
                },
                {
                    "number": 9,
                    "text": "Ma amuia i latou uma o e e faatupuina le filemu, aua o le a taua i latou o fanau a le Atua."
                },
                {
                    "number": 10,
                    "text": "Ma amuia i latou uma o e ua sauaina ona o lou igoa, aua e o latou le malo o le lagi."
                },
                {
                    "number": 11,
                    "text": "Ma amuia outou pe a faifai ma sauaina outou e tagata, ma fai mai ituaiga uma o mea leaga e faasaga ia te outou e tuuai pepelo ai outou, ona o au;"
                },
                {
                    "number": 12,
                    "text": "Aua o le a outou maua le olioli tele ma le fiafia naua, aua o le a silisili lo outou taui i le lagi; aua sa faapea ona latou sauaina o perofeta o e na muamua ia te outou."
                },
                {
                    "number": 13,
                    "text": "E moni, e moni, ou te fai atu ia te outou, ou te tuu atu ia te outou ia avea outou ma masima o le eleele; ae afai e aveesea le mai o le masima o se a se mea a faamasima ai le eleele? O le a mai i lena taimi ona le toe lelei le masima mo se mea, ae nao le lafo i fafo ma soli i lalo o vae o tagata."
                },
                {
                    "number": 14,
                    "text": "E moni, e moni, ou te fai atu ia te outou, ou te tuu atu ia te outou ia avea outou ma malamalama o lenei nuu. O se aai e faatu i luga o se maupuepue e le mafai ona lilo."
                },
                {
                    "number": 15,
                    "text": "Faauta, pe tutu ea e tagata se lamepa ma tuu i lalo o se pusa fua saito? E leai, ae latou te tuuina i luga o se tuugalamepa, ma o le a susulu atu ai lona malamalama ia i latou uma o e o i totonu o le fale."
                },
                {
                    "number": 16,
                    "text": "O lea ia faasusulu atu ai lo outou malamalama i luma o lenei nuu, ina ia latou vaai ai ia outou galuega lelei ma viia lo outou Tamā o i le lagi."
                },
                {
                    "number": 17,
                    "text": "Aua tou te manatu ua ou sau e faaumatia le tulafono po o perofeta. Ou te lei sau e faaumatia ae e faataunuu;"
                },
                {
                    "number": 18,
                    "text": "Ona e moni ou te fai atu ia te outou, sa lei mavae atu lava se iota e tasi po o se mataitusi e tasi mai le tulafono, ae ua faataunuuina uma lava ia te au."
                },
                {
                    "number": 19,
                    "text": "Faauta foi, ua ou tuu atu ia te outou tulafono ma poloaiga a lou Tamā, ia outou talitonu mai ia te au, ma ia outou salamo ia outou agasala, ma o mai ia te au ma le loto momomo ma le agaga salamo. Faauta, ua i o outou luma poloaiga, ma ua faataunuuina le tulafono."
                },
                {
                    "number": 20,
                    "text": "O lea ia outou o mai ia te au ma faaolaina; ona e moni ou te fai atu ia te outou, vagana ai o le a outou tausia au poloaiga ia ua ou poloaiina ai outou i lenei taimi, e leai lava se ala o le a mafai ona outou ulu atu ai i le malo o le lagi."
                },
                {
                    "number": 21,
                    "text": "Ua outou faalogo na fai mai i latou o e o taimi anamua, ma ua tusia foi i o outou luma, aua e te fasioti tagata, ma o soo se tasi e fasioti tagata o le a nofo sala i le faamasinoga a le Atua;"
                },
                {
                    "number": 22,
                    "text": "Ae ou te fai atu ia te outou, soo se tasi e ita i lona uso o le a nofo sala i lana faamasinoga. Ma o soo se tasi e fai atu i lona uso, Raka, o le a nofo sala i le fono; ma o soo se tasi e fai atu, Lou vale, o le a nofo sala i le afi o seoli."
                },
                {
                    "number": 23,
                    "text": "O lea, afai tou te o mai ia te au, pe tou te mananao e o mai ia te au, ma e manatua ua i ai i lou uso se mea e faasaga ia te oe—"
                },
                {
                    "number": 24,
                    "text": "Ia e alu atu i lou ala i lou uso, ma muamua ona e faalelei i lou uso, ma ona e sau ai lea ia te au ma le faamoemoe atoa o le loto, ma o le a ou taliaina oe."
                },
                {
                    "number": 25,
                    "text": "Ia vave ona e ioe faatasi ma lou fili ao e i ai i le ala faatasi ma ia, nei maua oe e ia i se taimi, ma lafo ai oe i le falepuipui."
                },
                {
                    "number": 26,
                    "text": "E moni, e moni, ou te fai atu ia te oe, e leai se auala e te sau ai i fafo mai sei vagana ai ua e totogi atu senine uma lava. Ma ao e i ai i le falepuipui, e mafai ea ona e totogi atu se senine e tasi? E moni, e moni, ou te fai atu ia te oe, E leai."
                },
                {
                    "number": 27,
                    "text": "Faauta, ua tusia e i latou o taimi anamua, aua e te mulilua;"
                },
                {
                    "number": 28,
                    "text": "Ae ou te fai atu ia te outou, soo se tasi e vaai atu i se fafine, e vili tuinanau ia te ia, ua uma ona mulilua o ia i lona loto."
                },
                {
                    "number": 29,
                    "text": "Faauta, ou te tuu atu ia te outou se poloaiga, ia outou le tuu se tasi o ia mea ia ulu i totonu o lou loto;"
                },
                {
                    "number": 30,
                    "text": "Aua e sili ona lelei ona outou faafiti o outou lava mai nei mea, ia o le a outou ave ai i luga la outou satauro, nai lo le lafoina o outou i seoli."
                },
                {
                    "number": 31,
                    "text": "Ua tusia, soo se tasi na te faatea i lana ava, ia tuu atu e ia ia te ia se tusi tetea."
                },
                {
                    "number": 32,
                    "text": "E moni, e moni, ou te fai atu ia te outou, soo se tasi na te faatea i lana ava, vagana ai mo le pogai o le faitaaga, ua ia faamuliluaina o ia; ma o soo se tasi e faaipoipo i le fafine o le ua faateaina, ua mulilua."
                },
                {
                    "number": 33,
                    "text": "Ma ua tusia foi, aua e te tauto pepelo, a ia fai au tautoga i le Alii;"
                },
                {
                    "number": 34,
                    "text": "Ae e moni, e moni, ou te fai atu ia te outou, ia aua lava nei outou tauto atu; po o i le lagi, aua o le nofoalii lea o le Atua;"
                },
                {
                    "number": 35,
                    "text": "Po o i le lalolagi, ona o lona tuuvae lea;"
                },
                {
                    "number": 36,
                    "text": "Aua foi nei e tauto atu i lou ulu, aua e le mafai ona e faauliuli pe faapaepaeina se lauulu e tasi;"
                },
                {
                    "number": 37,
                    "text": "A ia tuu a outou fesootaiga ia nao le Ioe, ioe; Leai, leai; aua o soo se mea e sau e sili atu nai lo ia, ua leaga."
                },
                {
                    "number": 38,
                    "text": "Ma faauta, ua tusia, o le mata mo le mata, ma le nifo mo le nifo;"
                },
                {
                    "number": 39,
                    "text": "Ae ou te fai atu ia te outou, aua nei outou faatautee i le leaga, ae ai se na te po mai i lou alafau taumatau, ia liliu atu foi ia te ia le isi;"
                },
                {
                    "number": 40,
                    "text": "Ma afai e i ai se tagata na te su oe i le tulafono ma ave lou peleue, ia tuu atu foi ia te ia lou pulupulu;"
                },
                {
                    "number": 41,
                    "text": "Ma o soo se tasi na te faamalosiina oe e te alu i se maila e tasi, o faatasi ma ia i maila e lua."
                },
                {
                    "number": 42,
                    "text": "Ia avatu ia te ia o le e ole mai ia te oe, ma aua e te liliu ese mai ia te ia o le e manao e nono mai ia te oe."
                },
                {
                    "number": 43,
                    "text": "Ma faauta ua tusia foi, ia e alofa atu i lou tuaoi ae ia inoino i lou fili;"
                },
                {
                    "number": 44,
                    "text": "Ae faauta ou te fai atu ia te outou, alolofa i o outou fili, faamanuia atu ia i latou o e e fetuu mai ia te outou, fai mea lelei ia i latou o e e inoino mai ia te outou, ma tatalo mo i latou o e latou te faaaoga outou ma le inoino ma sauaina outou;"
                },
                {
                    "number": 45,
                    "text": "Ina ia avea outou ma fanau a lo outou Tamā o le o i le lagi; ona ua ia faia lona la ia oso ae i luga o le leaga ma luga o le lelei."
                },
                {
                    "number": 46,
                    "text": "O lea o ia mea o taimi anamua, ia sa i lalo o le tulafono, ua faataunuuina uma ia te au."
                },
                {
                    "number": 47,
                    "text": "Ua faauma atu mea tuai, ma ua faafouina mea uma."
                },
                {
                    "number": 48,
                    "text": "O lea ou te manao ia outou atoatoa e pei lava o aʼu, po o lo outou Tamā o le o i le lagi e atoatoa."
                }
            ]
        },
        "/study/scriptures/bofm/3-ne/13": {
            "uri": "/study/scriptures/bofm/3-ne/13",
            "title": "3 Nifae 13",
            "data_type": "chapter",
            "chapter_name": "Mataupu 13",
            "chapter_summary": [
                "Ua aoao mai e Iesu le Tatalo a le Alii i tagata sa Nifaē—E tatau ona latou teuina oa i le lagi—Ua poloaiina le Toasefululua e aua nei mafaufau i mea faaletino i la latou auaunaga faaleagaga—Faatusatusa i le Mataio 6. E tusa o le 34 T.A."
            ],
            "verses": [
                {
                    "number": 1,
                    "text": "E moni, e moni, ou te fai atu ou te manao ia outou faia le alofa i e matitiva; a ia outou faaeteete ia aua nei o outou faia a outou alofa i luma o tagata ina ia vaaia e i latou; a faapea, e leai so outou taui mai lo outou Tamā o le o i le lagi."
                },
                {
                    "number": 2,
                    "text": "O lea, pe a outou faia a outou alofa aua le ilia se pu i o outou luma, e pei ona faia e tagata pepelo i totonu o sunako ma i auala, ina ia viia ai i latou e tagata. E moni ou te fai atu ia te outou, ua i ai lo latou taui."
                },
                {
                    "number": 3,
                    "text": "Ae pe a e faia le alofa, aua e te tuu ia iloa e lou lima tauagavale le mea ua faia e lou lima taumatau;"
                },
                {
                    "number": 4,
                    "text": "Ina ia mafai ona lilo au alofa; ma o lou Tamā o le e silasila mai i mealilo, o ia lava o le a tauia faaaliali oe."
                },
                {
                    "number": 5,
                    "text": "Ma pe a e tatalo, aua e te faia e pei o tagata pepelo, ona ua latou fiafia e tatalo tutu i totonu o sunako ma tulimanu o auala, ina ia vaaia i latou e tagata. E moni ou te fai atu ia te outou, ua i ai lo latou taui."
                },
                {
                    "number": 6,
                    "text": "Ao oe, pe a e tatalo, ulu atu i lou afeafe, ma pe a uma ona e tapuni o lou faitotoa, tatalo atu i lou Tamā o le o i le mealilo; ma o lou Tamā, o le e silasila mai i le mealilo, o le a tauia faaaliali oe."
                },
                {
                    "number": 7,
                    "text": "Ae pe a outou tatalo, aua le faaaogaina upu tauloto fai soo le aoga, e pei o tagata faapaupau, ona ua latou manatu o le a faalogoina i latou i le tele o a latou upu."
                },
                {
                    "number": 8,
                    "text": "O lea ia aua nei pei outou o i latou, ona ua silafia e lo outou Tamā mea ua outou manaomia ae tou te lei ole atu ia te ia."
                },
                {
                    "number": 9,
                    "text": "O lea ia faapenei le ala tou te tatalo atu ai: Lo matou Tamā e o le o i le lagi, ia paia lou suafa."
                },
                {
                    "number": 10,
                    "text": "Ia faia lou finagalo i le lalolagi e pei ona faia i le lagi."
                },
                {
                    "number": 11,
                    "text": "Ma ia e faamagalo mai i matou ia matou agasala, e pei ona matou faamagalo atu i e ua agaleaga mai ia te i matou."
                },
                {
                    "number": 12,
                    "text": "Ma ia le taitaiina atu i matou i le tofotofoga, a ia laveai i matou mai le leaga."
                },
                {
                    "number": 13,
                    "text": "Aua e ou le malo, ma le mana, ma le mamalu, e faavavau lava. Amene."
                },
                {
                    "number": 14,
                    "text": "Aua, afai tou te faamagalo atu i tagata i a latou agasala, o le a faamagaloina foi outou e lo outou Tamā faalelagi."
                },
                {
                    "number": 15,
                    "text": "Ae afai tou te le faamagalo atu i tagata i a latou agasala o le a le faamagaloina foi e lo outou Tamā a outou agasala."
                },
                {
                    "number": 16,
                    "text": "O lenei foi, pe a outou anapopogi aua nei pei outou o tagata pepelo, e mata faanoanoa, ona latou te faafoliga ese o latou mata ina ia latou foliga atu i tagata e faapea ua latou anapopogi. E moni ou te fai atu ia te outou, ua i ai lo latou taui."
                },
                {
                    "number": 17,
                    "text": "Ao oe, pe a e anapogi, ia uu lou ulu, ma mulumulu ou mata;"
                },
                {
                    "number": 18,
                    "text": "Ina ia e le foliga i tagata ua e anapogi, nao lou Tamā, o le o i le mealilo; ma o lo outou Tamā, o le e silasila mai i le mealilo, o le a tauia faaaliali oe."
                },
                {
                    "number": 19,
                    "text": "Aua tou te teuina mo outou lava oa i luga o le lalolagi, i le mea o i ai le mogamoga ma le ele e faaleagaina, ma osofaia e tagata gaoi ma gaoi ai;"
                },
                {
                    "number": 20,
                    "text": "A ia outou teuina mo outou lava oa i le lagi, i le mea e le o i ai se mogamoga po o se ele e faaleagaina, ma le osofaia e tagata gaoi pe gaoia."
                },
                {
                    "number": 21,
                    "text": "Ona o le mea e i ai lau oa, o iina o le a i ai foi lou loto."
                },
                {
                    "number": 22,
                    "text": "O le malamalama o le tino o mata ia; o lea, afai ua taulaʼi lau vaai, o le a tumu lou tino atoa i le malamalama."
                },
                {
                    "number": 23,
                    "text": "Ae afai e leaga ou mata, o le a tumu lou tino atoa i le pouliuli. O lea, afai o le malamalama ua i totonu ia te oe o le pouliuli, o le a matua tele lava lena pouliuli!"
                },
                {
                    "number": 24,
                    "text": "E leai se tagata e mafai ona auauna i matai e lua; ona o le a inoino o ia i le tasi ae alofa i le isi; a le o lea o le a ia faamaoni i le tasi ma inoino i le isi. E le mafai ona outou auauna i le Atua ma Mamone."
                },
                {
                    "number": 25,
                    "text": "Ma o lenei sa oo ina ua uma ona fetalai mai Iesu nei upu sa silasila atu o ia i luga o le toasefululua o e na ia filifilia, ma fetalai atu ia te i latou: Ia outou manatua upu ia ua ou tautala atu ai. Aua faauta, o outou ia o e ua ou filifilia e auauna atu i lenei nuu. O lea ou te fai atu ai ia te outou, aua tou te manatu i o outou ola, i mea o le a outou aai ai, po o mea o le a outou feinu ai; po o o outou tino foi, i mea o le a outou oofu ai. Pe ua le sili atu ea le ola nai lo meaai, ma le tino nai lo ofu?"
                },
                {
                    "number": 26,
                    "text": "Faauta i manulele o le ea, ona latou te le lulu, pe selesele pe faaputu i falesaito; ae ua fafagaina i latou e lo outou Tamā faalelagi. Pe ua le sili atu ea lo outou lelei nai lo i latou?"
                },
                {
                    "number": 27,
                    "text": "O ai o so outou e mafai ona ia faaopoopo i le mafaufau se kupita e tasi i lona maualuga?"
                },
                {
                    "number": 28,
                    "text": "Ma aisea tou te manatu ai i ofu? Mafaufau i lili o fanua ma le ala ua latou tutupu ae ai; latou te le galulue, pe latou te le milo foi;"
                },
                {
                    "number": 29,
                    "text": "Ae ou te fai atu ia te outou, e oo ia Solomona, i lona mamalu atoa, sa lei ofu e pei o se tasi o i latou ia."
                },
                {
                    "number": 30,
                    "text": "O lea, afai ua faapea ona faaoofuina e le Atua vao o le fanua, ia ua i ai i le aso, ae o a taeao e lafo ai i le ogaumu, o le a faapea lava ona ia faaoofuina o outou, pe afai tou te le faatuatua itiiti."
                },
                {
                    "number": 31,
                    "text": "O lea, aua tou te manatu faapea ane, O a mea o le a tatou aai ai? po o a mea o le a tatou feinu ai? po o a mea o le a tatou oofu ai?"
                },
                {
                    "number": 32,
                    "text": "Ona ua silafia e lo outou Tamā faalelagi ua outou manaomia nei mea uma."
                },
                {
                    "number": 33,
                    "text": "Ae ia outou muai saili le malo o le Atua ma lana amiotonu, ma o le a faaopoopo atu ia te outou nei mea uma."
                },
                {
                    "number": 34,
                    "text": "O lea aua tou te manatu mo le aso a taeao, ona o le a manatu le aso a taeao mo mea mo ia lava. Ua lava faatatau le aso mo ona leaga."
                }
            ]
        },
        "/study/scriptures/bofm/3-ne/14": {
            "uri": "/study/scriptures/bofm/3-ne/14",
            "title": "3 Nifae 14",
            "data_type": "chapter",
            "chapter_name": "Mataupu 14",
            "chapter_summary": [
                "Ua poloai mai Iesu: Aua le faamasino atu; ole atu i le Atua; ia faaeteete i perofeta pepelo—Ua ia folafola mai le olataga i e e faia le finagalo o le Tamā—Ia faatusatusa i le Mataio 7. E tusa o le 34 T.A."
            ],
            "verses": [
                {
                    "number": 1,
                    "text": "Ma o lenei sa oo ina ua uma ona fetalai atu e Iesu nei upu sa toe liliu mai o ia i le motu o tagata, ma sa toe tatala mai lona fofoga ia te i latou, ua fetalai mai: E moni, e moni, ou te fai atu ia te outou, aua le faamasino atu, ina ia le faamasinoina outou."
                },
                {
                    "number": 2,
                    "text": "Aua o le faamasino tou te faamasino atu ai, o le a faamasinoina ai outou; ma o le fua tou te fua atu, o le a toe fua mai ia te outou."
                },
                {
                    "number": 3,
                    "text": "Ma aisea e te vaai ai i le fasi laau lena o loo i le mata o lou uso, ae le manatu ifo i le utupoto lena o loo i lou lava mata?"
                },
                {
                    "number": 4,
                    "text": "Pe e faapefea ona e fai atu i lou uso: Tuu mai ia te au sei ou eu esea le fasi laau mai lou mata—ae faauta, o loo i ai se utupoto i lou lava mata?"
                },
                {
                    "number": 5,
                    "text": "O oe na le pepelo, ia muamua aveese i fafo le utupoto mai lou lava mata; ona manino lelei ai lea o lau vaai e aveese ai i fafo le fasi laau mai le mata o lou uso."
                },
                {
                    "number": 6,
                    "text": "Aua le tuuina atu mea ua paia i ulī, pe tou te lafo a outou penina i luma o puaa, nei o latou soli i latou i lalo o o latou vae, ma toe liliu mai ai ma saeia outou."
                },
                {
                    "number": 7,
                    "text": "Ole atu, ma o le a to mai ia te outou; saili, ma o le a outou maua; tuitui atu, ma o le a tatala mai ia te outou."
                },
                {
                    "number": 8,
                    "text": "Aua o i latou uma e ole atu, e to mai i ai; ma o ia o le e saili, e maua e ia; ma o le e tuitui atu, o le a tatala mai ia te ia."
                },
                {
                    "number": 9,
                    "text": "Pe e i ai ea se tagata ia te outou, o le, afai e ole mai lona atalii mo se areto, o le a ia avatu ia te ia se maa?"
                },
                {
                    "number": 10,
                    "text": "Pe afai e ole mai o ia mo se ia, o le a ia avatu ia te ia se gata?"
                },
                {
                    "number": 11,
                    "text": "O lea la, afai ua outou iloa le ala e avatu ai meaalofa lelei ia outou fanau, e ui ina leaga, ua le matua silisili atu ea ona tele o mea lelei e tuuina mai e lo outou Tamā o le o i le lagi ia te i latou o e e ole atu ia te ia?"
                },
                {
                    "number": 12,
                    "text": "O lea, o mea uma lava tou te loto i ai ia fai mai e tagata ia te outou, ia faapea lava ona outou faia ia te i latou, ona o le tulafono lea ma perofeta."
                },
                {
                    "number": 13,
                    "text": "Ia outou ulu atu i le faitotoa vaapiapi; ona e vatele le faitotoa, ma lautele le ala, lea e tau i le faafanoga, ma e toatele e o le a o atu i ai;"
                },
                {
                    "number": 14,
                    "text": "Aua e vaapiapi le faitotoa, ma lauitiiti le ala, lea e tau i le ola, ma e toaitiiti e o le a latou mauaina."
                },
                {
                    "number": 15,
                    "text": "Ia faaeteete i perofeta pepelo, o e e o mai ia te outou i ofu faamamoe, ae i totonu o luko feai lava i latou."
                },
                {
                    "number": 16,
                    "text": "O le a outou iloa i latou i o latou fua. Pe tau mai ea e tagata vine mai le laau tuitui, po o mati mai laau talatala?"
                },
                {
                    "number": 17,
                    "text": "E faapea lava ona fua mai e laau lelei taitasi fua lelei; ae o se laau ua leaga e fua mai i fua leaga."
                },
                {
                    "number": 18,
                    "text": "E le mafai e se laau lelei ona fua mai i fua leaga, pe mafai e se laau leaga ona fua mai i fua lelei."
                },
                {
                    "number": 19,
                    "text": "O laau uma taitasi e le fua mai i fua lelei e tatuu i lalo, ma lafo i le afi."
                },
                {
                    "number": 20,
                    "text": "O lea, o le a outou iloa i latou i o latou fua."
                },
                {
                    "number": 21,
                    "text": "E le sao atu i le malo o le lagi i latou uma o e e fai mai ia te au, Le Alii e, le Alii e; ae o ia o le na te faia le finagalo o lou Tamā o le o i le lagi."
                },
                {
                    "number": 22,
                    "text": "E toatele o le a fai mai ia te au i lena aso: Le Alii e, le Alii e, matou te lei vavalo atu ea i lou suafa, ma e le o lou suafa ea na matou tutuli ese ai tiapolo, ma e le o lou suafa ea na matou faia ai galuega ofoofogia e tele?"
                },
                {
                    "number": 23,
                    "text": "Ma ona ou tautino atu ai lea ia te i latou i lena taimi: Ou te lei iloa lava outou; ia outou o ese atu mai ia te au, outou o e e faia le amioletonu."
                },
                {
                    "number": 24,
                    "text": "O lea, o soo se tasi e faalogo i au upu nei ma faia e ia, ou te faatusaina o ia i se tagata poto, o le na atiae lona fale i luga o se papa—"
                },
                {
                    "number": 25,
                    "text": "Ma sa to mai uaga, ma oo mai lologa, ma agi mai matagi, ma taia lena fale; ma sa lei pau lava, ona sa faavaeina i luga o se papa."
                },
                {
                    "number": 26,
                    "text": "Ma o i latou uma o e faalogo i au upu nei ma le faia e ia, e faatusaina o ia i se tagata valea, o le na atiae lona fale i luga o le oneone—"
                },
                {
                    "number": 27,
                    "text": "Ma sa to mai uaga, ma oo mai lologa, ma agi mai matagi, ma taia lena fale; ma sa pau, ma sa pau tele lava."
                }
            ]
        },
        "/study/scriptures/bofm/3-ne/15": {
            "uri": "/study/scriptures/bofm/3-ne/15",
            "title": "3 Nifae 15",
            "data_type": "chapter",
            "chapter_name": "Mataupu 15",
            "chapter_summary": [
                "Ua faailoa mai Iesu ua faataunuuina ia te ia le tulafono a Mose—O tagata sa Nifaē o isi mamoe ia na ia fetalai atu ai i Ierusalema—O le amioletonu ua le iloa ai e tagata o le Alii i Ierusalema e uiga i mamoe o Isaraelu ua faasalalauina. E tusa o le 34 T.A."
            ],
            "verses": [
                {
                    "number": 1,
                    "text": "Ma o lenei ina ua uma ona faaiuina e Iesu o nei upu sa ia silasila solo atu ona fofoga i le motu o tagata, ma fetalai mai ia te i latou: Faauta, ua outou faalogo i mea sa ou aoao atu ae ou te lei alu ae i lou Tamā; o lea, soo se tasi na te manatuaina au upu nei ma faia e ia, o ia lea o le a ou faatu mai i le aso gataaga."
                },
                {
                    "number": 2,
                    "text": "Ma sa oo ina ua uma ona fetalai atu e Iesu o nei upu sa ia silafia e i ai ni isi i totonu ia te i latou ua ofo, ma manatunatu ifo po o le a lona finagalo e uiga i le tulafono a Mose; ona sa latou le malamalama i upu ua mavae atu mea tuai, ma ua faafouina mea uma."
                },
                {
                    "number": 3,
                    "text": "Ma sa ia fetalai atu ia te i latou: Aua tou te ofo ona ua ou fai atu ia te outou ua mavae atu mea tuai, ma ua faafouina mea uma."
                },
                {
                    "number": 4,
                    "text": "Faauta, ou te fai atu ia te outou, ua faataunuuina le tulafono lea na tuuina mai ia Mose."
                },
                {
                    "number": 5,
                    "text": "Faauta, o au o le na tuuina maia le tulafono, ma o au o le na osifeagaiga ma lou nuu o Isaraelu; o lea, ua faataunuuina le tulafono ia te au, ona ua ou sau e faataunuu le tulafono; o lea ua iu le tulafono."
                },
                {
                    "number": 6,
                    "text": "Faauta, ou te le faaleaogaina perofeta, ona o le tele o valoaga e lei faataunuuina ia te au, e moni ou te fai atu ia te outou, o le a faataunuuina uma lava."
                },
                {
                    "number": 7,
                    "text": "Ma ona ua ou fai atu ia te outou ua mavae atu mea tuai, ou te le faaleaogaina ai mea ia ua fetalaia e uiga i mea o le a oo mai."
                },
                {
                    "number": 8,
                    "text": "Aua faauta, e lei faataunuuina atoatoa le feagaiga lea na ou faia faatasi ma lou nuu; ae o le tulafono na tuuina mai ia Mose, ua faaiuina ia te au."
                },
                {
                    "number": 9,
                    "text": "Faauta, o au o le tulafono, ma le malamalama. Ia outou vaavaai mai ia te au, ma tumau e oo i le iuga, ma o le a outou ola ai; aua o ia o le e tumau e oo i le iuga o le a ou tuuina atu i ai le ola faavavau."
                },
                {
                    "number": 10,
                    "text": "Faauta, ua ou tuu atu ia te outou poloaiga; o lea ia outou tausi au poloaiga. Ma o le tulafono lea ma perofeta, aua ua latou molimau faamaoni ia te au."
                },
                {
                    "number": 11,
                    "text": "Ma o lenei sa oo ina ua uma ona fetalai atu Iesu o nei upu, sa fetalai atu ia i le toasefululua o e na ia filifilia:"
                },
                {
                    "number": 12,
                    "text": "O outou o ou soo; ma o outou o se malamalama i lenei nuu, o e o toe tagata o le aiga o Iosefa."
                },
                {
                    "number": 13,
                    "text": "Ma faauta, o le laueleele lenei o lo outou tofi; ma ua tuuina mai e le Tamā ia te outou."
                },
                {
                    "number": 14,
                    "text": "Ma e lei i ai lava se taimi na tuuina mai ai e le Tamā se poloaiga ia te au ia ou tau atu lenei mea i o outou uso i Ierusalema."
                },
                {
                    "number": 15,
                    "text": "Pe e i ai foi se taimi na tuuina mai ai e le Tamā se poloaiga ia te au ia ou tau atu ia te i latou e uiga i isi ituaiga o le aiga o Isaraelu, o e ua taitai ese i fafo e le Tamā mai le laueleele."
                },
                {
                    "number": 16,
                    "text": "O le tele lenei o le mea na poloaiina ai au e le Tamā, e tatau ona ou tau atu ia te i latou:"
                },
                {
                    "number": 17,
                    "text": "Ua i ai ia te au ni isi mamoe ua le o i lenei lotoa; e ao foi ona ou aumai i latou; ma o le a latou faalogo i lou leo; ma o le a tasi le lafu, ma tasi le leoleo mamoe."
                },
                {
                    "number": 18,
                    "text": "Ma o lenei, ona o le ua maaa ma le le talitonu ua latou le malamalama ai i au upu; o lea na poloaiina ai au e le Tamā ia aua nei ou toe fai atu se upu ia te i latou e uiga i lenei mea."
                },
                {
                    "number": 19,
                    "text": "Peitai, e moni, ou te fai atu ia te outou, ua poloaiina au e le Tamā, ma ou tau atu ia te outou, na vavae ese outou mai totonu ia te i latou ona o lo latou amioletonu; o lea ona o lo latou amioletonu ua latou le iloa ai e uiga ia te outou."
                },
                {
                    "number": 20,
                    "text": "Ma e moni, ou te toe fai atu ia te outou ua vavae ese e le Tamā isi ituaiga mai ia te i latou; ma ona o lo latou amioletonu ua latou le iloa ai e uiga ia te i latou."
                },
                {
                    "number": 21,
                    "text": "Ma e moni ou te fai atu ia te outou, o outou ia o i latou ia na ou fai atu ai: Ua ia te au ni isi mamoe e le o i lenei lotoa; e ao foi ona ou aumai i latou, ma o le a latou faalogo i lou leo; ma o le a tasi le lafu, ma tasi le leoleo mamoe."
                },
                {
                    "number": 22,
                    "text": "Ma sa latou le malamalama ia te au, ona sa latou manatu o i latou ia o Nuuese; ona sa latou le malamalama o le a faaliliuina Nuuese e ala i la latou talaiga."
                },
                {
                    "number": 23,
                    "text": "Ma sa latou le malamalama ia te au ina ua ou fai atu o le a faalogo i latou i lou leo; ma sa latou le malamalama mai ia te au o le a leai lava se taimi e faalogo ai Nuuese i lou leo—o le a ou le faaalia atu au lava ia te i latou vagana ai e ala i le Agaga Paia."
                },
                {
                    "number": 24,
                    "text": "Ae faauta, ua outou faalogo uma mai i lou leo, ma vaai mai ia te au; ma o outou o au mamoe, ma ua faitauina outou faatasi ma i latou o e ua tuuina mai e le Tamā ia te au."
                }
            ]
        },
        "/study/scriptures/bofm/3-ne/16": {
            "uri": "/study/scriptures/bofm/3-ne/16",
            "title": "3 Nifae 16",
            "data_type": "chapter",
            "chapter_name": "Mataupu 16",
            "chapter_summary": [
                "O le a asiasi atu Iesu i isi mamoe o le aiga o Isaraelu ua leiloloa—I aso e gata ai o le a alu atu le talalelei i Nuuese ona oo atu ai lea i le aiga o Isaraelu—O le a vaai mata i le mata le nuu o le Alii pe a ia toe aumai Siona. E tusa o le 34 T.A."
            ],
            "verses": [
                {
                    "number": 1,
                    "text": "Ma e moni, e moni, ou te fai atu ia te outou, ua i ai ia te au ni isi mamoe, e le o i lenei laueleele, pe o i le laueleele o Ierusalema, pe o i soo se vaega o lena laueleele faataamilo ia sa ou auauna atu ai."
                },
                {
                    "number": 2,
                    "text": "Ona o i latou ua ou tautala atu ai o i latou ia o e e lei faalogo lava i lou leo; pe na ou faaali atu i ai o au lava i soo se taimi."
                },
                {
                    "number": 3,
                    "text": "Ae ua ou maua se poloaiga mai le Tamā ia ou alu atu ia te i latou, ma o le a faalogo i latou i loʼu leo, ma o le a faitauina faatasi ma aʼu mamoe, ina ia tasi le lafu ma tasi le leoleo mamoe; o lea ou te alu atu ai e faaali atu aʼu lava ia te i latou."
                },
                {
                    "number": 4,
                    "text": "Ma ou te poloai atu ia te outou ia outou tusia nei upu pe a mavae ona ou alu, ina afai e le ole atu ai i le Tamā i lou igoa ou tagata o i Ierusalema, i latou ia o e na vaai ia te au ma faatasi ma au i lau galuega, ina ia latou maua se malamalama e uiga ia te outou e ala i le Agaga Paia, ma e uiga foi i isi ituaiga latou te le iloa e uiga i ai, o le a tausia nei upu o le a outou tusia ma o le a faaali atu i Nuuese, ina ia mafai, e ala i le atoatoaga o Nuuese, ona aumai i totonu, le toe vaega o a latou fanau, o e o le a faataapeapeina i luga o le lalolagi ona o lo latou le talitonu, pe aumai i latou i se malamalama e uiga ia te au, lo latou Togiola."
                },
                {
                    "number": 5,
                    "text": "Ma ona ou faapotopoto lea o i latou mai itu e fa o le lalolagi; ona ou faataunuuina lea o le feagaiga lea na faia e le Tamā i tagata uma o le aiga o Isaraelu."
                },
                {
                    "number": 6,
                    "text": "Ma amuia lava Nuuese, ona o lo latou talitonu ia te au, e ala mai i le Agaga Paia, o le e molimau ia te i latou e uiga ia te au ma e uiga i le Tamā."
                },
                {
                    "number": 7,
                    "text": "Faauta, ona o lo latou talitonu ia te au, ua fetalai mai ai le Tamā, ma ona o le le talitonu o outou, le aiga e o Isaraelu, o aso e gata ai o le a oo atu ai le upumoni i Nuuese, ina ia faaali atu ia te i latou le atoatoa o nei mea."
                },
                {
                    "number": 8,
                    "text": "Ae oi talofa, ua fetalai mai ai le Tamā, i e o Nuuese e le talitonu—ona e ui ina ua latou o mai i luga o lenei laueleele, ma faataapeape ou tagata o e o le aiga o Isaraelu; ma o ou tagata o e o le aiga o Isaraelu ua tutuli ese mai totonu ia te i latou, ma ua soli i lalo o vae e i latou;"
                },
                {
                    "number": 9,
                    "text": "Ma ona o le alofa mutimutivale o le Tamā i Nuuese, ma faamasinoga foi a le Tamā i luga o ou tagata o e o le aiga o Isaraelu, e moni, e moni, ou te fai atu ia te outou, e ui i nei mea uma, ma ua ou faia ia taia ou tagata o e o le aiga o Isaraelu, ma ia faapuapuagtiaina, ma ia fasia, ma ia tutuli ese i fafo mai totonu ia te i latou, ma ia inosiaina e i latou, ma ia avea ma isā ma upufaifai i totonu ia te i latou—"
                },
                {
                    "number": 10,
                    "text": "Ma ua faapea ona poloai mai o le Tamā ia ou fai atu ia te outou: I lena aso e agasala ai Nuuese e faasaga i lau talalelei, ma tetee le atoatoaga o lau talalelei, ma faafefeteina i le faamaualuluga o o latou loto i luga o atunuu uma, ma luga o tagata uma o le lalolagi atoa, ma faatumuina i ituaiga o pepelo uiga eseese uma, ma taufaasese, ma ulavalega, ma ituaiga uma o molimau pepelo, ma fasioti tagata, ma faafaitaulaga pepelo, ma faitaaga, ma mea inosia faalilolilo; ma afai latou te faia na mea uma, ma latou teena le atoatoaga o lau talalelei, faauta, ua fetalai mai le Tamā, o le a ou aumai le atoatoaga o lau talalelei mai totonu ia te i latou."
                },
                {
                    "number": 11,
                    "text": "Ma ona ou manatua lea o lau feagaiga na ou faia i lou nuu, le aiga e o Isaraelu, ma o le a ou aumai lau talalelei ia te i latou."
                },
                {
                    "number": 12,
                    "text": "Ma o le a ou faaali atu ia te oe, le aiga e o Isaraelu, o le a le maua e Nuuese se mana i luga o oe; ae o le a ou manatua lau feagaiga ia te outou, le aiga e o Isaraelu, ma o le a outou o mai i le malamalama o le atoatoaga o lau talalelei."
                },
                {
                    "number": 13,
                    "text": "Ae afai e salamo Nuuese ma liliu mai ia te au, ua fetalai mai ai le Tamā, faauta o le a faitauina i latou i totonu o lou nuu, o le aiga o Isaraelu."
                },
                {
                    "number": 14,
                    "text": "Ma o le a ou le tuua ou tagata, o e o le aiga o Isaraelu, e o atu i totonu ia te i latou, ma soli i latou i lalo, ua fetalai mai ai le Tamā."
                },
                {
                    "number": 15,
                    "text": "Ae afai o le a latou le liliu mai ia te au, ma faalogo mai i lou leo, o le a ou tuuina i latou, ioe, o le a ou tuuina ou tagata, o le aiga o Isaraelu, ina ia latou o atu i totonu ia te i latou, ma soli i latou i lalo, ma o le a avea i latou e pei o le masima ua toesea lona mai, lea o le a mai lena taimi ona le toe lelei mo se mea ae nao le lafo i fafo, ma soli i lalo o vae o ou tagata, o le aiga o Isaraelu."
                },
                {
                    "number": 16,
                    "text": "E moni, e moni, ou te fai atu ia te outou, ua faapea ona poloaiina aʼu e le Tamā—e tatau ona ou tuuina atu i lenei nuu lenei laueleele e avea mo o latou tofi."
                },
                {
                    "number": 17,
                    "text": "Ma ona faataunuuina ai lea o upu a le perofeta o Isaia, ua fai mai:"
                },
                {
                    "number": 18,
                    "text": "O le a sii ae e ou leoleo le leo; ma o le a latou pepese faatasi i le leo, ona o le a latou vaai mata i le mata pe a toe aumai Siona e le Alii."
                },
                {
                    "number": 19,
                    "text": "Alalaga ia i le olioli, ia pepese faatasi, outou nofoaga tuufua o Ierusalema, ona ua faamafanafanaina e le Alii lona nuu, ua ia togiolaina Ierusalema."
                },
                {
                    "number": 20,
                    "text": "Ua afe e le Alii lona aao paia i mata o atunuu uma; ma o le a vaai tuluiga uma o le lalolagi i le olataga a le Atua."
                }
            ]
        },
        "/study/scriptures/bofm/3-ne/17": {
            "uri": "/study/scriptures/bofm/3-ne/17",
            "title": "3 Nifae 17",
            "data_type": "chapter",
            "chapter_name": "Mataupu 17",
            "chapter_summary": [
                "Ua poloai Iesu i tagata ia mafaufau i ana upu ma tatalo mo le malamalama—Ua ia faamaloloina e ua mamai—Ua tatalo o ia mo tagata, ua faaaoga ai le gagana e le mafai ona tusia—Ua auauna mai agelu ma ua siosiomia o latou tamaiti laiti i le afi. E tusa o le 34 T.A."
            ],
            "verses": [
                {
                    "number": 1,
                    "text": "Faauta, o lenei sa oo ina ua uma ona fetalai mai e Iesu o nei upu sa ia toe silasila solo faataamilo i le motu o tagata, ma sa ia fetalai mai ia te i latou: Faauta, ua oo mai lou taimi."
                },
                {
                    "number": 2,
                    "text": "Ua ou iloa ua outou vaivai, ua le mafai ona outou malamalama i au upu uma ia na poloaiina ai au e le Tamā e tautala atu ia te outou i le taimi nei."
                },
                {
                    "number": 3,
                    "text": "O lea, ia outou o atu i o outou fale, ma mafaufau i mea ia na ou fai atu ai, ma ole atu i le Tamā, i lou igoa, ina ia outou malamalama, ma saunia o outou mafaufau mo a taeao, ma ou te toe sau ai ia te outou."
                },
                {
                    "number": 4,
                    "text": "Ae o le a ou alu atu nei i le Tamā, ma e faaali atu foi au lava i ituaiga ua leiloloa o Isaraelu, aua ua le o leiloloa i latou i le Tamā, ona ua silafia e ia le mea ua ia ave i ai i latou."
                },
                {
                    "number": 5,
                    "text": "Ma sa oo ina ua uma ona fetalai atu faapea o Iesu, sa toe silasila solo faataamilo ona fofoga i luga o le motu o tagata, ma silasila atu ua maligi o latou loimata, ma ua latou pulatoa mai ia te ia e peiseai ua latou mananao e ole mai ia te ia ia afio pea o ia faatasi ma i latou mo sina taimi umi teisi atu."
                },
                {
                    "number": 6,
                    "text": "Ma sa ia fetalai mai ia te i latou: Faauta, ua tumu ou loto i le agaalofa ia te outou."
                },
                {
                    "number": 7,
                    "text": "E i ai ea ni isi o ia te outou ua mamai? Ia aumai i latou iinei. E i ai ea ni isi o outou ua pipili, pe ua tauaso, pe ua setu, pe ua manua, pe ua lepela, pe ua supa, pe ua tutuli, pe ua puapuagatia i soo se ala? Ia aumai i latou iinei ma o le a ou faamaloloina i latou, ona ua ou agaalofa tele ia te outou; ua tumu ou loto i le alofa mutimutivale."
                },
                {
                    "number": 8,
                    "text": "Aua ua ou iloa ua outou mananao ia ou faaali atu ia te outou mea na ou faia i o outou uso i Ierusalema, aua ua ou iloa ua lava lo outou faatuatua ou te faamaloloina ai outou."
                },
                {
                    "number": 9,
                    "text": "Ma sa oo ina ua uma ona fetalai mai o ia faapea, sa o atu faatasi uma le motu o tagata, ma o latou tagata mamai ma o latou tagata puapuagatia, ma o latou pipili, ma o latou tauaso, ma o latou gugu, ma i latou uma o e na puapuagatia i soo se ala; ma sa ia faamaloloina i latou uma taitoatasi ina ua aumaia i latou ia te ia."
                },
                {
                    "number": 10,
                    "text": "Ma o i latou uma, i latou uma o e na faamaloloina ma i latou o e na malolosi, sa latou punonou i lalo i ona vae, ma tapuai atu ia te ia; ma o le toatele o i latou o le motu o tagata o e na mafai ona o atu sa sogi i ona vae, sa oo ina latou faataeleina ona vae i o latou loimata."
                },
                {
                    "number": 11,
                    "text": "Ma sa oo ina poloai mai o ia ia avatu a latou fanau laiti."
                },
                {
                    "number": 12,
                    "text": "O lea na latou aumai ai a latou fanau laiti ma ua faanonofo i latou i lalo i luga o le eleele faataamilo ia te ia, ma sa tu Iesu i le totonugalemu; ma sa soso ese le motu o tagata seia oo ina aumai i latou uma ia te ia."
                },
                {
                    "number": 13,
                    "text": "Ma sa oo ina ua uma ona aumai o i latou uma, ma sa tu Iesu i le totonugalemu, sa ia poloaiina le motu o tagata ia latou tootutuli i lalo i luga o le eleele."
                },
                {
                    "number": 14,
                    "text": "Ma sa oo ina ua uma ona latou tootutuli i luga o le eleele, sa oi Iesu i totonu ia te ia lava, ma fetalai: Le Tamā e, ua ātu lava au ona o le amioleaga o tagata o le aiga o Isaraelu."
                },
                {
                    "number": 15,
                    "text": "Ma ina ua uma ona ia fetalai o ia nei upu, sa tootuli foi o ia lava i luga o le eleele; ma faauta, sa tatalo atu o ia i le Tamā, ma o mea sa ia tatalo atu ai ua le mafai ona tusia, ma sa molimau le motu o tagata o e na faalogo ia te ia."
                },
                {
                    "number": 16,
                    "text": "Ma ua faapenei le ala ua latou molimau mai ai: E lei vaaia lava e le mata, pe na faalogoina foi muamua e le taliga, le tetele ma le ofoofogia naua o mea e pei ona matou vaai ma faalogo o fetalaia e Iesu i le Tamā."
                },
                {
                    "number": 17,
                    "text": "Ma e le mafai e se laulaufaiva ona tautala ai, pe mafai foi e se tagata ona tusia, pe mafai foi e loto o tagata ona malamalama i mea e faapea ona tetele ma le ofoofogia naua e pei ona matou vaaia ma faalogoina o fetalaia e Iesu; ma e leai se tagata e mafai ona malamalama i le olioli lea na faatumuina ai o matou loto i le taimi na matou faalogo ia te ia o tatalo atu i le Tamā mo i matou."
                },
                {
                    "number": 18,
                    "text": "Ma sa oo ina ua uma ona faaiu e Iesu le tatalo atu i le Tamā, sa tulai o ia; ae sa matua tele naua le olioli o le motu o tagata sa lofituina i latou."
                },
                {
                    "number": 19,
                    "text": "Ma sa oo ina fetalai mai Iesu ia te i latou, ma poloai mai ia latou tutulai."
                },
                {
                    "number": 20,
                    "text": "Ma sa latou tutulai mai le eleele, ma sa ia fetalai mai ia te i latou: Amuia lava outou ona o lo outou faatuatua. Ma o lenei faauta, ua atoatoa lou olioli."
                },
                {
                    "number": 21,
                    "text": "Ma ina ua uma ona ia fetalai mai o nei upu, sa tutulu o ia, ma sa molimauina e le motu o tagata lenei mea, ma sa ia ave a latou fanau laiti, taitoatasi, ma faamanuia i latou, ma tatalo atu i le Tamā mo i latou."
                },
                {
                    "number": 22,
                    "text": "Ma ina ua uma ona ia faia o lenei mea sa toe tutulu o ia;"
                },
                {
                    "number": 23,
                    "text": "Ma sa ia fetalai mai i le motu o tagata, ma fofoga mai ia te i latou: Faauta i o outou tamaiti."
                },
                {
                    "number": 24,
                    "text": "Ma a o latou vaai atu sa tetepa ae o latou mata e faasaga i le lagi, ma sa latou vaai ua avanoa le lagi, ma sa latou vaai i agelu ua afifio ifo mai le lagi e peiseai ua i ai i le totonugalemu o se afi; ma sa latou afifio ifo i lalo ma lio faataamilo ia tamaiti laiti, ma sa lio faataamilo i latou i se afi; ma sa auauna atu agelu ia te i latou."
                },
                {
                    "number": 25,
                    "text": "Ma sa vaai ma faalogo ma molimau le motu o tagata; ma ua latou iloa ua moni la latou molimau ona sa latou vaai ma faalogo uma, o tagata taitoatasi mo ia lava; ma o lo latou aofai pe tusa o le lua afe ma le lima selau tagata; ma sa aofia ai i latou o tane, fafine, ma tamaiti."
                }
            ]
        },
        "/study/scriptures/bofm/3-ne/18": {
            "uri": "/study/scriptures/bofm/3-ne/18",
            "title": "3 Nifae 18",
            "data_type": "chapter",
            "chapter_name": "Mataupu 18",
            "chapter_summary": [
                "Ua faatuina e Iesu le faamanatuga i totonu o tagata sa Nifaē—Ua poloaiina i latou ia tatalo e le aunoa i lona suafa—Ua tausalaina i latou o e e aai i lona tino ma feinu i lona toto ma le faaletatau—Ua tuuina mai mana i soo e faaee atu ai le Agaga Paia. E tusa o le 34 T.A."
            ],
            "verses": [
                {
                    "number": 1,
                    "text": "Ma sa oo ina poloai atu Iesu i ona soo ia latou aumai ni areto ma se uaina ia te ia."
                },
                {
                    "number": 2,
                    "text": "Ma a o latou o atu mo le areto ma le uaina, sa ia poloai atu i le motu o tagata ia latou nonofo i lalo i luga o le eleele."
                },
                {
                    "number": 3,
                    "text": "Ma ina ua o mai ona soo ma areto ma le uaina, sa tago o ia i le areto ma tofitofi ma faamanuia; ma sa ia avatu i le au soo ma poloai atu ia latou aai."
                },
                {
                    "number": 4,
                    "text": "Ma ina ua uma ona latou aai ma maoona, sa ia poloai atu ia latou avatu i le motu o tagata."
                },
                {
                    "number": 5,
                    "text": "Ma ina ua uma ona aai ma maoona le motu o tagata, sa ia fetalai atu i le au soo: Faauta, e i ai se tasi o outou o le a faauuina, ma o ia o le a ou tuu atu i ai le mana e tofitofi ai e ia le areto ma faamanuia i ai ma avatu i tagata o lau ekalesia, ia i latou uma o e o le a talitonu ma papatisoina i lou igoa."
                },
                {
                    "number": 6,
                    "text": "Ma ia outou tausisi e faia lenei mea e le aunoa, e pei lava ona ou faia, e pei lava ona ou tofitofi le areto ma faamanuia i ai ma avatu ia te outou."
                },
                {
                    "number": 7,
                    "text": "Ma ia outou faia lenei mea i le faamanatuina o lou tino, lea ua ou faaali atu ia te outou. Ma o le a avea lea o se molimau i le Tamā ua outou manatua pea au. Ma afai tou te manatua pea au o le a outou maua lou Agaga e faatasi ma outou."
                },
                {
                    "number": 8,
                    "text": "Ma sa oo ina ua uma ona ia fetalai atu o nei upu, sa ia poloai atu i ona soo ia latou ave se uaina mai le ipu ma feinu ai, ma ia latou avatu foi i le motu o tagata ina ia latou feinu ai."
                },
                {
                    "number": 9,
                    "text": "Ma sa oo ina faapea ona latou faia, ma sa latou feinu ma ua malilie ai; ma sa latou avatu i le motu o tagata, ma sa latou feinu, ma sa latou malilie ai."
                },
                {
                    "number": 10,
                    "text": "Ma ina ua uma ona faia e le au soo lenei mea, sa fetalai atu Iesu ia te i latou: Amuia lava outou ona o lenei mea ua outou faia, aua o lenei mea o le faataunuuina lea o au poloaiga, ma o lenei mea ua molimau atu ai i le Tamā ua outou loto e fai le mea ua ou poloaiina ai outou."
                },
                {
                    "number": 11,
                    "text": "Ma o lenei mea ia outou faia e le aunoa ia te i latou o e e salamo ma papatiso i lou igoa; ma ia outou faia e faamanatu ai lou toto, lea ua ou faamaligiina mo outou, ina ia outou molimau atu ai i le Tamā ua outou manatua pea au. Ma afai tou te manatua pea au o le a outou maua lou Agaga e faatasi ma outou."
                },
                {
                    "number": 12,
                    "text": "Ma ou te tuu atu ia te outou se poloaiga ia outou faia nei mea. Ma afai tou te faia pea nei mea amuia lava outou, ona ua outou atiae i luga o lau papa."
                },
                {
                    "number": 13,
                    "text": "Ae o soo se tasi e i totonu ia te outou na te faia se mea e sili atu pe itiiti mai nai lo nei mea, ua le atiae i luga o lau papa, a ua atiae i luga o se faavae oneone; ma pe a to mai uaga, ma oo mai lologa, ma agi mai matagi, ma taia ai i latou, o le a pauu i latou, ma ua sauni tatala mai faitotoa o seoli e tali i latou."
                },
                {
                    "number": 14,
                    "text": "O lea amuia lava outou pe afai tou te tausia au poloaiga, ia na poloaiina ai au e le Tamā ia ou tuu atu ia te outou."
                },
                {
                    "number": 15,
                    "text": "E moni, e moni, ou te fai atu ia te outou, e ao ina outou mataala ma tatalo e le aunoa, nei faaosoosoina outou e le tiapolo, ma taitai ese atu ai outou faatagataotaua e ia."
                },
                {
                    "number": 16,
                    "text": "Ma e pei ona sa ou tatalo faatasi ma outou ia faapea lava ona outou tatalo i lau ekalesia, faatasi ma ou tagata o e e salamo ma ua papatiso i lou igoa. Faauta, o au o le malamalama; ua ou faatuina se faataitaiga mo outou."
                },
                {
                    "number": 17,
                    "text": "Ma sa oo ina ua uma ona fetalai atu e Iesu nei upu i ona soo, sa toe liliu atu o ia i le motu o tagata ma fetalai atu ia te i latou:"
                },
                {
                    "number": 18,
                    "text": "Faauta, e moni, e moni, ou te fai atu ia te outou, e ao ina outou mataala ma tatalo e le aunoa nei outou ulu atu i faaosoosoga; ona ua manao Satani ia te outou, ina ia lulu e ia outou e pei o saito."
                },
                {
                    "number": 19,
                    "text": "O lea e tatau ai ona outou tatalo atu pea i le Tamā i lou igoa;"
                },
                {
                    "number": 20,
                    "text": "Ma o soo se mea tou te ole atu ai i le Tamā i lou igoa, e sao, ma talitonu o le a outou maua, faauta, o le a tuuina mai lava ia te outou."
                },
                {
                    "number": 21,
                    "text": "Ia tatalo atu e le aunoa i le Tamā, i o outou aiga, i lou igoa, ina ia faamanuiaina a outou ava ma a outou fanau."
                },
                {
                    "number": 22,
                    "text": "Faauta foi, ia outou potopoto faatasi soo; ma ia aua nei o outou faasaina soo se tagata e sau ia te outou pe a outou potopoto faatasi, a ia tuu i latou ia mafai ona latou o mai ia te outou ma aua le faasaina i latou."
                },
                {
                    "number": 23,
                    "text": "Ae ia outou tatalo mo i latou, ma lē tutulia i latou i fafo; ma afai latou te o mai soo ia te outou ia outou tatalo i le Tamā mo i latou, i lou igoa."
                },
                {
                    "number": 24,
                    "text": "O lea, ia tuu i luga lo outou malamalama ina ia susulu atu i le lalolagi. Faauta, o au o le malamalama lea e tatau ona outou tuu i luga—mea ia na outou vaai ua ou faia. Faauta sa outou vaai sa ou tatalo atu i le Tamā, ma sa outou molimau uma."
                },
                {
                    "number": 25,
                    "text": "Ma ua outou vaai sa ou poloaiina ia aua nei i ai se tasi o outou e alu ese atu, ae sa ou poloai atu ia outou o mai ia te au, ina ia outou tagotago ma vaai; ia faapea lava ona outou faia i le lalolagi; ma o soo se tasi na te solia lenei poloaiga ua ia tuu o ia lava ia taitaiina atu i faaosoosoga."
                },
                {
                    "number": 26,
                    "text": "Ma o lenei sa oo ina ua uma ona fetalai e Iesu o nei upu, sa ia toe liliu atu ona fofoga i luga o soo o e na ia filifilia, ma fetalai atu ia te i latou:"
                },
                {
                    "number": 27,
                    "text": "Faauta e moni, e moni, ou te fai atu ia te outou, ou te tuu atu ia te outou se tasi poloaiga, ona ao ai lea ona ou alu atu i lou Tamā ina ia mafai ona ou faataunuuina isi poloaiga ia na ia tuu mai ia te au."
                },
                {
                    "number": 28,
                    "text": "Ma o lenei faauta, o le poloaiga lenei ou te tuu atu ia te outou, ia outou le tuuina ma le iloa soo se tasi e ai ma le faaletatau i lou tino ma lou toto, pe a outou tufatufaina atu;"
                },
                {
                    "number": 29,
                    "text": "Aua o soo se tasi e ai i lou tino ma inu i lou toto ma le faaletatau ua ai ma inu e ia le faasalaga i lona agaga; o le mea lea, afai tou te iloa ua le agavaa se tagata e ai ma inu i lou tino ma lou toto ia outou faasa ia te ia."
                },
                {
                    "number": 30,
                    "text": "E ui i lea, aua tou te tuli ese o ia i fafo mai ia te outou, a ia outou auauna ia te ia, ma tatalo mo ia i le Tamā, i loʼu igoa; ma afai e salamo o ia ma papatiso i loʼu igoa, ona outou talia lea o ia, ma tufatufa atu ia te ia loʼu tino ma loʼu toto."
                },
                {
                    "number": 31,
                    "text": "Ae afai e le salamo o ia, ia le faitauina o ia faatasi ma ou tagata, ina ia le faaumatia e ia ou tagata, aua faauta, ua ou iloa au mamoe, ma ua faitaulia i latou."
                },
                {
                    "number": 32,
                    "text": "E ui lava i lea, aua tou te tulia o ia i fafo mai o outou sunako, po o o outou nofoaga o tapuaiga, aua o tagata faapena ia outou galulue pea i ai; ona tou te le iloa pe o le a latou toe foi mai ma salamo, ma o mai ia te au ma le faamoemoe atoa o le loto, ma o le a ou faamaloloina ai i latou; ma o le a avea outou ma ala e aumai ai le olataga ia te i latou."
                },
                {
                    "number": 33,
                    "text": "O lea, ia outou tausia nei upu ua ou poloaiina ai outou ina ia outou le oo mai i lalo i le faasalaga; ona oi talofa ia te ia o le e faasalaina e le Tamā."
                },
                {
                    "number": 34,
                    "text": "Ma ua ou tuu atu ia te outou nei poloaiga ona o finauga ia sa i ai i totonu ia te outou. Ma amuia lava outou pe afai e leai ni finauga i totonu ia te outou."
                },
                {
                    "number": 35,
                    "text": "Ma o lenei o le a ou alu atu i le Tamā, aua e tatau ona ou alu atu i le Tamā mo outou."
                },
                {
                    "number": 36,
                    "text": "Ma sa oo ina ua uma ona faaiu atu e Iesu o ia fetalaiga, sa ia pai atu lona aao i soo, taitoatasi, o e na ia filifilia, seia pai atu o ia ia te i latou uma, ma fetalai atu ia te i latou ao pai atu o ia ia te i latou."
                },
                {
                    "number": 37,
                    "text": "Ma sa le lagona e le motu o tagata upu ia na ia fetalaia, o lea na latou le molimauina ai; ae ua molimau le au soo sa ia tuuina mai ia te i latou le mana e tuu atu ai le Agaga Paia. Ma o le a ou faaali atu ia te outou i se taimi o mulimuli mai ua moni lenei molimau."
                },
                {
                    "number": 38,
                    "text": "Ma sa oo ina ua uma ona pai atu o Iesu ia i latou uma, sa oo mai se ao ma ua faamalumalu ifo i le motu o tagata sa le mafai ai ona latou vaai atu ia Iesu."
                },
                {
                    "number": 39,
                    "text": "Ma ao faamalumaluina i latou sa alu ese atu o ia mai ia i latou, ma afio ae i le lagi. Ma sa vaai le au soo ma molimau sa toe afio ae o ia i le lagi."
                }
            ]
        },
        "/study/scriptures/bofm/3-ne/19": {
            "uri": "/study/scriptures/bofm/3-ne/19",
            "title": "3 Nifae 19",
            "data_type": "chapter",
            "chapter_name": "Mataupu 19",
            "chapter_summary": [
                "Ua auauna atu le au soo e toasefululua i tagata ma ua tatalo atu mo le Agaga Paia—Ua papatisoina le au soo ma ua latou maua le Agaga Paia ma le auaunaga a agelu—Ua tatalo Iesu ma ia faaaogaina upu e le mafai ona tusia—Ua molimau mai o ia i le faatuatua tele naua o nei tagata sa Nifaē. E tusa o le 34 T.A."
            ],
            "verses": [
                {
                    "number": 1,
                    "text": "Ma o lenei sa oo ina ua mavae ona afio ae o Iesu i le lagi, sa taapeape atu le motu o tagata, ma sa taitasi le tane ma ave lana ava ma lana fanau ma foi atu i lona lava fale."
                },
                {
                    "number": 2,
                    "text": "Ma sa salalau vave atu le tala i totonu o le nuu atoa, ao lei po, e faapea sa vaai le motu o tagata ia Iesu, ma e faapea sa ia auauna mai ia te i latou; ma o le a ia toe faaali mai foi o ia lava i le aso e sosoo ai i le motu o tagata."
                },
                {
                    "number": 3,
                    "text": "Ioe, sa salalau atu lava le tala e uiga ia Iesu i le po atoa; ma o le tele o lo latou tau atu i tagata sa oo ina toatele ai, ioe, matua toatele lava le aofai o tagata, sa galulue malosi i lena po atoa, ina ia mafai ona latou i ai i le aso e sosoo ai i le nofoaga lea o le a faaali mai ai e Iesu o ia lava i le motu o tagata."
                },
                {
                    "number": 4,
                    "text": "Ma sa oo i le aso na sosoo ai, ina ua faapotopoto faatasi le motu o tagata, faauta, o Nifae ma lona uso na ia faatu mai le oti, o Timoteo lona igoa, ma lona atalii foi, o Iona lona igoa, ma Matonae, ma Matonaea lona uso, ma Kumeni, ma Kumenonae, ma Ieremia, ma Semoni, ma Iona, ma Setekaia, ma Isaia—o lenei o igoa ia o le au soo na filifilia e Iesu—ma sa oo ina latou o atu ma tutu i le totonugalemu o le motu o tagata."
                },
                {
                    "number": 5,
                    "text": "Faauta foi, sa matua toatele naua le motu o tagata sa latou faatonu ia vaevaeina i latou i ni tino e sefululua."
                },
                {
                    "number": 6,
                    "text": "Ma sa aoao e le toasefululua le motu o tagata; ma faauta, sa latou faatonu atu ia tootutuli i lalo le motu o tagata i luga o le eleele, ma ia latou tatalo atu i le Tamā i le suafa o Iesu."
                },
                {
                    "number": 7,
                    "text": "Ma sa tatalo atu foi le au soo i le Tamā i le suafa o Iesu. Ma sa oo ina latou tutulai ma auauna atu i tagata."
                },
                {
                    "number": 8,
                    "text": "Ma ina ua uma ona latou fai atu o ia lava upu na fetalaia e Iesu—sa leai se mea na ese mai upu na fetalaia e Iesu—faauta, sa latou toe tootutuli ma tatalo atu i le Tamā i le suafa o Iesu."
                },
                {
                    "number": 9,
                    "text": "Ma sa latou tatalo atu mo lena mea na sili ona latou mananao i ai; ma sa latou mananao ia tuuina mai le Agaga Paia ia te i latou."
                },
                {
                    "number": 10,
                    "text": "Ma ina ua uma ona latou tatalo faapea sa latou o ifo i lalo i le autafa o le vai, ma sa mulimuli atu le motu o tagata ia te i latou."
                },
                {
                    "number": 11,
                    "text": "Ma sa oo ai ina alu atu Nifae i lalo i totonu o le vai ma ua papatisoina."
                },
                {
                    "number": 12,
                    "text": "Ma sa tulai ae o ia mai le vai ma amata ona papatiso atu. Ma sa ia papatisoina i latou uma o e na filifilia e Iesu."
                },
                {
                    "number": 13,
                    "text": "Ma sa oo ina ua uma ona papatisoina i latou uma ma o ae mai le vai, sa oo ifo le Agaga Paia i luga o i latou, ma sa faatumuina i latou i le Agaga Paia ma le afi."
                },
                {
                    "number": 14,
                    "text": "Faauta foi, sa siomia i latou e peiseai ua siomia i se afi; ma sa alu ifo i lalo mai le lagi, ma sa vaai i ai le motu o tagata, ma latou molimau ai; ma sa afifio ifo i lalo agelu mai le lagi ma auauna atu ia te i latou."
                },
                {
                    "number": 15,
                    "text": "Ma sa oo ina ao auauna atu agelu i le au soo, faauta, sa afio mai Iesu ma ua tu i le totonugalemu ma auauna atu ia te i latou."
                },
                {
                    "number": 16,
                    "text": "Ma sa oo ina fetalai atu o ia i le motu o tagata, ma poloaiina i latou ia latou toe tootutuli i lalo i luga o le eleele, ma ia tootutuli foi ona soo i lalo i luga o le eleele."
                },
                {
                    "number": 17,
                    "text": "Ma sa oo ina ua uma ona latou tootutuli uma i lalo i luga o le eleele, sa ia poloai atu i ona soo ia latou tatalo."
                },
                {
                    "number": 18,
                    "text": "Faauta foi, sa amata ona latou tatalo; ma sa latou tatalo atu ia Iesu, ua valaau atu o ia o lo latou Alii ma lo latou Atua."
                },
                {
                    "number": 19,
                    "text": "Ma sa oo ina maliu ese atu Iesu i fafo mai i le totonugalemu o i latou, ma maliu ese teisi mai ia te i latou ma punou o ia lava i le eleele, ma ia fetalai atu:"
                },
                {
                    "number": 20,
                    "text": "Le Tamā e, ou te faafetai atu ia te oe ona ua e tuuina mai le Agaga Paia ia te i latou nei o e ua ou filifilia; ma ona o lo latou talitonu ia te au ua ou filifilia ai i latou mai le lalolagi."
                },
                {
                    "number": 21,
                    "text": "Le Tamā e, ou te tatalo atu ia te oe ia e tuuina atu le Agaga Paia ia te i latou uma o e o le a talitonu ia latou upu."
                },
                {
                    "number": 22,
                    "text": "Le Tamā e, ua e tuuina mai ia te i latou le Agaga Paia ona ua latou talitonu mai ia te au; ma ua e silasila ua latou talitonu mai ia te au ona ua e faafofogaina i latou, ma ua latou tatalo mai ia te au; ma ua latou tatalo mai ia te au ona o loo ou faatasi ma i latou."
                },
                {
                    "number": 23,
                    "text": "Ma o lenei le Tamā e, ou te tatalo atu ia te oe mo i latou, ma i latou uma foi o e o le a talitonu i a latou upu, ina ia latou talitonu ia te au, ina ia mafai ona ou i ai i totonu o i latou e pei ona i ai oe, le Tamā, i totonu ia te au, ina ia tasi i tatou."
                },
                {
                    "number": 24,
                    "text": "Ma sa oo ina ua uma ona tatalo atu faapea o Iesu i le Tamā, sa maliu mai o ia i ona soo, ma faauta, sa latou faaauau pea, e aunoa ma le tuua, le tatalo atu ia te ia; ma sa latou le faateleina ni upu e tele, ona sa tuuina atu ia te i latou mea e tatau ona latou tatalo atu ai, ma sa tumu i latou i le manao."
                },
                {
                    "number": 25,
                    "text": "Ma sa oo ina faamanuiaina i latou e Iesu a o latou tatalo atu ia te ia; ma sa fiafia atu ona fofoga ia i latou, ma sa susulu mai le malamalama o ona fofoga i luga o i latou, ma faauta sa sisina i latou e pei o fofoga ma laei foi o Iesu; ma faauta, o lo latou sisina sa silisili atu ona sinasina i mea sisina uma, ioe, e moni e leai se mea i luga o le lalolagi e mafai faapea ona sinasina e pei o lo latou sisina."
                },
                {
                    "number": 26,
                    "text": "Ma sa fetalai atu Iesu ia te i latou: Ia outou tatalo pea; e ui i lea sa le tuua lava le tatalo atu."
                },
                {
                    "number": 27,
                    "text": "Ma sa ia toe liliu ese mai ia te i latou, ma ua maliu teisi ese atu ma ua punou o ia lava i le eleele; ma sa ia toe tatalo atu i le Tamā, ua fetalai atu:"
                },
                {
                    "number": 28,
                    "text": "Le Tamā e, ou te faafetai atu ia te oe ona ua e faamamaina i latou ia o e ua ou filifilia, ona o lo latou faatuatua, ma ou te tatalo atu mo i latou, ma i latou foi o e o le a talitonu ia latou upu, ina ia faamamaina i latou ia te au, e ala i le faatuatua ia latou upu, e pei ona faamamaina i latou ia te au."
                },
                {
                    "number": 29,
                    "text": "Le Tamā e, ou te le tatalo mo le lalolagi, ae mo i latou ua e tuuina mai ia te au mai le lalolagi, ona o lo latou faatuatua, ina ia faamamaina i latou ia te au, ina ia mafai ona ou i ai i totonu o i latou e pei ona i ai oe, le Tamā, i totonu ia te au, ina ia tasi i tatou, ina ia faamamaluina au ia i latou."
                },
                {
                    "number": 30,
                    "text": "Ma ina ua uma ona fetalai atu e Iesu o nei upu, sa toe maliu mai o ia i ona soo; faauta foi, sa latou tumau pea i le tatalo atu, ia te ia, e aunoa ma le tuua; ma sa ia toe fofoga fiafia atu ia i latou; ma faauta, ua sisina i latou, e pei lava o Iesu."
                },
                {
                    "number": 31,
                    "text": "Ma sa oo ina toe afio ese teisi o ia ma ua tatalo atu i le Tamā;"
                },
                {
                    "number": 32,
                    "text": "Ma e le mafai ona tautala le laulaufaiva i upu na ia tatalo atu ai, pe mafai foi e se tagata ona tusia upu na ia tatalo atu ai."
                },
                {
                    "number": 33,
                    "text": "Ma sa faalogo i ai le motu o tagata ma latou molimauina; ma sa matalatala o latou loto ma sa malamalama i o latou loto upu ia na ia tatalo ai."
                },
                {
                    "number": 34,
                    "text": "E ui i lea, sa matua silisili ma ofoofogia naua upu na ia tatalo atu ai e le mafai ona tusia i latou, pe le mafai foi ona tautalaina e le tagata."
                },
                {
                    "number": 35,
                    "text": "Ma sa oo ina ua uma ona faaiu e Iesu le tatalo atu, sa toe maliu mai o ia i ona soo, ma fetalai mai ia te i latou: Ou te lei vaai lava i se faatuatua tele faapea i totonu o tagata Iutaia uma; o lea sa le mafai ai ona ou faaali atu ia te i latou o ni vavega tetele faapea, ona o lo latou le talitonu."
                },
                {
                    "number": 36,
                    "text": "E moni ou te fai atu ia te outou, e leai se tasi o i latou ua vaai i ni mea silisili tetele faapea e pei ona outou vaai i ai; pe ua latou faalogo foi i ni mea silisili tetele faapea e pei ona outou faalogo i ai."
                }
            ]
        },
        "/study/scriptures/bofm/3-ne/20": {
            "uri": "/study/scriptures/bofm/3-ne/20",
            "title": "3 Nifae 20",
            "data_type": "chapter",
            "chapter_name": "Mataupu 20",
            "chapter_summary": [
                "Ua saunia e Iesu le areto ma le uaina i se ala faavavega ma ua toe faamanuia ma tufatufa atu le faamanatuga i tagata—O le a aumai le toe vaega o Iakopo i le malamalama o le Alii lo latou Atua, ma o le a fai mo o latou tofi le laueleele o Amerika—O Iesu o le perofeta e pei o Mose, ma o tagata sa Nifaē o fanau a perofeta—O isi o tagata o le Alii o le a faapotopotoina i Ierusalema. E tusa o le 34 T.A."
            ],
            "verses": [
                {
                    "number": 1,
                    "text": "Ma sa oo ina ia poloai atu o ia i le motu o tagata ma ona soo foi ia tuu le latou tatalo. Ma sa ia poloai atu ia te i latou ia latou le tuu le tatalo i o latou loto."
                },
                {
                    "number": 2,
                    "text": "Ma sa ia poloaiina i latou ia latou tutulai ma tutu i luga i o latou vae. Ma sa latou tutulai ma tutu i luga i o latou vae."
                },
                {
                    "number": 3,
                    "text": "Ma sa oo ina toe tofitofi e ia le areto ma faamanuia i ai, ma avatu i le au soo e aai ai."
                },
                {
                    "number": 4,
                    "text": "Ma ina ua uma ona latou aai, sa ia poloaiina i latou ia latou tofitofi le areto, ma avatu i le motu o tagata."
                },
                {
                    "number": 5,
                    "text": "Ma ina ua uma ona latou avatu i le motu o tagata sa ia avatu foi ia te i latou le uaina e feinu ai, ma poloaiina i latou e tatau ona latou avatu i le motu o tagata."
                },
                {
                    "number": 6,
                    "text": "O lenei, sa leai se areto, po o se uaina, na aumai e le au soo, po o le motu o tagata;"
                },
                {
                    "number": 7,
                    "text": "Ae sa ia avatu moni lava ia te i latou le areto e aai ai, ma le uaina foi e feinu ai."
                },
                {
                    "number": 8,
                    "text": "Ma sa ia fetalai atu ia te i latou: O ia o le e ai i lenei areto ua ai o ia i lou tino mo lona agaga; o ia o le e inu i lenei uaina ua inu o ia i lou toto mo lona agaga; ma o le a le fia ai lava pe fia inu lona agaga, ae o le a faatumuina."
                },
                {
                    "number": 9,
                    "text": "O lenei, ina ua uma ona aai ma feinu le motu uma o tagata, faauta, sa tumu i latou i le Agaga; ma sa latou alalaga faatasi i le leo e tasi, ma avatu le viiga ia Iesu, o le na latou vaai ma faalogo i ai."
                },
                {
                    "number": 10,
                    "text": "Ma sa oo ina ua uma ona avatu e i latou uma o le viiga ia Iesu, na ia fetalai mai ia te i latou: Faauta o lenei ua uma ona ou faia o le poloaiga lea na poloaiina ai au e le Tamā e faatatau i lenei nuu, o e o se toe vaega o le aiga o Isaraelu."
                },
                {
                    "number": 11,
                    "text": "Tou te manatua na ou tautala atu ia te outou, ma fai atu, pe a faataunuuina upu a Isaia—faauta ua tusia i latou, ua i ai i latou i o outou luma, o lea ia outou suesue i ai—"
                },
                {
                    "number": 12,
                    "text": "Ma e moni, e moni, ou te fai atu ia te outou, pe a faataunuuina i latou o le taimi lena o le faataunuuina o le feagaiga lea na faia e le Tamā i lona nuu, o le aiga o Isaraelu."
                },
                {
                    "number": 13,
                    "text": "Ma o le taimi lena o le a faapotopoto mai ai toe vaega, ia o le a faataapeapeina solo i luga o le lalolagi, mai sasae ma mai sisifo, ma mai saute ma matu; ma o le a aumai i latou i le malamalama o le Alii lo latou Atua, o le ua togiolaina i latou."
                },
                {
                    "number": 14,
                    "text": "Ma ua poloaiina au e le Tamā ia ou tuu atu ia te outou lenei laueleele, mo lo outou tofi."
                },
                {
                    "number": 15,
                    "text": "Ma ou te fai atu ia te outou, afai e le salamo Nuuese pe a mavae le faamanuiaga lea o le a latou maua, pe a mavae ona latou faataapeapeina o ou tagata—"
                },
                {
                    "number": 16,
                    "text": "Ona o atu lea o outou, o e o se toe vaega o le aiga o Iakopo, i totonu ia te i latou; ma o le a outou i ai i le totonugalemu o i latou o e o le a toatele; ma o le a outou i ai i totonu ia te i latou e pei o se leona i totonu o manu o le vao, ma e pei o se leona taanoa i totonu o lafu o mamoe, o le, afai e ui atu ai o ia o le a ia soli i lalo i latou ma saeia lilii, ma e leai se e mafai ona laveaiina."
                },
                {
                    "number": 17,
                    "text": "O le a sii i luga lou lima i luga o ou fili, ma o le a vavae ese ou fili uma."
                },
                {
                    "number": 18,
                    "text": "Ma o le a ou faapotopoto faatasi ou tagata e pei ona faapotopoto faatasi e se tagata ana fusi saito i le fola."
                },
                {
                    "number": 19,
                    "text": "Ona o le a ou faia ou tagata o e na osifeagaiga ai le Tamā, ioe, o le a ou faia ou seu ma uamea, ma o le a ou faia ou atigivae ma apamemea. Ma o le a e tuimomomoina tagata e toatele; ma o le a ou faapaiaina a latou vete mo le Alii, ma a latou mea mo le Atua o le lalolagi atoa. Faauta foi, o au lava o le e faia ia mea."
                },
                {
                    "number": 20,
                    "text": "Ma o le a oo mai, ua fetalai mai ai le Tamā, o le a tautau ifo i luga o i latou le pelu o lou faamasinotonu i lena aso; ma e vagana ai ua latou salamo o le a le pau ifo i luga o i latou, ua fetalai mai ai le Tamā, ioe, i luga lava o atunuu uma o Nuuese."
                },
                {
                    "number": 21,
                    "text": "Ma o le a oo mai o le a ou faatumauina ou tagata, o le aiga o Isaraelu."
                },
                {
                    "number": 22,
                    "text": "Faauta foi, o le a ou faatumauina lenei nuu i lenei laueleele, e faataunuu ai le feagaiga na ou faia ma lo outou tamā o Iakopo; ma o le a avea ma se Ierusalema Fou. Ma o le a i ai i totonu o lenei nuu mana o le lagi; ioe, o le a ou i ai ia te outou."
                },
                {
                    "number": 23,
                    "text": "Faauta, o aʼu o le na fetalai i ai Mose, ua faapea mai: O le a faatu mai e le Alii le Atua se perofeta ia te outou mai outou uso, e pei o aʼu; ia outou faalogo ia te ia i soo se mea na te fai atu ai ia te outou. Ma o le a oo mai foi ina vavae ese mai totonu o le nuu soo se tasi o le a le faalogo i lena perofeta."
                },
                {
                    "number": 24,
                    "text": "E moni ou te fai atu ia te outou, ioe, ma o perofeta uma mai ia Samuelu ma i latou o e na mulimuli mai, le toatele o e na fetalai, na molimau uma ia te au."
                },
                {
                    "number": 25,
                    "text": "Faauta foi, o outou o fanau a perofeta; ma o outou o lo le aiga o Isaraelu; ma o outou o lo le feagaiga lea na faia e le Tama ma o outou tamā, na fetalai atu ai ia Aperaamo: Ma o lau fanau o le a manuia ai aiga uma o le lalolagi."
                },
                {
                    "number": 26,
                    "text": "Ua faatu mai au e le Tamā e muamua ia te outou, ma auina mai au e faamanuia ia te outou i le liliu ese o outou taitoatasi mai i ana amioletonu; ma o le pogai ona o outou o fanau o le feagaiga—"
                },
                {
                    "number": 27,
                    "text": "Ma pe a uma ona faamanuiaina o outou ona faataunuu ai lea e le Tamā le feagaiga lea na ia faia ma Aperaamo, fai mai: O lau fanau o le a manuia ai aiga uma o le lalolagi—i le liligi mai o le Agaga Paia e ala mai ia te au i luga o Nuuese, o se faamanuiaga lea i luga o Nuuese o le a faia ai i latou ia sili atu ona latou malolosi i luga o tagata uma, e oo i le faataapeapeina o lou nuu, o le aiga o Isaraelu."
                },
                {
                    "number": 28,
                    "text": "Ma o le a avea i latou o se sasa i tagata o lenei laueleele. E ui i lea, pe a uma ona latou maua o le atoatoaga o lau talalelei, ma afai latou te faamaaa o latou loto faasaga mai ia te au o le a ou faafoi atu a latou amioletonu i luga o o latou lava ulu, ua fetalai mai ai le Tamā."
                },
                {
                    "number": 29,
                    "text": "Ma o le a ou manatua le feagaiga lea na ou faia ma lou nuu; ma sa ou osifeagaiga ma i latou o le a ou faapotopotoina faatasi i latou i lau lava taimi, ma o le a ou toe tuu atu ia te i latou le laueleele o o latou tamā mo o latou tofi, o le laueleele lea o Ierusalema, o le laueleele lea na folafola atu mo i latou e faavavau, ua fetalai mai ai le Tama."
                },
                {
                    "number": 30,
                    "text": "Ma o le a oo mai foi ina oo mai le taimi o le a talai atu ai le atoatoaga o lau talalelei ia te i latou;"
                },
                {
                    "number": 31,
                    "text": "Ma o le a latou talitonu ia te au, o au o Iesu Keriso, o le Atalii o le Atua, ma o le a latou tatalo atu i le Tamā i lou igoa."
                },
                {
                    "number": 32,
                    "text": "Ona sisii lea i luga e o latou tagata-leoleo o latou leo, ma o le a latou pepese faatasi; ona o le a latou vaai mata i le mata."
                },
                {
                    "number": 33,
                    "text": "Ona toe faapotopoto ai lea o i latou e le Tamā, ma tuu atu ia te i latou Ierusalema mo laueleele o lo latou tofi."
                },
                {
                    "number": 34,
                    "text": "Ona latou alalaga lea i le olioli—Ia pepese faatasi, outou nofoaga tuufua o Ierusalema; ona ua faamafanafanaina e le Tamā ona tagata, ua ia togiolaina Ierusalema."
                },
                {
                    "number": 35,
                    "text": "Ua afe e le Tamā lona aao paia i luma o mata o atunuu uma; ma o le a vaai tuluiga uma o le lalolagi i le olataga a le Tamā; ma o le Tamā ma au ua tasi."
                },
                {
                    "number": 36,
                    "text": "Ma ona faataunuu ai lea o lena mea ua tusia: Ala mai ia, ina toe ala mai ia; ma ofu lou malosi, Siona e; ia ofu ou ofu matagofie, Ierusalema e, le aai paia, ona o le a amata atu nei e oo i luma ona le toe sau ia te oe se ua le peritomeina ma ua le mama."
                },
                {
                    "number": 37,
                    "text": "Lulu ia te oe mai le efuefu; tulai, alala i lalo, Ierusalema e; tatala oe lava mai noanoaga o lou ua, le afafine e faatagataotaua o Siona."
                },
                {
                    "number": 38,
                    "text": "Ona ua faapea ona fetalai mai o le Alii: Ua outou faatau atu outou lava mo le meanoa; o le a togiolaina outou e aunoa ma ni tupe."
                },
                {
                    "number": 39,
                    "text": "E moni, e moni, ou te fai atu ia te outou, o le a iloa e ou tagata lou igoa; ioe, o le a latou iloa i lena aso o au lava o ia o le o loo tautala atu."
                },
                {
                    "number": 40,
                    "text": "Ma ona latou fai mai ai ai lea: Ua maeu lava le matagofie i luga o mauga o vae o le ua ia aumai tala e lelei ia te i latou, o le ua ia talai le filemu; o le ua ia aumai tala e lelei ia te i latou o mea lelei, o le ua ia talai le olataga; o le e fai atu ia Siona: Ua nofotupu lou Atua!"
                },
                {
                    "number": 41,
                    "text": "Ma ona alu atu ai lea o se alaga: Ia outou o ese ia, o ese ia outou, ia outou o atu i fafo mai lena mea, aua le pai atu i mea ua le mama; ia outou o ese atu mai totonu o ia; ia mama outou o e tauaveina ipu a le Alii."
                },
                {
                    "number": 42,
                    "text": "Ona o le a outou le o ese atu i fafo faanatinati pe i le faasulusulu; ona o le a muaau le Alii ia te outou, ma o le a muliau le Atua o Isaraelu ia te outou."
                },
                {
                    "number": 43,
                    "text": "Faauta, o le a alo ma le poto lau auauna; o le a faaeaina ma faamaualugaina o ia ma o le a matua maualuga lava."
                },
                {
                    "number": 44,
                    "text": "E pei ona toatele sa ofo ia te oe—o ona fofoga sa faaleagaina, e sili atu i soo se tagata, ma lona tino e sili atu i lo atalii o tagata—"
                },
                {
                    "number": 45,
                    "text": "O le a faapea lava ona ia sausauina atunuu e tele; o le a tapunia e tupu o latou gutu ia te ia, ona o le a latou vaai i mea sa lei tauina atu ia te i latou; ma o le a latou manatunatu i mea sa latou lei faalogo i ai."
                },
                {
                    "number": 46,
                    "text": "E moni, e moni, ou te fai atu ia te outou, o nei mea uma o le a mautinoa ona oo mai, e pei lava ona poloaiina ai au e le Tamā. Ona faataunuu ai lea o le feagaiga lea na osiafeagaiga ai le Tamā ma ona tagata; ma ona toe aina ai lea o Ierusalema i ou tagata, ma o le a avea ma laueleele o lo latou tofi."
                }
            ]
        },
        "/study/scriptures/bofm/3-ne/21": {
            "uri": "/study/scriptures/bofm/3-ne/21",
            "title": "3 Nifae 21",
            "data_type": "chapter",
            "chapter_name": "Mataupu 21",
            "chapter_summary": [
                "O le a faapotopotoina Isaraelu pe a oo mai le Tusi a Mamona—O le a faatuina Nuuese i Amerika o ni tagata saoloto—O le a faaolaina i latou pe a fai latou te talitonu ma usiusitai; a leai, o le a vavaeeseina i latou ma faaumatia—O le a faatuina e Isaraelu le Ierusalema Fou, ma o le a toe foi mai ituaiga ua leiloloa. E tusa o le 34 T.A."
            ],
            "verses": [
                {
                    "number": 1,
                    "text": "Ma e moni ou te fai atu ia te outou, ou te tuu atu ia te outou se faailoga, ina ia outou iloa le taimi o le a lata ai ina taunuu nei mea—o le a ou faapotopoto mai ai lou nuu, le aiga o Isaraelu, mai lo latou faataapeapega umi, ma toe faatuina ia te i latou lau Siona;"
                },
                {
                    "number": 2,
                    "text": "Faauta foi, o le mea lenei o le a ou tuu atu ia te outou mo se faailoga—aua e moni ou te fai atu ia te outou, a oo ina faaali atu nei mea ua ou tau atu ia te outou, ma mea o le a ou tau ia te outou i se taimi o mulimuli mai e au lava ia, ma i le mana o le Agaga Paia lea o le a tuu atu ia te outou e le Tamā, i Nuuese, ina ia latou iloa e uiga i lenei nuu o se toe vaega o le aiga o Iakopo, ma e faatatau i ou tagata nei o e o le a latou faataapeapeina;"
                },
                {
                    "number": 3,
                    "text": "E moni, e moni, ou te fai atu ia te outou, pe a faailoa atu nei mea ia te i latou e le Tamā, ma o le a oo mai mai le Tamā, mai ia te i latou ia te outou;"
                },
                {
                    "number": 4,
                    "text": "Ona o le poto o i ai i le Tamā e tatau ona faatuina i latou i lenei laueleele, ma faatutu o se nuu saoloto i le mana o le Tamā, ina ia mafai ona oo mai o nei mea mai ia te i latou i se toe vaega o a outou fanau, ina ia mafai ona faataunuuina o le feagaiga a le Tamā lea na ia osifeagaiga ai ma lona nuu, o le aiga o Isaraelu;"
                },
                {
                    "number": 5,
                    "text": "O lea, a oo mai nei galuega ma galuega o le a faia i totonu o outou i se taimi o mulimuli mai mai Nuuese, ia outou fanau o e o le a faaitiitia i le le talitonu ona o amioletonu;"
                },
                {
                    "number": 6,
                    "text": "Aua ua faapea ona finagalo le Tamā e tatau ona oo mai nei mea mai Nuuese, ina ia mafai ona ia faaali atu lona mana i Nuuese, mo le pogai lenei, ina ia latou salamo ma o mai ia te au ma papatiso i lou igoa ma iloa e uiga i matautu moni o laʼu mataupu faavae, ina ia mafai ona faitauina i latou i totonu o lou nuu, o le aiga o Isaraelu, pe afai latou te le faamaaa o latou loto;"
                },
                {
                    "number": 7,
                    "text": "Ma pe a faataunuuina ia mea o le a amata ona iloa e au fanau nei mea—o le a avea o se faailoga ia te i latou, ina ia mafai ona latou iloa ai ua uma ona amataina o le galuega a le Tamā mo le faataunuuina o le feagaiga lea na ia faia i le nuu o e o le aiga o Isaraelu."
                },
                {
                    "number": 8,
                    "text": "Ma pe a oo mai lena aso, o le a oo mai o le a tapunia e tupu o latou lava gutu; ona o le a latou vaai i mea sa lei tauina atu ia te i latou; ma o le a latou manatunatu i mea sa latou lei faalogo i ai."
                },
                {
                    "number": 9,
                    "text": "Aua i lena aso, ona o au lava, o le a galueaiina ai e le Tamā se galuega, lea o le a avea o se galuega tele ma le ofoofogia i totonu ia te i latou; ma o le a i ai i totonu ia te i latou ni isi o e o le a le talitonu i ai, e ui ina o le a tau atu e se tagata ia te i latou."
                },
                {
                    "number": 10,
                    "text": "Ae faauta, o le a i ai i ou lima le ola o lau auauna; o lea o le a latou le faaafaina ai o ia, e ui i lea o le a faaleagaina o ia ona o i latou. Peitai o le a ou faamaloloina o ia, ona o le a ou faaali atu ia te i latou ua sili atu le tele o lou poto nai lo le atamai o le tiapolo."
                },
                {
                    "number": 11,
                    "text": "O lea, o le a oo mai foi, o soo se tasi e le talitonu i au upu, o au o Iesu Keriso, o le o le a poloaiina ai o ia e le Tamā ia aumai i Nuuese, ma o le a ia tuuina atu ia te ia le mana o le a ia aumai ai i latou i Nuuese, (o le a faia lava e pei ona fai mai ai Mose) o le a vavae ese mai totonu o lou nuu i latou o le feagaiga."
                },
                {
                    "number": 12,
                    "text": "Ma o oʼu tagata o e o se toe vaega o Iakopo o le a i ai i totonu o Nuuese, ioe, i totonu o i latou e pei o se leona i totonu o manu o le vao, e pei o se leona taanoa i totonu o lafu mamoe, o le, afai e ui atu ai o ia, o le a ia solia i lalo i latou ma saeia lilii, ma e leai se e mafai ona laveaiina."
                },
                {
                    "number": 13,
                    "text": "O le a sii i luga lo latou lima i luga o o latou fili, ma o le a vavae ese o latou fili uma."
                },
                {
                    "number": 14,
                    "text": "Ioe, oi talofa i Nuuese vagana ai ua latou salamo; aua o le a oo mai i lena aso, ua fetalai mai ai le Tamā, o le a ou vavae ese au solofanua mai ia te oe, ma o le a ou lepetia au kariota;"
                },
                {
                    "number": 15,
                    "text": "Ma o le a ou vavae ese aai o lou laueleele, ma lafo i lalo ou liumalolosi uma;"
                },
                {
                    "number": 16,
                    "text": "Ma o le a ou vavae ese i fafo faataulaitu mai lou laueleele, ma o le a le toe i ai ia te oe ni tagata iite;"
                },
                {
                    "number": 17,
                    "text": "O le a ou vavae ese foi ou tupua ta, ma ou tupua tutu mai ia te oe, ma o le a e le toe tapuai atu i galuega a ou lima;"
                },
                {
                    "number": 18,
                    "text": "Ma o le a ou liai i luga ou togalaau i fafo mai o oe; o le a faapea ona ou lepeti o ou aai."
                },
                {
                    "number": 19,
                    "text": "Ma o le a oo mai, o pepelo uma, ma taufaasese, mataua, ma finauga, ma faafaitaulaga pepelo, ma faitaaga uma, o le a aveeseina."
                },
                {
                    "number": 20,
                    "text": "Aua o le a oo mai, ua fetalai mai ai le Tamā, i lena aso, o soo se tasi e le salamo ma sau i lou Atalii Pele, o i latou ia o le a ou vavae ese mai totonu o lou nuu, le aiga o Isaraelu;"
                },
                {
                    "number": 21,
                    "text": "Ma o le a ou faaoo le tauimasui ma le ita tele i luga o i latou, e pei lava ona faia i luga o e ua faapaupau, i se ala latou te lei faalogo i ai."
                },
                {
                    "number": 22,
                    "text": "Ae afai latou te salamo ma faalogo mai i au upu, ma le faamaaaina o latou loto, o le a ou faatuina lau ekalesia i totonu o i latou, ma o le a latou o mai i totonu o le feagaiga, ma faitauina i totonu o le toe vaega lenei o Iakopo, o e ua ou tuu atu i ai le laueleele lenei mo o latou tofi;"
                },
                {
                    "number": 23,
                    "text": "Ma o le a latou fesoasoani i ou tagata, le toe vaega o Iakopo, ma le toatele foi o le aiga o Isaraelu o le a o mai, ina ia mafai ona latou fausia o se aai, lea o le a latou taua o Ierusalema Fou."
                },
                {
                    "number": 24,
                    "text": "Ma ona latou fesoasoani ai lea i ou tagata ina ia faapotopoto mai i latou, o e ua faataapeapeina i luga o le laueleele atoa, i totonu o le Ierusalema Fou."
                },
                {
                    "number": 25,
                    "text": "Ma ona oo mai ai lea i lalo o le mana o le lagi ia i latou; ma o le a ou i ai foi i le totonugalemu."
                },
                {
                    "number": 26,
                    "text": "Ma ona amata ai lea o le galuega a le Tamā i lena aso, i lea lava taimi o le a talai atu ai lenei talalelei i totonu o le toe vaega o lenei nuu. E moni ou te fai atu ia te outou, o lena aso o le a amata ai le galuega a le Tamā i totonu o tagata uma o lou nuu ua faataapeapeina, ioe, e oo lava i ituaiga sa leiloloa, ia sa taitai ese i fafo e le Tamā mai Ierusalema."
                },
                {
                    "number": 27,
                    "text": "Ioe, o le a amata, e le Tamā, le galuega i totonu o tagata uma o lou nuu ua faataapeapeina, e saunia le ala e mafai ai ona latou o mai ia te au, ina ia mafai ona latou valaau atu i le Tamā i lou igoa."
                },
                {
                    "number": 28,
                    "text": "Ioe, ma ona amata ai lea, e le Tamā, le galuega i totonu o atunuu uma, i le sauniuniga o le ala e mafai ai ona faapotopoto mai ona tagata i le aiga i le laueleele o lo latou tofi."
                },
                {
                    "number": 29,
                    "text": "Ma o le a latou o ese mai i fafo mai atunuu uma; ma o le a latou le o ese atu i fafo faanatinati, pe o atu faasulusulu, ona o le a ou muaau ia te i latou, ua fetalai mai ai le Tamā, ma o le a ou muliau foi ia te i latou."
                }
            ]
        },
        "/study/scriptures/bofm/3-ne/22": {
            "uri": "/study/scriptures/bofm/3-ne/22",
            "title": "3 Nifae 22",
            "data_type": "chapter",
            "chapter_name": "Mataupu 22",
            "chapter_summary": [
                "I aso e gata ai, o le a faatuina Siona ma ona siteki, ma o le a faapotopotoina Isaraelu i le alofa mutimutivale ma le agamalu—O le a latou manumalo—Faatusatusa i le Isaia 54. E tusa o le 34 T.A."
            ],
            "verses": [
                {
                    "number": 1,
                    "text": "Ma ona taunuu ai lea o le mea ua tusia: Ina pese ia, oe ua pa, oe sa e le fanau; ina alaga ia i pesega, ma alaga leotele atu, oe sa le faatiga i se tamaitiiti; ona e sili ona toatele o le fanau a le ua nofofua nai lo le fanau a le ava faaipoipo, ua fetalai mai ai le Alii."
                },
                {
                    "number": 2,
                    "text": "Ia faatele le nofoaga o lou faleie, ma ia tuu atu ia te i latou e falo atu puipui o ou nofoaga; aua le taofiofia, ia faauumi ou maea ma faamalolosi ou siteki;"
                },
                {
                    "number": 3,
                    "text": "Ona o le a e papai atu i le itu taumatau ma le itu tauagavale, ma o le a fai ma tofi o lau fanau Nuuese ma latou faia aai tuufua ia āigā."
                },
                {
                    "number": 4,
                    "text": "Aua e te fefe, ona o le a e le maasiasi; pe faafememeaiina oe, ona o le a le faamaasiasia oe; aua o le a galo ia te oe le maasiasi o lou talavou, ma o le a e le toe manatuaina le luma o lou talavou, ma o le a e le toe manatuaina le luma o lou nofo o se ua oti le tane."
                },
                {
                    "number": 5,
                    "text": "Aua o lou tufuga, o lau tane, o le Alii o Au, o lona igoa lea; ma o lou Togiola, o le Paia e Toatasi o Isaraelu—o le a taua o le Atua o le lalolagi uma."
                },
                {
                    "number": 6,
                    "text": "Ona ua taua oe e le Alii o se fafine ua lafoaiina ma ua faanoanoa i le agaga, ma o se ava o le talavou, ina ua le talia oe, ua fetalai mai ai lou Atua."
                },
                {
                    "number": 7,
                    "text": "Sa ou lafoaiina oe mo sina minute itiiti, ae o le a ou faapotopoto mai oe ma le alofa mutimutivale tele."
                },
                {
                    "number": 8,
                    "text": "Sa ou natia ou mata mai ia te oe mo sina minute i le ita laitiiti, ae faatasi ma le agalelei tumau-faavavau o le a ou alofa mutimutivale ia te oe, ua fetalai mai ai le Alii, lou Togiola."
                },
                {
                    "number": 9,
                    "text": "Ona o lenei mea, ua pei o vai o Noa ia te au, auā e pei ona ou tauto e le toe lofia le lalolagi i vai o Noa, ua faapea lava ona ou tauto o le a ou le toe ita ia te oe."
                },
                {
                    "number": 10,
                    "text": "Ona o le a o ese mauga ma sii ese maupueue, ae o le a le alu ese lava lou agalelei mai ia te oe, pe o le a aveesea foi le feagaiga o loʼu filemu, ua fetalai mai ai le Alii o le ua alofa mutimutivale ia te oe."
                },
                {
                    "number": 11,
                    "text": "E, oe le ua puapuagatia, ua felafoai i afa, ma ua le faamafanafanaina! Faauta, o le a ou faataooto ou maa i lanu matagofie, ma faataatitia ou faavae i safaira."
                },
                {
                    "number": 12,
                    "text": "Ma o le a ou faia ou faamalama i maa mūmū, ma ou faitotoa i maa tioata, ma ou tuaoi uma i maa matagofie."
                },
                {
                    "number": 13,
                    "text": "Ma o le a aoaoina au fanau uma e le Alii; ma o le a tele lava le filemu o lau fanau."
                },
                {
                    "number": 14,
                    "text": "O le a faatuina oe i le amiotonu; o le a mamao ese oe mai sauaga ona o le a e le fefe, ma mai le matau ona o le a lē sau latalata mai ia te oe."
                },
                {
                    "number": 15,
                    "text": "Faauta, o le a latou faapotopoto faatasi moni e faasaga mai ia te oe, ae le ona o au; soo se isi e faapotopoto faatasi e faasaga ia te oe o le a pauu ona o oe."
                },
                {
                    "number": 16,
                    "text": "Faauta, ua ou faia le tuifao ua tapilia malala i le afi, ua ia gaosi mai ai se meafaigaluega mo lana galuega; ma ua ou faia le faamaumau mea e faaumatiaina."
                },
                {
                    "number": 17,
                    "text": "E leai se auupega ua gaosia e faasaga ia te oe e faamanuiaina; ma o laulaufaiva taitasi uma e faifai faasaga ia te oe i le faamasinoga ia e tausalaina. O le tofi lea o auauna a le Alii, ma o lo latou amiotonu ua mai ia te au, ua fetalai mai ai le Alii."
                }
            ]
        },
        "/study/scriptures/bofm/3-ne/23": {
            "uri": "/study/scriptures/bofm/3-ne/23",
            "title": "3 Nifae 23",
            "data_type": "chapter",
            "chapter_name": "Mataupu 23",
            "chapter_summary": [
                "Ua faamaonia e Iesu upu a Isaia—Ua ia poloaiina tagata ia suesue i perofeta—Ua faaopoopo ia latou talafaamaumau upu a Samuelu le sa Lamanā e uiga i le Toetutu. E tusa o le 34 T.A."
            ],
            "verses": [
                {
                    "number": 1,
                    "text": "Ma o lenei, faauta, ou te fai atu ia te outou, e tatau ona outou suesue i nei mea. Ioe, ou te tuu atu ia te outou se poloaiga ia outou suesue ma le filiga i nei mea; ona ua silisili lava upu a Isaia."
                },
                {
                    "number": 2,
                    "text": "Aua e moni ua ia tautala mai e uiga i mea uma e faatatau i ou tagata o e o le aiga o Isaraelu; o lea ua tatau ai foi ona ia tautala mai i Nuuese."
                },
                {
                    "number": 3,
                    "text": "Ma o mea uma na ia tautala mai ai ua faataunuuina ma o le a faataunuuina, e tusa lava ma upu na ia tautala mai ai."
                },
                {
                    "number": 4,
                    "text": "O lea ia outou uai mai ai i au upu; ia tusia mea ia na ou tau atu ia te outou; ma o le a o atu ia mea i Nuuese e tusa ai ma le taimi ma le finagalo o le Tamā."
                },
                {
                    "number": 5,
                    "text": "Ma o soo se tasi e faalogo i au upu ma salamo ma papatisoina, o ia lava lea o le a faaolaina. Suesue i perofeta, aua e toatele o i ai ua molimau mai e uiga i nei mea."
                },
                {
                    "number": 6,
                    "text": "Ma o lenei sa oo ina ua uma ona fetalai mai Iesu i nei upu sa ia toe fetalai mai ia te i latou, ina ua uma ona ia faamamalamalama atoatoa mai ia te i latou tusitusiga paia uma sa ia te i latou, sa ia fetalai mai ia te i latou: Faauta, e i ai isi tusitusiga paia e le o ia te outou, ou te manao e tatau ona outou tusia."
                },
                {
                    "number": 7,
                    "text": "Ma sa oo ina fetalai atu o ia ia Nifae: Ia aumai le talafaamaumau lea ua outou tausia."
                },
                {
                    "number": 8,
                    "text": "Ma ina ua uma ona aumai talafaamaumau e Nifae, ma tuu i latou i ona luma, sa silasila atu o ia i ai ma fetalai atu:"
                },
                {
                    "number": 9,
                    "text": "E moni ou te fai atu ia te outou, sa ou poloaiina lau auauna o Samuelu, le sa Lamanā, e tatau ona molimau atu o ia i lenei nuu, e faapea, i lena aso lea o le a faamamaluina ai e le Tamā lona suafa ia te au, e i ai le toatele o le au paia o le a tutulai mai nai e ua oti, ma o le a faaali atu i le toatele, ma o le a auauna atu ia te i latou. Ma sa ia fetalai mai ia te i latou: Pe sa lei faapea ea?"
                },
                {
                    "number": 10,
                    "text": "Ma sa tali atu ona soo ia te ia ua fai atu: Ioe, le Alii e, sa vavalo lava Samuelu e tusa ma au fetalaiga, ma sa faataunuuina uma lava i latou."
                },
                {
                    "number": 11,
                    "text": "Ma sa fetalai atu Iesu ia te i latou: Ua faapefea la ona outou le tusia o lenei mea, o lea sa faapea ona toatele le au paia na toetutu mai ma faaali atu i le toatele ma auauna atu ia te i latou?"
                },
                {
                    "number": 12,
                    "text": "Ma sa oo ina manatua e Nifae sa lei tusiaina lenei mea."
                },
                {
                    "number": 13,
                    "text": "Ma sa oo ina poloaiina e Iesu ina ia tusia; o lea lava na tusia ai e pei ona ia poloaiina."
                },
                {
                    "number": 14,
                    "text": "Ma lenei sa oo ina uma ona faamalamalama atoatoa faatasi e Iesu tusitusiga paia uma, ia sa latou tusia, sa ia poloaiina i latou e tatau ona latou aoao atu mea ia sa ia faamalamalama atoatoa mai ia te i latou."
                }
            ]
        },
        "/study/scriptures/bofm/3-ne/24": {
            "uri": "/study/scriptures/bofm/3-ne/24",
            "title": "3 Nifae 24",
            "data_type": "chapter",
            "chapter_name": "Mataupu 24",
            "chapter_summary": [
                "O le a saunia e le avefeau a le Alii le ala mo le Afio Mai Faalua—O le a afio Keriso e faamasino—Ua poloaiina Isaraelu ia totogi sefuluai ma taulaga—Ua tausia se tusi faamanatu—Faatusatusa i le Malaki 3. E tusa o le 34 T.A."
            ],
            "verses": [
                {
                    "number": 1,
                    "text": "Ma sa oo ina ia poloai mai ia te i latou e tatau ona latou tusia upu ia na tuuina mai e le Tamā ia Malaki, ia o le a ia tau atu ia te atu. Ma sa oo ina ua uma ona tusia o i latou sa ia faamalamalamaina i latou. Ma o upu nei na ia tau mai ia te i latou, ua fetalai mai: Sa faapea ona fofoga mai o le Tamā ia Malaki—Faauta, o le a ou auina atu lau avefeau, ma o le a saunia e ia le ala i ou luma, ma o le a faafuasei ona afio mai i lona malumalu le Alii, o le ua outou sailia, le avefeau lea o le feagaiga, o le ua outou fiafia i ai; faauta, o le a afio mai o ia, ua fetalai mai ai le Alii o Au."
                },
                {
                    "number": 2,
                    "text": "Ae o ai se e mafai ona lavatia le aso o lona afio mai, ma o ai se e tulai pe a faaali mai o ia? Aua e pei o ia o se afi a le tunu auro, ma e pei o le moli a le taofu."
                },
                {
                    "number": 3,
                    "text": "Ma o le a nofo o ia e pei o se tunu auro ma se faamama ario, ma o le a ia faamamaina atalii o Levi, ma faamama i latou e pei o le auro ma le ario, ina ia mafai ona latou osi atu i le Alii se taulaga i le amiotonu."
                },
                {
                    "number": 4,
                    "text": "Ona malie ai lea o le taulaga a Iuta ma Ierusalema i le Alii, e pei o aso anamua, ma e pei o tausaga ua mavae."
                },
                {
                    "number": 5,
                    "text": "Ma o le a ou faalatalata atu ia te outou i le faamasinoga; ma o le a avea au ma molimau vave e faatuiese i faataulaitu, ma faatuiese i e e mulilulua, ma faatuiese i e e tauto pepelo, ma faatuiese ia i latou o e e pulesaua i le ua galue totogi i ona totogi, i le fafine ua oti lana tane ma le ua matuaoti, ma i latou o e ua latou liliu ese le tagata ese, ma ua le matatau mai ia te au, ua fetalai mai ai le Alii o Au."
                },
                {
                    "number": 6,
                    "text": "Aua o au o le Alii, ou te le liliu lava; o lea ua le mu ai outou atalii o Iakopo."
                },
                {
                    "number": 7,
                    "text": "Mai lava i aso o o outou tamā o outou o ese mai au sauniga, ma outou le tausia i latou. Foi mai ia te au ona ou foi atu ai lea ia te outou, ua fetalai mai ai le Alii o Au. Ae ua outou fai mai: E faapefea ona matou foi atu?"
                },
                {
                    "number": 8,
                    "text": "Pe faoa ea e le tagata mai i le Atua? Ae o outou, ua outou faoa mai ia te aʼu. Ae ua outou fai mai: Ua faapefea ona matou faoa mai ia te oe? O sefuluai ma taulaga."
                },
                {
                    "number": 9,
                    "text": "Ua fetuuina outou i se fetuu, e oo lava i lenei atunuu uma, ona ua outou faoa mai ia te aʼu."
                },
                {
                    "number": 10,
                    "text": "Ina outou aumaia ia sefuluai uma i le faleteuoloa, ina ia i ai ni meaai i lou fale; ma ia outou tofotofo mai nei ia te au i lenei mea, ua fetalai mai ai le Alii o Au, pe ou te le tatala atu ia te outou pupuni o le lagi, ma sasaa atu ia te outou se manuia o le a leai se avanoa e lava e teu ai."
                },
                {
                    "number": 11,
                    "text": "Ma o le a ou aoaiina le na te aina mea ona o outou, ma o le a ia le faaumatiaina fua o lo outou eleele; pe o le a malili foi le fua o o outou vine i fanua ae lei oo i le taimi, ua fetalai mai ai le Alii o Au."
                },
                {
                    "number": 12,
                    "text": "Ma o le a faaamuia ia te outou atunuu uma, ona o le a avea outou ma laueleele moomia, ua fetalai mai ai le Alii o Au."
                },
                {
                    "number": 13,
                    "text": "Sa malolosi a outou upu ia te au, ua fetalai mai ai le Alii. Ae ua outou fai mai: O a upu na matou tautatala ai e faatuiese ia te oe?"
                },
                {
                    "number": 14,
                    "text": "Sa outou fai mai: Ua le aoga ona auauna atu i le Atua, ma o le a se aoga na tatou tausia ai ana sauniga ma na tatou savavali faanoanoa ai i luma o le Alii o Au?"
                },
                {
                    "number": 15,
                    "text": "Ma o lenei ua tatou tau fiafia le ua faamaualuga; ioe, o e ua faia galuega o le amioleaga ua faamautuina; ioe, e oo ia i latou o e ua tofotofo i le Atua ua laveaiina."
                },
                {
                    "number": 16,
                    "text": "Ona fetautalatalaai soo lea o i latou o e na matatau i le Alii ma le tasi, ma sa faafofoga mai le Alii ma ua faafofoga mai; ma sa tusia se tusi faamanatu i ona luma mo i latou o e na matatau i le Alii, ma e na manatunatu i lona suafa."
                },
                {
                    "number": 17,
                    "text": "Ma o le a avea i latou mou, ua fetalai mai ai le Alii o Au, i lena aso pe a ou faaputuputu au maa taua; ma o le a ou faasaoina i latou e pei ona faasaoina e se tagata lona atalii o le ua auauna ia te ia."
                },
                {
                    "number": 18,
                    "text": "Ona outou foi mai lea ma iloa le eseesega o le amiotonu ma le amioleaga, i le va o le ua auauna i le Atua ma ia o le ua le auauna atu ia te ia."
                }
            ]
        },
        "/study/scriptures/bofm/3-ne/25": {
            "uri": "/study/scriptures/bofm/3-ne/25",
            "title": "3 Nifae 25",
            "data_type": "chapter",
            "chapter_name": "Mataupu 25",
            "chapter_summary": [
                "O le a susunuina i le Afio Mai Faalua e pei o tagutugutu o saito e e faamaualuluga ma e e amioleaga—O le a toe foi mai Elia ae lei oo i lena aso tele ma le matautia—Faatusatusa i le Malaki 4. E tusa o le 34 T.A."
            ],
            "verses": [
                {
                    "number": 1,
                    "text": "Aua faauta, e oo mai le aso o le a mu ai e pei o se umu; ma o e uma e faamaualuluga, ioe, ma e uma e fai amioleaga, o le a pei o tagutugutu o saito; ma o le aso o le a oo mai o le a susunuina i latou, ua fetalai mai ai le Alii o Au, o le a ia le tuua ai se aa po o se lala mo i latou."
                },
                {
                    "number": 2,
                    "text": "Ae ia te outou o e e matatau i lou igoa, o le a tulai mai i ai le Atalii o le Amiotonu ma le faamalologa i ona apaau; ma o le a outou o atu ma tutupu ae e pei o ni tamaipovi i le lotoa."
                },
                {
                    "number": 3,
                    "text": "Ma o le a outou soli i lalo e ua amioleaga; ona o le a avea i latou ma lefulefu i lalo o o outou alofivae i le aso lena o le a ou fai ai lenei mea, ua fetalai mai ai le Alii o Au."
                },
                {
                    "number": 4,
                    "text": "Ia outou manatua le tulafono a Mose, lau auauna, lea na ou poloai atu ia te ia i Horepa mo Isaraelu uma, faatasi ma tulafono ma faamasinoga."
                },
                {
                    "number": 5,
                    "text": "Faauta, o le a ou auina atu ia te outou Elia le perofeta ae lei oo mai le aso tele ma le matautia o le Alii;"
                },
                {
                    "number": 6,
                    "text": "Ma o le a ia liliu loto o tamā i fanau, ma loto o fanau i o latou tamā, nei ou alu atu ma taia le lalolagi i se fetuu."
                }
            ]
        },
        "/study/scriptures/bofm/3-ne/26": {
            "uri": "/study/scriptures/bofm/3-ne/26",
            "title": "3 Nifae 26",
            "data_type": "chapter",
            "chapter_name": "Mataupu 26",
            "chapter_summary": [
                "Ua faamalamalama atoatoa mai e Iesu mea uma mai le amataga e oo i le iuga—Ua tautala mai pepe ma tamaiti i mea ofoofogia e le mafai ona tusia—O i latou e i ai i totonu o le Ekalesia a Keriso ua tuutele mea uma i totonu ia te i latou. E tusa o le 34 T.A."
            ],
            "verses": [
                {
                    "number": 1,
                    "text": "Ma sa oo ina ua uma ona tau mai e Iesu nei mea sa ia faamamalamalama atoatoa mai i latou i le motu o tagata; ma sa ia faamamalamalama atoatoa mai mea uma ia te i latou, o mea tetele ma mea laiti."
                },
                {
                    "number": 2,
                    "text": "Ma sa ia fetalai mai: O tusitusiga paia nei, ia sa lei i ai ia te outou, ua poloai mai le Tamā e tatau ona ou tuuina atu ia te outou, ona o le poto lea ua ia te ia e tatau ona tuuina atu i latou i tupulaga o le lumanai."
                },
                {
                    "number": 3,
                    "text": "Ma sa ia faamalamalama atoatoa mai mea uma, mai lava i le amataga seia oo i le taimi e afio mai ai o ia i lona mamalu—ioe, mea uma lava ia o le a oo mai i luga o le lalolagi, seia oo lava ina liusuavai elemene i le vevela tele, ma taataai faatasi le lalolagi e pei o se tusi taai, ma mavae atu ai le lagi ma le lalolagi;"
                },
                {
                    "number": 4,
                    "text": "Ma seia oo lava i le aso tele ma gata ai, lea o le a laulaututu ai tagata uma, ma ituaiga uma, ma atunuu uma, ma gagana eseese, i luma o le Atua, e faamasinoina ia latou galuega pe ua lelei pe ua leaga—"
                },
                {
                    "number": 5,
                    "text": "Afai sa lelei i latou, e toetutu mai i le ola faavavau; ma afai sa leaga i latou, e toetutu mai i le faasalaga; ua tutu faafeagai, o le tasi i le tasi itu ma le isi i le isi itu, e tusa ma le alofa mutimutivale, ma le faamasinotonu, ma le paia lea ua ia Keriso, o le na i ai ae lei amataina le lalolagi."
                },
                {
                    "number": 6,
                    "text": "Ma o lenei e le mafai ona tusia i lenei tusi e oo i sina tasi vaeselau mea na aoao moni atu e Iesu i le nuu;"
                },
                {
                    "number": 7,
                    "text": "Ae faauta ua i ai i papatusi a Nifae le vaega tele o mea ia na ia aoao atu i le nuu."
                },
                {
                    "number": 8,
                    "text": "Ma o mea nei ua ou tusia, o se vaega itiiti lea o mea ia na ia aoao atu i le nuu; ma ua ou tusiaina i latou mo le faamoemoe ia mafai ona toe aumai i latou i lenei nuu, mai Nuuese, e tusa ai ma afioga ia na fetalaia e Iesu."
                },
                {
                    "number": 9,
                    "text": "Ma pe oo ina latou mauaina lenei mea, lea e tatau ona latou maua muamua, e tofotofo ai lo latou faatuatua, ma afai e faapea o le a latou talitonu i nei mea, ona faaalia mai ai lea ia te i latou o mea silisili atu."
                },
                {
                    "number": 10,
                    "text": "Ma afai e faapea o le a latou le talitonu i nei mea, ona taofia lea o mea e silisili atu mai ia te i latou, mo le tausalaina o i latou."
                },
                {
                    "number": 11,
                    "text": "Faauta, sa fai o le a ou tusiaina i latou, mea uma ia sa togitogia i luga o papatusi a Nifae, ae sa faasaina e le Alii, ua fetalai mai: O le a ou tofotofoina le faatuatua o loʼu nuu."
                },
                {
                    "number": 12,
                    "text": "O lea, o au, o Mamona, ou te tusia mea ia na poloaiina ai au e le Alii. Ma o lenei, o au, o Mamona, ou te faaiu atu au upu, ma faaauau ona tusia mea ia na poloaiina ai au."
                },
                {
                    "number": 13,
                    "text": "O lea, ou te manao ia outou tagai sa aoaoina moni lava e le Alii le nuu, mo le va o aso e tolu; ma ina ua mavae lena sa ia faaali soo mai o ia lava ia te i latou, ma ia tofitofi soo le areto, ma faamanuia, ma avatu ia te i latou."
                },
                {
                    "number": 14,
                    "text": "Ma sa oo ina ia aoao atu ma auauna atu i fanau a le motu o tagata o e ua taua, ma ia tatala o latou laulaufaiva, ma sa latou tautatala atu i o latou tamā mea tetele ma le ofoofogia, sa silisili atu lava ona tetele i lo mea na ia faaali atu i le nuu; ma sa ia tatalaina o latou laulaufaiva ina ia mafai ona latou tautatala mai."
                },
                {
                    "number": 15,
                    "text": "Ma sa oo ina ua mavae ona afio ae o ia i le lagi—o le taimi lona lua na ia faaali mai ai o ia lava ia te i latou, ma na afio atu ai i le Tamā, ina ua uma lea ona ia faamaloloina o o latou tagata mamai uma, ma o latou pipili, ma faapupulaina mata o o latou tauaso ma tatalaina taliga o e tutuli, ma uma foi ona ia faia o faamalologa uiga eseese uma i totonu ia te i latou, ma faatu se tagata mai le oti, ma uma ona faaali atu o lona mana ia te i latou, ma afio atu i le Tamā—"
                },
                {
                    "number": 16,
                    "text": "Faauta, sa oo i le aso na sosoo ai na faapotopoto faatasi ai le motu o tagata i latou lava, ma sa latou vaai ma lagonaina nei fanau; ioe, e oo lava i pepe sa tatalaina o latou gutu ma tautatala mai i mea ofoofogia; ma o mea sa latou tautatala mai ai sa faasaina sa le tatau i soo se tagata ona tusia i latou."
                },
                {
                    "number": 17,
                    "text": "Ma sa oo sa amata mai i le taimi lena e soo na filifilia e Iesu ona papatiso ma aoaoina le toatele o e na o mai ia te i latou; ma o le toatele o i latou o e na papatiso i le suafa o Iesu sa faatutumulia i le Agaga Paia."
                },
                {
                    "number": 18,
                    "text": "Ma o le toatele o i latou sa vaai ma faalogo i mea e le mataʼutaʼua, ia ua le faatagaina i le tulafono ona tusia."
                },
                {
                    "number": 19,
                    "text": "Ma sa latou aoao atu, ma auauna atu o le tasi i le isi; ma sa latou tuutele mea uma i totonu ia te i latou, ma faamaoni tagata uma, o le tasi i le isi, i fealoaiga na latou fai."
                },
                {
                    "number": 20,
                    "text": "Ma sa oo ina latou faia mea uma e pei lava ona poloaiina ai i latou e Iesu."
                },
                {
                    "number": 21,
                    "text": "Ma o i latou o e na papatisoina i le suafa o Iesu sa taua o le ekalesia a Keriso."
                }
            ]
        },
        "/study/scriptures/bofm/3-ne/27": {
            "uri": "/study/scriptures/bofm/3-ne/27",
            "title": "3 Nifae 27",
            "data_type": "chapter",
            "chapter_name": "Mataupu 27",
            "chapter_summary": [
                "Ua poloaiina i latou e Iesu ia faaigoa le ekalesia i lona igoa—O lana misiona ma lana taulaga togiola o lana talalelei lea—Ua poloaiina tagata ia salamo ma papatiso ina ia mafai ona faapaiaina i latou e le Agaga Paia—Ia avea i latou ia pei lava o Iesu ia. E tusa o le 34–35 T.A."
            ],
            "verses": [
                {
                    "number": 1,
                    "text": "Ma sa oo ina malaga atu soo o Iesu ma ao latou talai atu mea ia na latou faalogo ma vaaia, ma ao latou papatiso atu i le suafa o Iesu, sa oo ina faapotopoto faatasi le au soo ma aufaatasi i le tatalo faatauanau atu ma le anapogi."
                },
                {
                    "number": 2,
                    "text": "Ma sa toe faaali mai e Iesu o ia lava ia te i latou, ona sa latou tatalo atu i le Tamā i lona suafa; ma sa afio mai Iesu ma tu i totonu o i latou, ma fetalai mai ia te i latou: O le a se mea ua outou mananao ou te tuu atu ia te outou?"
                },
                {
                    "number": 3,
                    "text": "Ma sa latou fai mai ia te ia: Le Alii e, matou te mananao sei e fofoga mai ia te i matou le igoa matou te faaigoa ai lenei ekalesia; ona o loo i ai ni finauga i totonu o le nuu e faatatau i lenei mataupu."
                },
                {
                    "number": 4,
                    "text": "Ma sa fetalai atu le Alii ia te i latou: E moni, e moni, ou te fai atu ia te outou, aisea ea ua tomumumu ma finau ai le nuu ona o lenei mea?"
                },
                {
                    "number": 5,
                    "text": "Latou te lei faitau ea i tusitusiga paia, ia ua fai mai e ao ina outou ave i o outou luga le suafa o Keriso, o lou igoa lea? Ona o le igoa lea o le a valaau ai outou i le aso gataaga;"
                },
                {
                    "number": 6,
                    "text": "Ma o soo se tasi na te ave i ona luga lou igoa, ma tumau seia oo i le iuga, o ia lava lea o le a faaolaina i le aso gataaga."
                },
                {
                    "number": 7,
                    "text": "O lea, soo se mea tou te faia, ia outou faia i lou igoa; o lea ia outou faaigoa ai le ekalesia i lou igoa; ma ia outou valaau atu i le Tamā i lou igoa ia faamanuia mai o ia i le ekalesia ona o au."
                },
                {
                    "number": 8,
                    "text": "Ma e faapefea ona avea ma au ekalesia vagana ai ua faaigoaina i lou igoa? Aua afai e faaigoaina se ekalesia i le igoa o Mose o lona uiga o le ekalesia lea a Mose; pe afai e faaigoaina i le igoa o se tagata o lona uiga o le ekalesia lea a le tagata; ae afai e faaigoaina i lou igoa o lona uiga o lau ekalesia lea, pe afai ua atiae i latou i luga o lau talalelei."
                },
                {
                    "number": 9,
                    "text": "E moni ou te fai atu ia te outou, ua atiae outou i luga o lau talalelei; o lea ia outou valaauina i lou igoa soo se mea tou te valaauina; o lea afai tou te valaau atu i le Tamā, mo le ekalesia, afai e faia i lou igoa o le a faafofoga mai le Tamā ia te outou."
                },
                {
                    "number": 10,
                    "text": "Ma afai ua faapea ona atiae o le ekalesia i luga o lau talalelei ona faaali mai ai lea e le Tamā o ana lava galuega i totonu o ia."
                },
                {
                    "number": 11,
                    "text": "Ae afai ua le atiae i luga o lau talalelei, ma ua atiae i luga o galuega a tagata, po o luga o galuega a le tiapolo, e moni ou te fai atu ia te outou latou te maua le olioli ia latou galuega mo se tau, ma e toe itiiti ane oo mai le iuga, ma o le a tatuu i latou i lalo ma lafo i le afi, lea ua leai se toe foi mai ai."
                },
                {
                    "number": 12,
                    "text": "Aua e mulimuli atu a latou galuega ia te i latou, aua ona o a latou galuega ua tatuu ai i lalo i latou; o lea ia outou manatua ai mea ua ou tau atu ia te outou."
                },
                {
                    "number": 13,
                    "text": "Faauta, ua ou tuu atu ia te outou lau talalelei, ma o le talalelei lenei ua ou tuu atu ia te outou—e faapea, ua ou sau i le lalolagi e fai le finagalo o lou Tamā, aua na auina mai au e lou Tamā."
                },
                {
                    "number": 14,
                    "text": "Ma na auina mai au e lou Tamā ina ia sii ae au i luga o le satauro; ma a mavae ona sii ae o au i luga o le satauro, ina ia mafai ona ou aumai o tagata uma ia te au, ina ia pei ona sii ae o au i luga e tagata ia faapea foi ona sii ae i luga o tagata e le Tamā, e tutu i ou luma, e faamasinoina i a latou galuega, pe ua lelei pe ua leaga—"
                },
                {
                    "number": 15,
                    "text": "Ma le pogai lenei na sii ai au i luga; o lea, e tusa ai ma le mana o le Tamā, o le a ou aumai ai tagata uma ia te au, ina ia faamasinoina i latou e tusa ma a latou galuega."
                },
                {
                    "number": 16,
                    "text": "Ma o le a oo mai foi, o le a faatumuina soo se tasi e salamo ma papatiso i loʼu igoa; ma afai e tumau o ia seia oo i le iuga, faauta, o ia lea o le a ou le tausalaina i luma o lou Tamā i lena aso pe a ou tu e faamasino i le lalolagi."
                },
                {
                    "number": 17,
                    "text": "Ma o ia e le tumau seia oo i le iuga, o ia lava lea e tatuu foi i lalo ma lafo i le afi, o se mea e le mafai ona latou toe foi mai ai, ona o le faamasinotonu o le Tamā."
                },
                {
                    "number": 18,
                    "text": "Ma o le afioga lenei ua ia tuuina mai i le fanauga a tagata. Ma o le pogai lenei ua ia faataunuuina ai afioga ia na ia tuuina mai, ma e le pepelo lava ia, ae na te faataunuuina ana afioga uma."
                },
                {
                    "number": 19,
                    "text": "Ma e leai se mea le mama e mafai ona ulu atu i lona malo; o lea e leai se mea e ulu atu i lona malologa vagana ai i latou o e ua faamamaina o latou ofu i lou toto, ona o lo latou faatuatua, ma le salamo i a latou agasala uma, ma lo latou faamaoni e oo i le iuga."
                },
                {
                    "number": 20,
                    "text": "O lenei o le poloaiga lenei: Ia salamo, outou tuluiga uma o le lalolagi, ma o mai ia te au ma ia papatiso i lou igoa, ina ia faapaiaina outou i le taliaina o le Agaga Paia, ina ia outou tutu ma le le pona i ou luma i le aso gataaga."
                },
                {
                    "number": 21,
                    "text": "E moni, e moni, ou te fai atu ia te outou, o lau talalelei lea; ma ua outou iloa mea e tatau ona outou faia i lau ekalesia; ona o galuega na outou vaai na ou faia o mea ia tou te faia foi; aua o mea na outou vaai ua ou faia o mea lava ia ia outou faia;"
                },
                {
                    "number": 22,
                    "text": "O lea, afai tou te faia nei mea, amuia outou, ona o le a sii ae outou i luga i le aso gataaga."
                },
                {
                    "number": 23,
                    "text": "Ia tusia mea na outou vaaia ma faalogoina, vagana ai mea ua faasaina."
                },
                {
                    "number": 24,
                    "text": "Ia tusia galuega a lenei nuu, ia o le a faia, e pei lava ona tusia, e uiga i mea ua mavae."
                },
                {
                    "number": 25,
                    "text": "Aua faauta, o tusi ua tusia, ma ia o le a tusia, o le a faamasinoina mai ai lenei nuu, ona o i latou o le a iloa ai e tagata a latou galuega."
                },
                {
                    "number": 26,
                    "text": "Faauta foi, ua tusia mea uma e le Tamā; o lea o mea mai tusi o le a tusia o le a faamasino ai le lalolagi."
                },
                {
                    "number": 27,
                    "text": "Ma ia outou iloa o le a avea outou ma faamasino o lenei nuu, e tusa ma le faamasinoga o le a ou tuu atu ia te outou, lea o le a tonu. O lea, o a ituaiga o tagata e tatau ona outou i ai? E moni ou te fai atu ia te outou, e pei lava o au nei."
                },
                {
                    "number": 28,
                    "text": "Ma o lenei ou te alu atu i le Tamā. Ma e moni ou te fai atu ia te outou, soo se mea tou te ole atu ai i le Tamā i lou igoa o le a tuuina mai ia te outou."
                },
                {
                    "number": 29,
                    "text": "O lea, ole atu, ma o le a outou maua; tuitui atu, ma o le tatala mai ia te outou; aua o ia e ole atu, e maua e ia; ma i le e tuitui atu, e tatala mai i ai."
                },
                {
                    "number": 30,
                    "text": "Ma o lenei, faauta, ua tele lou olioli, ua oo lava i le atoatoa, ona o outou, ma lenei foi tupulaga; ioe, ma e oo lava i le Tamā ua olioli, ma agelu paia uma foi, ona o outou ma lenei tupulaga, ona ua leai so latou ua se."
                },
                {
                    "number": 31,
                    "text": "Faauta, ou te manao ia outou malamalama; aua e faatatau lau tala ia te i latou o loo ola nei o le tupulaga lenei; ma ua leai so latou ua se; ma o i latou ia ua ou maua ai le atoatoa o le olioli."
                },
                {
                    "number": 32,
                    "text": "Ae faauta, ua ou faanoanoa ona o le tupulaga lona fa mai le tupulaga lenei, ona e taitai ese faatagataotaua i latou e ia e pei lava o le atalii o le malaia; ona o le a latou faatau atu au mo ario ma auro, ma mo mea na e faaleaga e mogamoga ma mea e mafai e tagata gaoi ona tulioso mai i ai ma gaoi. Ma i lena aso o le a ou asiasi atu ai ia te i latou, e oo i le liliuina o a latou galuega i luga o o latou lava ulu."
                },
                {
                    "number": 33,
                    "text": "Ma sa oo ina ua uma ona faaiuina e Iesu o ia fetalaiga sa ia fetalai atu ai i ona soo: Ia outou ulu atu i le faitotoa vaapiapi; aua e vaapiapi le faitotoa, ma lauitiiti le ala e tau i le ola, ma e toaitiiti i latou o e latou te mauaina; ae ua vatele le faitotoa, ma lautele le ala e tau i le oti, ma e toatele i latou o e e ui atu ai, seia oo mai le po, e le mafai e se tagata ona galue ai."
                }
            ]
        },
        "/study/scriptures/bofm/3-ne/28": {
            "uri": "/study/scriptures/bofm/3-ne/28",
            "title": "3 Nifae 28",
            "data_type": "chapter",
            "chapter_name": "Mataupu 28",
            "chapter_summary": [
                "Ua molimanao le toaiva o le Toasefululua mo se tofi i le malo o Keriso pe a latou feoti ma ua folafola mai ia te i latou—Ua molimanao ma tuuina mai i sa Nifaē e Toatolu le mana e le feoti ai ae nonofo pea i le lalolagi seia toe afio mai Iesu—Sa liua i latou ma vaai i mea ua le faatagaina ona tautala i ai, ma o loo auauna atu nei i latou i totonu o tagata. E tusa o le 34–35 T.A."
            ],
            "verses": [
                {
                    "number": 1,
                    "text": "Ma sa oo ina ua uma ona fofogaina e Iesu o nei upu, sa ia fetalai atu i ona soo taitoatasi, ma faapea atu ia te i latou: O le a se mea tou te mananao i ai mai ia te au, pe a mavae ona ou alu atu i le Tamā."
                },
                {
                    "number": 2,
                    "text": "Ma sa latou tautatala atu uma, vagana ai le toatolu, ua fai atu: Matou te mananao ia mafai ona matou o atu vave ia te oe i lou malo, pe a uma ona matou ola e tusa ma tausaga o le tagata, pe a iu la matou auaunaga, lea ua e valaauina i ai i matou."
                },
                {
                    "number": 3,
                    "text": "Ma sa ia fetalai mai ia te i latou: Amuia outou ona ua outou mananao i lenei mea mai ia te au; o lea, a mavae le fitusefulu ma le lua tausaga o lo outou matutua o le a outou o mai ia te au i lou malo; ma o le a outou maua le malologa faatasi ma au."
                },
                {
                    "number": 4,
                    "text": "Ma ina ua uma ona ia fetalai mai ia te i latou, sa liliu atu o ia i le toatolu, ma fetalai atu ia te i latou: O le a se mea tou te mananao ou te faia mo outou pe a ou alu atu i le Tamā?"
                },
                {
                    "number": 5,
                    "text": "Ma sa faanoanoa i latou i o latou loto, ona sa latou fefefe e tau atu ia te ia le mea sa latou mananao i ai."
                },
                {
                    "number": 6,
                    "text": "Ma sa ia fetalai mai ia te i latou: Faauta, ua ou iloa o outou mafaufauga, ma ua outou mananao i le mea na manao i ai mai ia te au Ioane, lau pele, o le na faatasi ma au i lau galuega, ae lei siia ae au i luga e tagata Iutaia."
                },
                {
                    "number": 7,
                    "text": "O le mea lea, ua sili ona amuia o outou, ona o le a outou le tofo lava i le oti; ae o le a outou ola e vaai i mea uma e faia e le Tamā i le fanauga a tagata, seia oo lava ina faataunuuina mea uma e tusa ma le finagalo o le Tamā, pe a ou sau i lou mamalu faatasi ma mana o le lagi."
                },
                {
                    "number": 8,
                    "text": "Ma o le a le oo lava ia te outou tiga o le oti; ae a ou sau i lou mamalu o le a liua outou e pei o le emo o le mata mai le tino faaletino i le ola pea; ona faamanuiaina ai lea o outou i le malo o loʼu Tamā."
                },
                {
                    "number": 9,
                    "text": "Ma ou te toe fai atu, o le a le oo ia te outou le tiga ao outou nonofo i la le tino, po o le faanoanoa, vagana ai ona o agasala a le lalolagi; ma o nei mea uma o le a ou faia ona o le mea ua outou mananao i ai mai ia te au, ona ua outou mananao ia mafai ona outou aumai o agaga o tagata ia te au, ao tu pea le lalolagi."
                },
                {
                    "number": 10,
                    "text": "Ma ona o lenei pogai o le a outou maua ai le atoatoa o le olioli; ma o le a outou nonofo ai i lalo i le malo o lou Tamā; ioe, o le a atoatoa lo outou olioli, e pei lava o le atoatoa o le olioli ua tuuina mai e le Tamā ia te au; ma o le a avea outou e pei lava o au, ma ua pei lava au o le Tamā; ma o le Tamā ma au ua tasi;"
                },
                {
                    "number": 11,
                    "text": "Ma o le Agaga Paia e molimauina le Tamā ma au; ma e tuu mai e le Tamā le Agaga Paia i le fanauga a tagata, ona o au."
                },
                {
                    "number": 12,
                    "text": "Ma sa oo ina ua uma ona fetalai e Iesu o nei upu, sa ia pai atu ia te i latou uma taitoatasi i lona tamatamaiaao vagana ai le toatolu o e o le a nonofo pea, ona maliu ese ai lea o ia."
                },
                {
                    "number": 13,
                    "text": "Faauta foi, sa tatalaina le lagi, ma sa segia ae i latou i le lagi, ma vaai ma faalogo i mea ua le matautaua."
                },
                {
                    "number": 14,
                    "text": "Ma sa vaosia i latou ina ia le feganavai ai; sa lei tuu mai foi ia te i latou se mana latou te tautatala ai i mea sa latou vaaia ma faalogoina;"
                },
                {
                    "number": 15,
                    "text": "Ma pe sa i ai i latou i le tino po o fafo o le tino sa latou le iloa; ona sa foliga mai ia te i latou e pei o se liliuga o i latou, lea sa suia ai i latou mai lenei tino o aano i se tulaga ola pea, ina ia mafai ona latou vaai i mea a le Atua."
                },
                {
                    "number": 16,
                    "text": "Peitai sa oo ina latou toe auauna i luga o le lalolagi; e ui i lea sa latou le aoao atu e uiga i mea ia sa latou faalogo i ai ma vaaia, ona o le poloaiga na tuuina mai ia te i latou i le lagi."
                },
                {
                    "number": 17,
                    "text": "Ma o lenei, pe o i latou o ni tagata faaletino po o ni tagata ola pea, mai le aso o lo latou liuga, ou te le iloa;"
                },
                {
                    "number": 18,
                    "text": "Ae o le tele lenei o le mea ua ou iloa, e tusa ma le talafaamaumau ua tuuina mai—sa latou o atu i luga o le laueleele, ma auauna atu i tagata uma, ma faatasi mai i le ekalesia le toatele o e sa talitonu i la latou talaiga; ma papatiso i latou, ma o le toatele o i latou sa papatiso sa latou maua le Agaga Paia."
                },
                {
                    "number": 19,
                    "text": "Ma sa lafo i latou i totonu o le falepuipui e i latou o e sa le auai i le ekalesia. Ma sa le mafai e falepuipui ona taofi i latou, ona sa veteina i latou."
                },
                {
                    "number": 20,
                    "text": "Ma sa lafoina i latou i lalo i totonu o le eleele; peitai sa latou taiaina le eleele i le afioga a le Atua, sa oo ina laveaiina i latou mai le loloto o le eleele e lona mana; ma o lea sa le mafai ai ona latou elia o ni lua e lava e taofi ai i latou."
                },
                {
                    "number": 21,
                    "text": "Ma sa faatolu ona lafo o i latou i se ogaumu ma sa le afaina ai lava."
                },
                {
                    "number": 22,
                    "text": "Ma sa faalua ona lafo o i latou i se ana o manu feai; ma faauta sa latou taaalo ma manu feai e pei ona taaalo o se tamaitiiti ma se tamai mamoe e lei tea ma le susu, ma le afaina ai."
                },
                {
                    "number": 23,
                    "text": "Ma sa oo ina faapea ona latou o atu i totonu o le nuu atoa o Nifae, ma talai atu le talalelei a Keriso i tagata uma i luga o le laueleele; ma sa faaliliuina i latou i le Alii, ma faatasia i le ekalesia a Keriso, ma sa faapea ona faamanuiaina o tagata o lena tupulaga, e tusa ma le fetalaiga a Iesu."
                },
                {
                    "number": 24,
                    "text": "Ma o lenei, o au, o Mamona, ou te faaiu le tautala atu e faatatau i nei mea mo se taimi."
                },
                {
                    "number": 25,
                    "text": "Faauta, sa fai o le a ou tusia suafa o i latou o e o le a le oo i ai le oti, peitai sa faasaina e le Alii; o lea ou te le tusia ai i latou, ona ua natia i latou mai le lalolagi."
                },
                {
                    "number": 26,
                    "text": "Ae faauta, ua ou vaai ia te i latou, ma sa latou auauna mai ia te au."
                },
                {
                    "number": 27,
                    "text": "Ma faauta o le a i ai i latou i totonu o Nuuese, ae o le a le iloa i latou e Nuuese."
                },
                {
                    "number": 28,
                    "text": "O le a i ai foi i latou i totonu o tagata Iutaia, ae o le a le iloa i latou e tagata Iutaia."
                },
                {
                    "number": 29,
                    "text": "Ma o le a oo mai foi, pe a silafia e le Alii i lona poto latou te auauna atu i ituaiga uma o Isaraelu ua faataapeapeina, ma i atunuu uma, ituaiga, gagana ma nuu, ma aumai ai mai ia te i latou ni agaga e toatele ia Iesu, ina ia faataunuuina lo latou manao, ma ona o le mana faatalitonu foi o le Atua ua i totonu o i latou."
                },
                {
                    "number": 30,
                    "text": "Ma ua pei i latou o agelu a le Atua, ma afai latou te tatalo atu i le Tamā i le suafa o Iesu, e mafai ona latou faaali atu o i latou lava i soo se tagata e foliga ua lelei ia te i latou."
                },
                {
                    "number": 31,
                    "text": "O lea, o le a latou faia galuega tetele ma le ofoofogia, ae lei oo mai le aso tele ma le aso o loo sau o le a laulaututu moni ai tagata uma i luma o le nofoa-faamasino o Keriso;"
                },
                {
                    "number": 32,
                    "text": "Ioe, o le a faia lava e i latou i totonu o Nuuese se galuega tele ma le ofoofogia, ae lei oo mai lena aso faamasino."
                },
                {
                    "number": 33,
                    "text": "Ma a na fai ua outou maua tusitusiga paia uma ia ua tuu mai ai se tala i galuega ofoofogia uma a Keriso, o le a outou iloa, e tusa ai ma fetalaiga a Keriso, o nei mea e mautinoa lava ona oo mai."
                },
                {
                    "number": 34,
                    "text": "Ma oi talofa ia te ia o le a le fia faalogo i fetalaiga a Iesu, ma ia i latou foi o e na ia filifilia ma auina atu i totonu ia te i latou; ona o soo se tasi e le taliaina fetalaiga a Iesu ma upu a i latou ua ia auina atu, ua latou le talia o ia; ma o lea o le a le talia ai e ia i latou i le aso gataaga;"
                },
                {
                    "number": 35,
                    "text": "Ma sa sili ona lelei mo i latou pe a na fai latou te le fananau mai. Aua pe tou te manatu ea e mafai ona outou aveese o le faamasinotonu o se Atua ua toatamai, o le ua soli i lalo o vae o tagata, ina ia mafai ona oo mai o le olataga?"
                },
                {
                    "number": 36,
                    "text": "Ma o lenei faauta, e pei ona ou tautala atu e uiga ia te i latou o e na filifilia e le Alii, ioe, e oo i le toatolu o e na segia ae i luga i le lagi, e faapea sa ou le iloa pe sa faamamaina i latou mai le faaletino i le ola pea—"
                },
                {
                    "number": 37,
                    "text": "Ae faauta, mai le taimi na ou tusi ai, sa ou ole atu i le Alii, ma sa ia faaali mai ia te au e tatau ona i ai se suiga e faia i o latou tino, a leai e tatau ona latou tofo i le oti;"
                },
                {
                    "number": 38,
                    "text": "O lea, ina ia le tofo i latou i le oti, o lea na faia ai se suiga i o latou tino, ina ia latou le mafatia i le tiga po o le faanoanoa vagana ai mo agasala a le lalolagi."
                },
                {
                    "number": 39,
                    "text": "O lenei o lenei suiga ua le tutusa ma lena o le a oo mai i le aso gataaga; ae e i ai se suiga sa faia i luga o i latou, sa oo ina le mafai e Satani ona maua o se mana i o latou luga, sa le mafai ai ona ia faaosooso i latou; ma sa faapaiaina i latou i le tino, sa paia ai i latou, ma sa le mafai e mana o le lalolagi ona taofi i latou."
                },
                {
                    "number": 40,
                    "text": "Ma o le a latou tumau i lenei tulaga seia oo i le aso faamasino o Keriso; ma i lena aso e faapea o le a oo mai ai ia te i latou se suiga tele atu, ma talia i totonu o le malo o le Tamā e le toe o atu i fafo, ae mau faatasi ma le Atua e faavavau i le lagi."
                }
            ]
        },
        "/study/scriptures/bofm/3-ne/29": {
            "uri": "/study/scriptures/bofm/3-ne/29",
            "title": "3 Nifae 29",
            "data_type": "chapter",
            "chapter_name": "Mataupu 29",
            "chapter_summary": [
                "O le oo mai o le Tusi a Mamona o se faailoga lea ua amataina e le Alii le faapotopotoina o Isaraelu ma faataunuu ana feagaiga—O i latou o e e teena ana faaaliga ma meaalofa o aso e gata ai o le a fetuuina. E tusa o le 34–35 T.A."
            ],
            "verses": [
                {
                    "number": 1,
                    "text": "Ma o lenei faauta, ou te fai atu ia te outou, pe a silafia e le Alii ua tatau ai, i lona poto, ia oo atu nei upu i Nuuese e tusa ma lana fetalaiga, ona outou iloa lea ua amata ona faataunuuina o le feagaiga lea na faia e le Tamā faatasi ma le fanauga a Isaraelu, e faatatau i lo latou toefuataiga i laueleele o o latou tofi."
                },
                {
                    "number": 2,
                    "text": "Ma ia outou iloa o afioga a le Alii, ia na fetalaia e perofeta paia, o le a faataunuuina uma lava; ma e le tatau ona outou faapea ane ua tolo e le Alii lona afio mai i le fanauga a Isaraelu."
                },
                {
                    "number": 3,
                    "text": "Ma e le tatau ona outou manatu ifo i o outou loto faapea ua le aoga upu ia na fetalaia, aua faauta, o le a manatua e le Alii lana feagaiga lea na ia faia i lona nuu o le aiga o Isaraelu."
                },
                {
                    "number": 4,
                    "text": "Ma pe a outou vaai i le oo mai o nei upu i totonu ia te outou, ona le toe tatau lea ona outou tetee i mea ua fai e le Alii, aua o le pelu o lona faamasinotonu ua i ai i lona aao taumatau; ma faauta, i lena aso, afai tou te tetee i ana mea ua fai, o le a ia faia ia vave faaoo mai ia te outou."
                },
                {
                    "number": 5,
                    "text": "Oi talofa ia te ia o le e tetee i mea e faia e le Alii; ioe, oi talofa ia te ia o le o le a ia faafitia Keriso ma ana galuega!"
                },
                {
                    "number": 6,
                    "text": "Ioe, oi talofa ia te ia o le e faafitia faaaliga a le Alii, ma le e fai mai ua le toe galue le Alii e ala i faaaliga, po o valoaga, po o meaalofa, po o gagana, po o faamalologa, po o le mana o le Agaga Paia!"
                },
                {
                    "number": 7,
                    "text": "Ioe, oi talofa ia te ia o le e fai mai i lena aso, ina ia maua ai oa, e faapea ua le mafai ona toe i ai ni vavega e faia e Iesu Keriso; aua o ia o le na te faia lenei mea o le a avea o ia e pei o le atalii o le malaia, o le na leai se alofa mutimutivale mo ia, e tusa ma le fetalaiga a Keriso!"
                },
                {
                    "number": 8,
                    "text": "Ioe, ma e le tatau ona outou toe isā, pe tetee, pe faatauemu i tagata Iutaia, po o nisi o le toe vaega o le aiga o Isaraelu; aua faauta, e manatua e le Alii lana feagaiga ia te i latou, ma o le a ia faia ia te i latou e tusa ma le mea na ia tauto ai."
                },
                {
                    "number": 9,
                    "text": "O lea e le tatau ona outou manatu e mafai ona outou liliu le aao taumatau o le Alii i le itu tauagavale, ina ia le mafai e ia ona faia o faamasinoga e faataunuu ai le feagaiga lea na ia faia i le aiga o Isaraelu."
                }
            ]
        },
        "/study/scriptures/bofm/3-ne/30": {
            "uri": "/study/scriptures/bofm/3-ne/30",
            "title": "3 Nifae 30",
            "data_type": "chapter",
            "chapter_name": "Mataupu 30",
            "chapter_summary": [
                "Ua poloaiina Nuuese o aso e gata ai ia salamo, o mai ia Keriso, ma faitauina faatasi ma le aiga o Isaraelu. E tusa o le 34–35 T.A."
            ],
            "verses": [
                {
                    "number": 1,
                    "text": "Faalogo mai ia, E, outou Nuuese e, ma faalogo mai i fetalaiga a Iesu Keriso, le Alo o le Atua soifua, ia ua ia poloaiina ai au e tatau ona ou tautala atu ai e uiga ia te outou, aua faauta, ua ia poloaiina au ia ou tusi, faapea:"
                },
                {
                    "number": 2,
                    "text": "Ia liliu ese, outou uma o Nuuese, mai i o outou ala leaga; ma salamo mai i a outou faiga leaga, ma mai i a outou pepelo ma taufaasese, ma mai i a outou faitaaga, ma mai i a outou mea inosia faalilolilo, ma a outou ifoga i tupua, ma mai i a outou fasiotiga tagata, ma a outou faafaitaulaga pepelo, ma a outou mataua, ma a outou finauga, ma mai i a outou amioleaga uma ma mea inosia, ma o mai i a te au, ma ia papatisoina i lou igoa, ina ia mafai ona outou maua o se faamagaloga o a outou agasala, ma faatumuina i le Agaga Paia, ina ia faitauina outou faatasi ma lou nuu o e o le aiga o Isaraelu."
                }
            ]
        },
        "/study/scriptures/bofm/4-ne/1": {
            "uri": "/study/scriptures/bofm/4-ne/1",
            "title": "4 Nifae 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua faaliliuina uma sa Nifaē ma sa Lamanā i le Alii—Ua latou tuutele a latou mea uma, fai vavega, ma manuia i le laueleele—Ina ua mavae le lua seneturi, sa oo ina tutupu mai fevaevaeaiga, mea leaga, ekalesia pepelo, ma sauaga—Ina ua mavae le tolu selau tausaga, sa oo ina amioleaga uma sa Nifaē ma sa Lamanā—Ua natia e Amorona talafaamaumau paia. E tusa o le 35–321 T.A."
            ],
            "book_title": "Nifae Fa",
            "book_intro": [
                "O se tala o le nuu o Nifae, e tusa ma lana talafaamaumau."
            ],
            "verses": [
                {
                    "number": 1,
                    "text": "Ma sa oo ina mavae atu le tausaga e tolusefulu ma le fa, ma le tolusefulu ma le lima foi, ma faauta sa faatuina e soo o Iesu se ekalesia a Keriso i laueleele atoa faataamilo. Ma o le toatele o i latou na o mai ia te i latou, ma le salamo moni ia latou agasala, sa papatisoina i le suafa o Iesu; ma sa latou maua foi le Agaga Paia."
                },
                {
                    "number": 2,
                    "text": "Ma sa oo i le tausaga e tolusefulu ma le ono, sa liliu tagata uma i le Alii, i luga o le laueleele atoa, o sa Nifaē uma ma sa Lamanā, ma sa leai ni finauga ma ni feteenaiga i totonu ia te i latou, ma sa faamaoni tagata uma o le tasi i le isi i fealoaiga na latou fai."
                },
                {
                    "number": 3,
                    "text": "Ma sa latou tuutele mea uma i totonu ia te i latou; o lea sa leai se mauoa ma se matitiva, pologa ma se saoloto, ae sa tuusaoloto i latou uma, ma tofusia i le meaalofa mai le lagi."
                },
                {
                    "number": 4,
                    "text": "Ma sa oo ina mavae atu foi le tausaga e tolusefulu ma le fitu, ma sa i ai pea lava le filemu i le laueleele."
                },
                {
                    "number": 5,
                    "text": "Ma sa i ai galuega tetele ma le ofoofogia na faia e soo o Iesu, sa oo ina latou faamalolo mai, ma faatutu mai e na oti, ma faasavavali e na pipili, ma faapupula i e na tauaso, ma e na tutuli ina ia faalogo; ma sa latou faia vavega uiga eseese uma i totonu o le fanauga a tagata; ma sa leai se mea sa latou faia ai vavega vagana ai i le suafa o Iesu."
                },
                {
                    "number": 6,
                    "text": "Ma sa faapea ona mavae atu o le tausaga e tolusefulu ma le valu, ma le tolusefulu ma le iva foi, ma le fasefulu ma le tasi, ma le fasefulu ma le lua, ioe, seia oo lava ina mavae atu le fasefulu ma le iva o tausaga, ma le limasefulu o lenei foi, ma le limasefulu ma le lua; ioe, ma seia oo lava ina mavae atu le limasefulu ma le iva o tausaga."
                },
                {
                    "number": 7,
                    "text": "Ma sa faamanuiaina tele i latou e le Alii i le laueleele; ioe, sa oo ina latou toe fausia ni aai i mea sa i ai aai na mu."
                },
                {
                    "number": 8,
                    "text": "Ioe, e oo lava i lena aai tele o Saraʼemila sa latou faia ia toe fausia."
                },
                {
                    "number": 9,
                    "text": "Peitai sa i ai le tele o aai sa gogoto, ma sa alu ae le vai ma ua suitulaga i mea na i ai; o lea sa le mafai ai ona toe faafouina ia aai."
                },
                {
                    "number": 10,
                    "text": "Ma o lenei, faauta, sa oo ina solo malolosi le nuu o Nifae, ma matua faatoateleina vave, ma avea ma ni tagata lalelei tele ma tauagafau."
                },
                {
                    "number": 11,
                    "text": "Ma sa latou faaipoipo, ma tuu atu ia faaipoipo, ma faamanuiaina e tusa ma le tele o folafolaga na faia e le Alii ia te i latou."
                },
                {
                    "number": 12,
                    "text": "Ma sa latou le toe savavali e tusa ma tu ma sauniga o le tulafono a Mose; ae sa latou savavali e tusa ma poloaiga na latou maua mai lo latou Alii ma lo latou Atua, ma ola pea i le anapogi ma le tatalo, ma i le potopoto soo faatasi e tatalo ma faalogologo i le afioga a le Alii."
                },
                {
                    "number": 13,
                    "text": "Ma sa oo ina leai se finauga i totonu o le nuu atoa, i le laueleele atoa; ae sa i ai vavega tetele na faia i totonu o soo o Iesu."
                },
                {
                    "number": 14,
                    "text": "Ma sa oo ina mavae atu le tausaga e fitusefulu ma le tasi, ma le tausaga foi e fitusefulu ma le lua, ioe, ma i se faapuupuuga, seia oo ina mavae atu le fitusefulu ma le iva o tausaga; ioe, e oo i le selau o tausaga sa mavae atu, ma ua o atu uma soo o Iesu, o e na ia filifilia, i le parataiso o le Atua, vagana ai lava le toatolu o e o e nonofo pea; ma sa i ai isi soo sa faauuina e suitulaga ia te i latou; ma sa toatele foi i latou o lena tupulaga sa maliliu atu."
                },
                {
                    "number": 15,
                    "text": "Ma sa oo ina leai se finauga i le laueleele, ona o le alofa o le Atua sa mau i loto o tagata."
                },
                {
                    "number": 16,
                    "text": "Ma sa leai se mataua, po o ni feeseeaiga, po o ni faanunununu, po o ni faitaaga, po o ni pepelo, po o ni fasiotiga tagata, po o soo se mea faamataaitu; ma e moni e le mafai ona i ai o ni tagata e sili atu ona fiafia i totonu o tagata uma na foafoa e le aao o le Atua."
                },
                {
                    "number": 17,
                    "text": "Sa leai ni faomea, po o ni fasioti tagata, sa leai ni sa Lamanā, po o soo se ituaiga o tagata; ae sa tasi i latou, o le fanau a Keriso, ma o suli i le malo o le Atua."
                },
                {
                    "number": 18,
                    "text": "Ma sa faamanuiaina tele lava i latou! Aua sa faamanuiaina i latou e le Alii ia latou mea uma na fai; ioe, sa faamanuiaina lava ma faauluolaina i latou seia oo ina mavae atu le selau ma le sefulu o tausaga; ma sa oo ina mavae atu le tupulaga muamua mai ia Keriso, ma sa leai se finauga i le laueleele atoa."
                },
                {
                    "number": 19,
                    "text": "Ma sa oo ina maliu Nifae, o ia o le na tusia lenei talafaamaumau, (ma sa ia tusia i luga o papatusi a Nifae), ma sa tausia ai e lona atalii o Amosa e suitulaga ia te ia; ma sa tusia foi e ia i luga o papatusi a Nifae."
                },
                {
                    "number": 20,
                    "text": "Ma sa ia tausia i tausaga e valusefulu ma le fa, ma sa i ai pea le filemu i le laueleele, vagana ai se vaega toaitiiti o le nuu o e na fouvale mai i le ekalesia ma latou ave i o latou luga le igoa o sa Lamanā; o lea na amata ai ona toe i ai o sa Lamanā i le laueleele."
                },
                {
                    "number": 21,
                    "text": "Ma sa oo ina maliu foi Amosa, (ma o le selau ivasefulu ma le fa lea o tausaga mai le afio mai o Keriso) ma sa tausi e lona atalii o Amosa le talafaamaumau e suitulaga ia te ia; ma sa ia tausia foi i luga o papatusi a Nifae; ma sa tusia foi i le tusi a Nifae, le tusi lava lenei."
                },
                {
                    "number": 22,
                    "text": "Ma sa oo ina ua mavae atu le lua selau o tausaga; ma sa mavae atu uma le tupulaga lona lua vagana ai se toaitiiti."
                },
                {
                    "number": 23,
                    "text": "Ma o lenei, o au, o Mamona, ou te manao ia outou iloa sa faatoateleina le nuu, sa oo ina latou salalau atu i luga o le laueleele atoa, ma ua avea i latou ma ni tagata mauoa tele, ona o lo latou manuia ia Keriso."
                },
                {
                    "number": 24,
                    "text": "Ma o lenei, i le tausaga lenei e lua selau ma le tasi, sa amata ona i ai i totonu o i latou ni isi o e sa faafefeteina i le lotomaualuga, i mea e i ai le ofuina o ofu taugata, ma penina matagofie ituaiga eseese uma, ma lelei o le lalolagi."
                },
                {
                    "number": 25,
                    "text": "Ma sa amata mai i le taimi lena seia oo mai i luma ona latou le toe tuuteleina o a latou oloa ma a latou mea i totonu ia te i latou."
                },
                {
                    "number": 26,
                    "text": "Ma sa amata ona vaevaeina o i latou i ni vasega; ma sa amata ona latou faatutuina o ni ekalesia mo i latou lava ia maua ai le oa, ma amata ona latou faafitia le ekalesia moni a Keriso."
                },
                {
                    "number": 27,
                    "text": "Ma sa oo ina mavae atu le lua selau ma le sefulu o tausaga, e tele ekalesia ua i ai i le laueleele; ioe, e tele ekalesia sa i ai sa fai mai ua latou iloa le Keriso, ae peitai sa latou teena vaega e tele o lana talalelei, sa oo ina latou talia amioleaga ituaiga eseese uma ma latou avatu lena mea ua paia, ia te ia o le na faasa mai ai ona o le le agavaa."
                },
                {
                    "number": 28,
                    "text": "Ma sa matua faatoateleina tele lenei ekalesia ona o le amioletonu, ma ona o le mana o Satani, o le na umia o latou loto."
                },
                {
                    "number": 29,
                    "text": "O lenei foi, sa i ai foi se tasi ekalesia na faafitia le Keriso; ma sa latou sauaina le ekalesia moni a Keriso, ona o lo latou lotomaualalalo ma lo latou talitonu ia Keriso; ma sa latou inosia i latou ona o le tele o vavega sa faia ia te i latou."
                },
                {
                    "number": 30,
                    "text": "O lea sa latou faaaoga le mana ma le pule i luga o soo o Iesu o e na nonofo faatasi ma i latou, ma sa latou lafo i latou i totonu o le falepuipui; peitai sa vaeluaina falepuipui i le mana o le afioga a le Atua, lea sa ia i latou, ma latou o atu ma faia vavega tetele i totonu o i latou."
                },
                {
                    "number": 31,
                    "text": "E ui i nei vavega uma, sa faamaaa e tagata o latou loto, ma saili e fasioti i latou, e pei ona sa saili tagata Iutaia i Ierusalema e fasioti ia Iesu, e tusa ma lana fetalaiga."
                },
                {
                    "number": 32,
                    "text": "Ma sa latou lafo i latou i totonu o ogaumu o afi, ma sa latou o mai i fafo e lei afaina ai."
                },
                {
                    "number": 33,
                    "text": "Ma sa latou lafo foi i latou i totonu o lua o manu feai, ma sa latou taaalo ma manu feai e pei lava o taaalo se tamaitiiti ma se tamai mamoe; ma sa latou o mai i fafo mai totonu o i latou, e lei afaina ai."
                },
                {
                    "number": 34,
                    "text": "E ui i lea, sa faamaaa e tagata o latou loto, ona sa taitaia i latou e faitaulaga ma perofeta pepelo e toatele e atiae ekalesia e tele, ma faia ituaiga uma o amioletonu eseese. Ma sa latou taiaina tagata o Iesu; peitai sa le toe taia atu tagata o Iesu. Ma sa faapea ona faaitiitia o i latou i le le talitonu ma le amioleaga, mai lea tausaga i lea tausaga, seia oo ina mavae atu le lua selau ma le tolusefulu o tausaga."
                },
                {
                    "number": 35,
                    "text": "Ma o lenei sa oo i lenei lava tausaga, ioe, le tausaga lea e lua selau tolusefulu ma le tasi, sa i ai se fevaevaeaiga tele i totonu o le nuu."
                },
                {
                    "number": 36,
                    "text": "Ma sa oo ina tutulai ae i le tausaga lenei, ni tagata sa taua o sa Nifaē, ma i latou ia o tagata talitonu moni ia Keriso; ma i totonu o i latou ia sa i ai i latou o e sa taua o sa Lamanā—o sa Iakopō, ma sa Iosefā, ma sa Soramā;"
                },
                {
                    "number": 37,
                    "text": "O lea o tagata talitonu moni ia Keriso, ma tagata tapuai moni ia Keriso, (ia sa i ai i totonu o i latou soo e toatolu o Iesu o e na nonofo pea) sa taua o sa Nifaē, ma sa Iakopō, ma sa Iosefā, ma sa Soramā."
                },
                {
                    "number": 38,
                    "text": "Ma sa oo ina taua i latou o e na teena le talalelei o sa Lamanā, ma sa Lemuelū, ma sa Isamaelī; ma sa le faaitiitia i latou i le le talitonu, ae sa latou fouvale ma le loto i ai e faasaga i le talalelei a Keriso; ma sa latou aoao ia latou fanau ia latou le talitonu, e pei lava o o latou tamā, mai le amataga, sa faaitiitia."
                },
                {
                    "number": 39,
                    "text": "Ma sa oo mai lena mea ona o le amioleaga ma mea inosia a o latou tamā, e pei lava ona sa i ai i le amataga. Ma sa aoaoina i latou ia inoino i fanau a le Atua, e pei ona sa aoaoina sa Lamanā mai le amataga ia inoino i fanau a Nifae."
                },
                {
                    "number": 40,
                    "text": "Ma sa oo ina mavae atu le lua selau fasefulu ma le fa o tausaga, ma sa faapea tulaga o le nuu. Ma sa solo malolosi ma sili atu ona toatele naua le vaega sili ona amioleaga o le nuu nai lo tagata o le Atua."
                },
                {
                    "number": 41,
                    "text": "Ma sa latou atiae pea ekalesia mo i latou lava, ma teuteu i latou i mea taua uiga eseese uma. Ma sa faapea ona mavae atu o le lua selau ma le limasefulu o tausaga, ma le lua selau ma le onosefulu foi o tausaga."
                },
                {
                    "number": 42,
                    "text": "Ma sa oo ina amata e le vaega amioleaga o tagata ona toe faatutuina tautoga ma faalapotopotoga faalilolilo a Katianetona."
                },
                {
                    "number": 43,
                    "text": "Ma o tagata foi o e sa taua o le nuu o Nifae ua amata foi ona faamaualuluga i o latou loto, ona o a latou oa e tele, ma ua fia tagata e pei o o latou uso, o sa Lamanā."
                },
                {
                    "number": 44,
                    "text": "Ma mai i lenei taimi sa amata ona faanoanoa o soo ona o agasala a le lalolagi."
                },
                {
                    "number": 45,
                    "text": "Ma sa oo ina ua mavae atu le tolu selau o tausaga, sa matua amioleaga tele lava tagata uma o le nuu o Nifae ma sa Lamanā ua pei lava le tasi o le isi."
                },
                {
                    "number": 46,
                    "text": "Ma sa oo ina sosolo le au faomea a Katianetona i luga o le laueleele uma; ma sa leai ni isi sa amiotonu vagana ai soo o Iesu. Ma sa latou teuina auro ma ario e matua tele lava, ma sa latou fefaatauai i fefaatauaiga uiga eseese uma."
                },
                {
                    "number": 47,
                    "text": "Ma sa oo ina ua mavae atu tausaga e tolu selau ma le lima, (ma sa tumau pea tagata i le amioleaga) sa maliu Amosa; ma o lona uso, o Amorona, sa tausia talafaamaumau e sui ia te ia."
                },
                {
                    "number": 48,
                    "text": "Ma sa oo ina ua mavae atu tausaga e tolu selau ma le luasefulu, o Amorona, ina ua uunaia o ia e le Agaga Paia, sa ia natia mau talafaamaumau ia ua paia—ioe, talafaamaumau paia uma lava ia sa tuulima faasolo mai i lalo mai lea tupulaga i lea tupulaga ia ua paia—seia oo mai lava i le tausaga e tolu selau ma le luasefulu mai le afio mai o Keriso."
                },
                {
                    "number": 49,
                    "text": "Ma sa ia natia mau i latou mo le Alii, ina ia mafai ona toe oo mai i latou i le aiga o Iakopo, e tusa ma valoaga ma folafolaga a le Alii. Ma o le faaiuga lea o le talafaamaumau a Amorona."
                }
            ]
        },
        "/study/scriptures/bofm/morm/1": {
            "uri": "/study/scriptures/bofm/morm/1",
            "title": "Mamona 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua faatonu e Amorona Mamona e uiga i talafaamaumau paia—Ua amata le taua i le va o sa Nifaē ma sa Lamanā—Ua aveese sa Nifaē e toatolu—Ua manumalo le amioleaga, le le talitonu, tagata iite ma faataulaitu. E tusa o le 321–326 T.A."
            ],
            "book_title": "O Le Tusi a Mamona",
            "verses": [
                {
                    "number": 1,
                    "text": "Ma o lenei, o au, o Mamona, ou te faia se talafaamaumau o mea sa ou vaaia ma faalogoina, ma faaigoa o le Tusi a Mamona."
                },
                {
                    "number": 2,
                    "text": "Ma e tusa o le taimi na natia mau ai e Amorona talafaamaumau mo le Alii, na sau ai o ia ia te au, (o au pe tusa o le sefulu lea o tausaga, ma sa amata ona ou malamalama teisi e tusa ma ala o aoaoga o lou nuu) ma sa fai mai Amorona ia te au: Ua ou iloa o oe o se tama mafaufau lelei, ma e vave ona e matau;"
                },
                {
                    "number": 3,
                    "text": "O lea, a oo i le tusa ma le luasefulu ma le fa tausaga lou matua, ou te manao ina ia e manatua mea na e vaaia e uiga i lenei nuu; ma a e oo atu i le tausaga lena, ia e alu i le laueleele o Anetuma, i le maupuepue ua taua o Semi; ma o iina ua ou natia ai mo le Alii togitogiga paia uma e faatatau i lenei nuu."
                },
                {
                    "number": 4,
                    "text": "Faauta foi, ia e ave ia te oe lava papatusi a Nifae, ma o le vaega e totoe ia e tuu pea i le mea o i ai; ma ia e togitogia i luga o papatusi a Nifae mea uma na e vaaia e faatatau i lenei nuu."
                },
                {
                    "number": 5,
                    "text": "Ma o au, o Mamona, o se na tupuga mai ia Nifae, (ma o le igoa o lou tamā o Mamona) sa ou manatuaina mea na poloaiina ai au e Amorona."
                },
                {
                    "number": 6,
                    "text": "Ma sa oo ina ua sefulu ma le tasi ou tausaga, sa ave au e lou tamā i le laueleele i saute, i le laueleele lava o Saraʼemila."
                },
                {
                    "number": 7,
                    "text": "Sa ufitia luga o le laueleele atoa i fale, ma o tagata sa toetoe lava a tutusa lo latou toatele, ma oneone o le sami."
                },
                {
                    "number": 8,
                    "text": "Ma sa oo ina amata i le tausaga lenei se taua i le va o sa Nifaē, o e na aofia ai sa Nifaē ma sa Iakopō ma sa Iosefā ma sa Soramā; ma o lenei taua sa faia i le va o sa Nifaē, ma sa Lamanā ma sa Lemuelū ma sa Isamaelī."
                },
                {
                    "number": 9,
                    "text": "O lenei, o sa Lamanā ma sa Lemuelū ma sa Isamaelī sa taua o sa Lamanā, ma o ia vaega e lua o sa Nifaē ma sa Lamanā."
                },
                {
                    "number": 10,
                    "text": "Ma sa oo ina amata le taua i totonu ia te i latou i tuaoi o Saraʼemila, i tafatafa ane o vai o Saitonu."
                },
                {
                    "number": 11,
                    "text": "Ma sa oo ina faapotopotoina faatasi e sa Nifaē se aofaiga tele o tagata, sa sili atu lava i le aofai o le tolusefulu afe. Ma sa oo ina latou faia i lenei lava tausaga taua e tele, lea na faatoilalo ai e sa Nifaē sa Lamanā ma latou fasiotia ai le toatele o i latou."
                },
                {
                    "number": 12,
                    "text": "Ma sa oo ina lafoai e sa Lamanā la latou fuafuaga, ma sa faatuina le filemu i le laueleele; ma sa tumau i le filemu mo le va o le tusa ma le fa tausaga, sa oo ina leai se faamasaaina o le toto."
                },
                {
                    "number": 13,
                    "text": "Ae sa sosolo pea le amioleaga i luga o le laueleele atoa, sa oo ina aveese e le Alii ona soo pele, ma taofia ai galuega o vavega ma faamalologa ona o le amioletonu o tagata."
                },
                {
                    "number": 14,
                    "text": "Ma sa leai ni meaalofa mai le Alii, ma sa le oo mai le Agaga Paia i luga o soo se tasi, ona o lo latou amioleaga ma le le talitonu."
                },
                {
                    "number": 15,
                    "text": "Ma o au, i le sefulu ma le lima o ou tausaga ma le i ai foi ia te au teisi le uiga o le mafaufau lelei, o lea na asiasi mai ai le Alii ia te au, ma ou tofo ma ou iloa ai le agalelei o Iesu."
                },
                {
                    "number": 16,
                    "text": "Ma sa ou taumafai e talai atu i lenei nuu, peitai sa tapunia lou gutu, ma sa faasa au ona ou talai atu ia te i latou; aua faauta, sa latou fouvale ma le loto i ai e faasaga i lo latou Atua; ma sa aveese soo pele i fafo mai le laueleele, ona o la latou amioletonu."
                },
                {
                    "number": 17,
                    "text": "Peitai sa ou nofo ai pea i totonu o i latou, ae sa faasaina au ona ou talai atu ia te i latou, ona o le maaa o o latou loto; ma ona o le maaa o o latou loto sa fetuuina ai le laueleele ona o i latou."
                },
                {
                    "number": 18,
                    "text": "Ma o nei faomea a Katianetona, o e sa i totonu o sa Lamanā, sa mumu i le laueleele, sa oo ina amata e tagata sa nonofo ai ona nana a latou oa i le eleele; ma sa oo ina maseesee ia mea, ona sa fetuuina le laueleele e le Alii, sa oo ina le mafai ona latou umiaina, pe taofia i latou."
                },
                {
                    "number": 19,
                    "text": "Ma sa oo ina sa i ai tagata iite, ma faataulaitu, ma fai mea faamaneta; ma sa galue i luga o le laueleele atoa le mana o le ua leaga, seia oo lava i le faataunuuina o upu uma a Apinati, ma Samuelu foi le sa Lamanā."
                }
            ]
        },
        "/study/scriptures/bofm/morm/2": {
            "uri": "/study/scriptures/bofm/morm/2",
            "title": "Mamona 2",
            "data_type": "chapter",
            "chapter_name": "Mataupu 2",
            "chapter_summary": [
                "Ua taitai e Mamona autau a sa Nifaē—Ua lofia le laueleele atoa i le toto ma tagata oti—Ua laue ma faanoanoa sa Nifaē i le faanoanoa o e ua tausalaina—Ua mavae atu lo latou aso o le alofa tunoa—Ua maua e Mamona papatusi a Nifae—Ua faia pea taua. E tusa o le 327–350 T.A."
            ],
            "verses": [
                {
                    "number": 1,
                    "text": "Ma sa oo i lena lava tausaga, sa toe amata ona i ai o se taua i le va o sa Nifaē ma sa Lamanā. Ma e ui ina sa ou talavou, sa ou tino ese; o lea na tofia ai au e le nuu o Nifae ia avea au ma o latou taitai, po o le taitai o a latou autau."
                },
                {
                    "number": 2,
                    "text": "O lea sa oo ai i le sefulu ma le ono o ou tausaga na ou alu atu ai e taimua i se autau a sa Nifaē, e faasaga ia sa Lamanā; o lea ua mavae atu le tolu selau luasefulu ma le ono tausaga."
                },
                {
                    "number": 3,
                    "text": "Ma sa oo i le tausaga e tolu selau luasefulu ma le fitu na o mai ai sa Lamanā i luga o i matou ma le malosi tele lava, sa oo ina latou faamatatauina au autau; o lea sa latou le mananao ai e tau, ma amata ona latou solomuli agai i laueleele i matu."
                },
                {
                    "number": 4,
                    "text": "Ma sa oo ina matou tau atu i le aai o Anekala, ma sa matou pulea le aai, ma faia sauniuniga e puipuia ai i matou lava e faasaga ia sa Lamanā. Ma sa oo ina matou tuioloina le aai e tusa ma lo matou malosi; peitai e ui ia matou tuiologa uma ae sa o mai lava sa Lamanā i o matou luga ma tutuli ese i matou i fafo mai le aai."
                },
                {
                    "number": 5,
                    "text": "Ma sa latou tutuli ese foi i matou i fafo mai le laueleele o Tavita."
                },
                {
                    "number": 6,
                    "text": "Ma sa matou savavali atu ma o atu i le laueleele o Iosua, lea sa i ai i tuaoi i sisifo i tafatafa ane o le matafaga."
                },
                {
                    "number": 7,
                    "text": "Ma sa oo ina matou faapotopoto o matou tagata i le vave sa mafai ona faia ai, ina ia mafai ona matou faapotopoto faatasi i latou i se tino e tasi."
                },
                {
                    "number": 8,
                    "text": "Ae faauta, sa tumu le laueleele i faomea ma sa Lamanā; ma e ui i le faafanoga tele sa tautau ifo i luga o lou nuu, sa latou le salamo ia latou mea leaga; o lea na fola ai le laueleele atoa i le toto ma le tagata oti, i le vaega a sa Nifaē ma le vaega foi a sa Lamanā; ma o se fouvalega atoa lea e tasi sa i ai i luga o le laueleele atoa."
                },
                {
                    "number": 9,
                    "text": "Ma o lenei, sa i ai se tupu o sa Lamanā, ma o lona igoa o Arona; ma sa ia sau e faasaga mai ia te i matou ma se autau e fasefulu ma le fa afe. Ma faauta, sa ou tutetee atu ia te ia ma se autau e fasefulu ma le lua afe. Ma sa oo ina ou faatoilaloina o ia faatasi ma lau autau, sa oo ina sola o ia mai ou luma. Faauta foi, o nei mea uma sa faia, ma ua mavae atu le tolu selau ma le tolugafulu o tausaga."
                },
                {
                    "number": 10,
                    "text": "Ma sa oo ina amata ona salamo sa Nifaē i lo latou amioletonu, ma amata ona oi e pei lava ona sa valoia e Samuelu le perofeta; aua faauta, sa le mafai e se tagata ona taofi o ana lava mea, ona o gaoi, ma faomea, ma tagata fasioti tagata, ma tagata fai mea faamaneta, ma faataulaitu sa i ai i le laueleele."
                },
                {
                    "number": 11,
                    "text": "Sa faapea ona amata ona i ai o le faanoanoa ma le tagiauē i le laueleele atoa ona o nei mea, ma sa sili atu lava ona faapitoa i le nuu o Nifae."
                },
                {
                    "number": 12,
                    "text": "Ma sa oo ina ua vaai atu au, o Mamona, i lo latou tagiauē ma lo latou faavauvau ma lo latou faanoanoa i luma o le Alii, sa amata ona olioli o lou loto i totonu ia te au, i lou iloa o le alofa mutimutivale ma le tali-tiga o le Alii, o lea na ou manatu ai o le a ia alofa mutimutivale mai ia te i latou, ina ia toe avea i latou ma ni tagata amiotonu."
                },
                {
                    "number": 13,
                    "text": "Ae faauta, sa le aoga lou olioli, ona o lo latou faanoanoa sa le tupu mai i le salamo, ona o le agalelei o le Atua; ae o se faanoanoa o tagata tausalaina, ona e le tuua pea i latou e le Alii i taimi uma ia latou fiafia i le agasala."
                },
                {
                    "number": 14,
                    "text": "Ma sa latou le o mai ia Iesu ma le loto momomo ma le agaga salamo, ae sa latou upuleaga i le Atua, ma fia feoti. E ui i lea o le a latou tau ma le pelu mo o latou ola."
                },
                {
                    "number": 15,
                    "text": "Ma sa oo ina toe foi mai lou faanoanoa ia te au, ma sa ou vaai ua mavae atu o le aso o le alofa tunoa mai ia te i latou, faaletino ma faaleagaga; ona sa ou vaai i afe o i latou ua sala i lalo i le fouvale faaaliali e faasaga i lo latou Atua, ma ua faulalai i luga o le laueleele e pei o ano. Ma ua faapea ona mavae atu le tolu selau fasefulu ma le fa o tausaga."
                },
                {
                    "number": 16,
                    "text": "Ma sa oo i le tausaga e tolu selau fasefulu ma le lima, sa amata ona sosola o sa Nifaē mai luma o sa Lamanā; ma sa tuliloaina i latou seia oo ina latou o mai i le laueleele o Iasona, ae faatoa mafai ona taofi o i latou mai la latou solaaga."
                },
                {
                    "number": 17,
                    "text": "Ma o lenei, o le aai o Iasona sa latalata ane i le laueleele lea sa teu ai e Amorona talafaamaumau mo le Alii, ina ia le faaumatiaina. Ma faauta sa ou alu atu e tusa ma le upu a Amorona, ma ave papatusi a Nifae, ma ou faia se talafaamaumau e tusa ma upu a Amorona."
                },
                {
                    "number": 18,
                    "text": "Ma o luga o papatusi a Nifae na ou faia ai se tala atoa o le amioleaga ma mea inosia uma; ae o luga o papatusi nei sa ou le faia ai se tala atoa o lo latou amioleaga ma mea inosia, aua faauta, sa i luma o ou mata talu mai le taimi na mafai ai ona ou vaai i ala o le tagata, se vaaiga faaauau pea o le amioleaga ma mea inosia."
                },
                {
                    "number": 19,
                    "text": "Ma auoi, ita e, ona o lo latou amioleaga; ona ua tumu lou loto i le faanoanoa, i ou aso uma, ona o lo latou amioleaga; e ui i lea, ua ou iloa o le a sii ae au i luga i le aso gataaga."
                },
                {
                    "number": 20,
                    "text": "Ma sa oo ina toe sailia ma tulia tagata o Nifae i le tausaga lenei. Ma sa oo ina tutulia i matou seia oo ina matou oo mai i le laueleele i matu sa taua o Semu."
                },
                {
                    "number": 21,
                    "text": "Ma sa oo ina matou tuiolo aai o Semu, ma sa matou faapotopotoina o matou tagata i le tele sa mafai ona faia ai, ina atonu e mafai ai ona matou faasaoina i latou mai le faaumatiaina."
                },
                {
                    "number": 22,
                    "text": "Ma sa oo i le tausaga e tolu selau fasefulu ma le ono, sa amata ona latou toe o mai i luga ia i matou."
                },
                {
                    "number": 23,
                    "text": "Ma sa oo ina ou tautala atu i ou tagata, ma uunai atu ia te i latou ma le malosi tele, ia latou tutu atu ma le totoa i luma o sa Lamanā ma tau mo a latou ava, ma a latou fanau, ma o latou fale, ma o latou aiga."
                },
                {
                    "number": 24,
                    "text": "Ma sa faaosoina i latou i le malosi teisi i au upu, sa oo ina latou le sosola mai luma o sa Lamanā, ae sa tutu atu ma le totoa e faasaga ia te i latou."
                },
                {
                    "number": 25,
                    "text": "Ma sa oo ina matou tau ma se autau e tolusefulu afe e faasaga i se autau e limasefulu afe. Ma sa oo ina matou tutu atu i o latou luma ma le mausali tele sa oo ina latou sosola mai o matou luma."
                },
                {
                    "number": 26,
                    "text": "Ma sa oo ina ua latou sosola, sa matou tuliloa i latou faatasi ma a matou autau, ma matou toe fetaiai ma i latou, ma faatoilalo i latou; e ui i lea sa le faatasi le malosi o le Alii ma i matou; ioe, sa tuu i matou ia i matou lava, sa lei mafuta le Agaga o le Alii ia te i matou; o lea na matou vaivai ai e pei o o matou uso."
                },
                {
                    "number": 27,
                    "text": "Ma sa faanoanoa lou loto ona o lenei malaia tele o lou nuu, ona o lo latou amioleaga ma a latou mea inosia. Ae faauta, sa matou o atu e faasaga ia sa Lamanā ma le au faomea a Katianetona, seia oo ina matou toe maua laueleele o o matou tofi."
                },
                {
                    "number": 28,
                    "text": "Ma ua mavae atu le tausaga e tolu selau fasefulu ma le iva. Ma i le tausaga e tolu selau ma le limasefulu, na matou osia ai se feagaiga ma sa Lamanā ma le aufaomea a Katianetona, lea na matou vaevaeina ai laueleele o o matou tofi."
                },
                {
                    "number": 29,
                    "text": "Ma sa tuu mai e sa Lamanā ia te i matou le laueleele i matu, ioe, e oo atu lava i le ala lauitiiti lea e tau atu i le laueleele i saute. Ma sa matou tuu atu ia sa Lamanā le laueleele atoa i saute."
                }
            ]
        },
        "/study/scriptures/bofm/morm/3": {
            "uri": "/study/scriptures/bofm/morm/3",
            "title": "Mamona 3",
            "data_type": "chapter",
            "chapter_name": "Mataupu 3",
            "chapter_summary": [
                "Ua alaga atu e Mamona le salamo i sa Nifaē—Ua latou maua se manumalo tele ma le mamalu i lo latou lava malosi—Ua musu Mamona e taitai i latou, ma o ana tatalo mo i latou ua aunoa ma le faatuatua—Ua valaauina e le Tusi a Mamona ituaiga e sefululua o Isaraelu ia talitonu i le talalelei. E tusa i le 360–362 T.A."
            ],
            "verses": [
                {
                    "number": 1,
                    "text": "Ma sa oo ina le toe o mai sa Lamanā e tau seia mavae le isi sefulu o tausaga. Ma faauta, sa ou faagalulueina ou tagata, o sa Nifaē, i le sauniuniga o o latou laueleele ma a latou auupega tau mo le taimi o le taua."
                },
                {
                    "number": 2,
                    "text": "Ma sa oo ina fetalai mai le Alii ia te au: Alaga atu i lenei nuu—Ia outou salamo, ma o mai ia te au, ma papatiso, ma toe atiae lau ekalesia, ona faasaoina lea o outou."
                },
                {
                    "number": 3,
                    "text": "Ma sa ou alaga i lenei nuu, ae sa le aoga; ma sa latou le iloa o le Alii na faasaoina i latou, ma tuu mai ia te i latou se avanoa e salamo ai. Ma faauta sa latou faamaaa o latou loto e faasaga i le Alii lo latou Atua."
                },
                {
                    "number": 4,
                    "text": "Ma sa oo ina ua mavae atu le sefulu lea o tausaga, ma ua atoa ai le tolu selau ma le onosefulu o tausaga talu le afio mai o Keriso, sa auina mai e le tupu o sa Lamanā se tusi ia te au, lea sa faailoa mai ai ia te au o loo latou sauniuni e toe o mai e faasaga tau mai ia te i matou."
                },
                {
                    "number": 5,
                    "text": "Ma sa oo ina ou faatonu atu i lou nuu ia latou potopoto faatasi i latou lava i le laueleele o Tuufua, i se aai sa i tuaoi, tafatafa ane o le ala lauitiiti lea sa tau atu i le laueleele i saute."
                },
                {
                    "number": 6,
                    "text": "Ma o iina na matou tuu ai a matou autau, ina ia mafai ona matou taofia o autau a sa Lamanā, ina ia le mafai ona latou maua o se tasi o o matou laueleele; o lea na matou ati ai olo faatasi ma a matou au uma e tetee ia te i latou."
                },
                {
                    "number": 7,
                    "text": "Ma sa oo i le tausaga e tolu selau onosefulu ma le tasi, sa oo ina o mai sa Lamanā i le aai o Tuufua e faasagatau mai ia te i matou; ma sa oo ina matou faatoilaloina i latou i le tausaga lena, sa oo ina latou toe foi atu i o latou lava laueleele."
                },
                {
                    "number": 8,
                    "text": "Ma i le tausaga e tolu selau onosefulu ma le lua, sa latou toe o mai i lalo e tau. Ma sa matou toe faatoilaloina i latou, ma fasiotia se aofaiga tele o i latou, ma sa lafo o latou tagata oti i le sami."
                },
                {
                    "number": 9,
                    "text": "Ma o lenei, ona o lenei mea tele na faia e lou nuu, o sa Nifaē, sa amata ona latou mitamita i lo latou lava malosi, ma amata ona latou tauto i luma o le lagi o le a latou tauia le toto o o latou uso o e na fasiotia e o latou fili."
                },
                {
                    "number": 10,
                    "text": "Ma sa latou tauto i le lagi, ma i le nofoalii foi o le Atua, o le a latou o ae e tau faasaga i o latou fili, ma sala ese i latou mai luga o le laueleele."
                },
                {
                    "number": 11,
                    "text": "Ma o au, o Mamona, sa ou musu atoa mai i lena taimi e oo mai i luma e avea ma taitaiau ma se taitai o lenei nuu, ona o lo latou amioleaga ma a latou mea inosia."
                },
                {
                    "number": 12,
                    "text": "Faauta, e ui i lo latou amioleaga, sa ou taitaiina i latou, sa ou taitaia i latou i le tele o taimi i le taua, ma sa ou alofa ia te i latou, e tusa ma le alofa o le Atua sa ia te au, ma lou loto atoa; ma sa sasaa atu lou agaga i le tatalo i le Atua i le aso atoa mo i latou; e ui i lea, sa faia e aunoa ma se faatuatua, ona o le maaa o o latou loto."
                },
                {
                    "number": 13,
                    "text": "Ma e faatolu ona ou laveaiina i latou mai lima o o latou fili, ma ua latou le salamo lava mai ia latou agasala."
                },
                {
                    "number": 14,
                    "text": "Ma ina ua latou tauto i mea uma na faasaina ai i latou e lo tatou Alii ma le Faaola o Iesu Keriso, o le a latou o ae i o latou fili e tau, ma latou taui le toto o o latou uso, faauta, sa oo mai le siufofoga o le Alii ia te au, ua fetalai mai:"
                },
                {
                    "number": 15,
                    "text": "O le tauimasui e a au ia, ma o le a ou toe totogi atu; ma ona ua le salamo lenei nuu ina ua uma ona ou laveaiina i latou, faauta, o le a vavae ese i latou mai luga o le lalolagi."
                },
                {
                    "number": 16,
                    "text": "Ma sa oo ina ou musu atoatoa ou te alu ae e faasaga i ou fili; ma sa ou faia lava e pei ona poloaiina ai au e le Alii; ma sa ou tu o se molimau tu ese e faaali atu i le lalolagi mea sa ou vaaia ma faalogoina, e tusa ma faaaliga a le Agaga ia na molimau mai e uiga i mea o le a oo mai."
                },
                {
                    "number": 17,
                    "text": "O lea ou te tusi atu ai ia te outou, o Nuuese, ma ia te outou foi, le aiga o Isaraelu, pe a amataina le galuega, o le a lata ona sauniunia o outou e toe foi atu i le laueleele o lo outou tofi;"
                },
                {
                    "number": 18,
                    "text": "Ioe, faauta, ou te tusi atu i tuluiga uma o le fogaelele; ioe, ia te outou ituaiga e sefululua o Isaraelu, o e o le a faamasinoina e tusa ma a outou galuega e le toasefululua o e na filifilia e Iesu e avea mo ona soo i le laueleele o Ierusalema."
                },
                {
                    "number": 19,
                    "text": "Ma ou te tusi atu foi i le toe vaega o lenei nuu, o e o le a faamasinoina foi e le toasefululua o e na filifilia e Iesu i lenei laueleele; ma o le a faamasinoina i latou e le isi toasefululua o e na filifilia e Iesu i le laueleele o Ierusalema."
                },
                {
                    "number": 20,
                    "text": "Ma o nei mea na faaali mai e le Agaga ia te au; o lea ou te tusi atu ai ia te outou uma. Ma o le pogai lenei ua ou tusi atu ai ia te outou, ina ia outou iloa o le a outou tutu uma i luma o le nofoa-faamasino o Keriso, ioe, o tagata uma taitoatasi o e ua i ai i le aiga tagata atoa o Atamu; ma o le a outou tutu e faamasinoina i a outou galuega, pe ua lelei pe ua leaga;"
                },
                {
                    "number": 21,
                    "text": "Ma ina ia outou talitonu foi i le talalelei a Iesu Keriso, lea o le a outou maua i totonu ia te outou; ma ina ia maua foi e tagata Iutaia, le nuu o le feagaiga a le Alii, isi molimau e ese mai ia te ia o le na latou vaai ma faalogo i ai, o Iesu, o le na latou fasiotia, o le Keriso moni ma le Atua moni lava lea."
                },
                {
                    "number": 22,
                    "text": "Ma ou te moomoo maumau pe a na mafai ona ou faatauanauina outou uma tuluiga o le lalolagi ia outou salamo ma sauni e tutu i luma o le nofoa-faamasino o Keriso."
                }
            ]
        },
        "/study/scriptures/bofm/morm/4": {
            "uri": "/study/scriptures/bofm/morm/4",
            "title": "Mamona 4",
            "data_type": "chapter",
            "chapter_name": "Mataupu 4",
            "chapter_summary": [
                "Ua faaauau pea taua ma le tele o tagata fasiotia—Ua faasalaina e e ua amioleaga e ua amioleaga—Ua faateleina atili le amioleaga nai lo taimi muamua ia Isaraelu uma—Ua taulagaina fafine ma tamaiti i tupua—Ua amata ona tafi e sa Lamanā sa Nifaē mai o latou luma. E tusa o le 363–375 T.A."
            ],
            "verses": [
                {
                    "number": 1,
                    "text": "Ma o lenei, sa oo i le tausaga e tolu selau onosefulu ma le tolu, na o ae sa Nifaē ma a latou autau e faasaga tau ia sa Lamanā, i fafo mai le laueleele o Tuufua."
                },
                {
                    "number": 2,
                    "text": "Ma sa oo ina toe tulia mai i tua autau a sa Nifaē i le laueleele o Tuufua. Ma ao latou vaivai, sa o mai se autau fou a sa Lamanā i luga o i latou; ma sa latou faia se taua malosi tele, sa oo ina maua e sa Lamana le aai o Tuufua, ma fasiotia le toatele o sa Nifaē, ma ave faapagota le toatele."
                },
                {
                    "number": 3,
                    "text": "Ma o e na totoe na sosola ma ua aufaatasi ma tagata o le aai o Teanekuma. O lenei o le aai o Teanekuma sa faalava i tuaoi i tafatafa o le matafaga, ma sa latalata foi i le aai o Tuufua."
                },
                {
                    "number": 4,
                    "text": "Ma sa amata ona taiaina o i latou, ona ua o ae fua o autau a sa Nifaē ia sa Lamanā; aua a na leai lena mea, semanu e leai se mana o sa Lamana i luga o i latou."
                },
                {
                    "number": 5,
                    "text": "Ae, faauta, e maua e faamasinoga a le Atua e e amioleaga; ma o e amioleaga e faasalaina e e amioleaga; ona o e e amioleaga latou te faaosoina loto o le fanauga a tagata i le faamasaa toto."
                },
                {
                    "number": 6,
                    "text": "Ma sa oo ina faia e sa Lamanā sauniuniga e o mai e faasaga i le aai o Teanekuma."
                },
                {
                    "number": 7,
                    "text": "Ma sa oo i le tausaga e tolu selau onosefulu ma le fa na o mai ai sa Lamanā e faasaga i le aai o Teanekuma, ina ia mafai ona latou ave foi o le aai o Teanekuma."
                },
                {
                    "number": 8,
                    "text": "Ma sa oo ina teena ma toe tulia i tua i latou e sa Nifaē. Ma ina ua vaai sa Nifaē ua latou tutulia sa Lamanā, sa latou toe mitamita i lo latou lava malosi; ma sa latou o atu i lo latou lava malosi, ma toe ave le aai o Tuufua."
                },
                {
                    "number": 9,
                    "text": "Ma o lenei o nei mea uma sa faia, ma sa tele afe na fasiotia ai i itu uma e lua, o sa Nifaē ma sa Lamanā."
                },
                {
                    "number": 10,
                    "text": "Ma sa oo ina mavae atu le tausaga e tolu selau onosefulu ma le ono, ma sa toe o mai foi sa Lamanā i luga o sa Nifaē e tau; ma sa le salamo lava sa Nifaē i le leaga na latou faia, ae mauai pea i lo latou amioleaga e le aunoa."
                },
                {
                    "number": 11,
                    "text": "Ma e le mafai e le laulaufaiva ona faamatalaina, pe mafai foi e le tagata ona tusi se faamatalaga atoatoa o le vaaiga matautia o le toto ma tagata fasiotia sa i ai i totonu o tagata, o sa Nifaē ma sa Lamanā; ma sa faamaaa loto uma, sa oo ina latou fiafia i le faamasaaina o le toto e le aunoa."
                },
                {
                    "number": 12,
                    "text": "Ma sa leai se amioleaga tele faapea sa i ai i totonu o le fanau uma a Liae, po o totonu o le aiga uma o Isaraelu, e tusa ai ma fetalaiga a le Alii, e pei ona i ai i totonu o lenei nuu."
                },
                {
                    "number": 13,
                    "text": "Ma sa oo ina maua e sa Lamanā le aai o Tuufua, ma o le pogai ona sa sili atu le tele lo latou aofai nai lo le aofai o sa Nifaē."
                },
                {
                    "number": 14,
                    "text": "Ma sa latou savavali atu foi i luma e faasaga i le aai o Teanekuma, ma latou tutuli ese i fafo tagata mai ia te ia, ma latou ave faapagota le toatele, o fafine ma tamaiti, ma latou tuu atu i latou o ni taulaga i o latou atua tupua."
                },
                {
                    "number": 15,
                    "text": "Ma sa oo i le tausaga e tolu selau onosefulu ma le fitu, i le feita o sa Nifaē ona ua osi e sa Lamanā taulaga i o latou fafine ma o latou tamaiti, sa oo ina latou o atu e faasaga ia sa Lamanā ma le ita tele, sa oo ina latou toe faatoilaloina sa Lamanā, ma ua tuli esea i latou i fafo mai i o latou laueleele."
                },
                {
                    "number": 16,
                    "text": "Ma sa le toe o mai sa Lamanā e faasaga mai ia sa Nifaē seia oo i le tausaga e tolu selau fitusefulu ma le lima."
                },
                {
                    "number": 17,
                    "text": "Ma i le tausaga lenei, sa latou o mai i lalo e faasaga mai ia sa Nifaē ma lo latou malosi uma; ma sa le faitaulia i latou ona o le toatele naua o lo latou aofai."
                },
                {
                    "number": 18,
                    "text": "Ma sa amata mai i lenei taimi i luma ona le toe maua e sa Nifaē se mana i luga o sa Lamanā, ae sa amata ona tafi ese o i latou e i latou e pei o le sau i luma o le la."
                },
                {
                    "number": 19,
                    "text": "Ma sa oo ina o mai sa Lamanā i lalo e faasaga i le aai o Tuufua; ma sa i ai se taua tiga tele na tauina i le laueleele o Tuufua, lea na latou faatoilalo ai sa Nifaē."
                },
                {
                    "number": 20,
                    "text": "Ma sa latou toe sosola mai i o latou luma, ma latou o mai ai i le aai o Poasa; ma o iina na latou tu tetee atu ai ia sa Lamanā ma le totoa tele, sa oo ina le faatoilaloina i latou e sa Lamanā seia oo ina latou toe o mai i le taimi lona lua."
                },
                {
                    "number": 21,
                    "text": "Ma ina ua latou toe o mai i le taimi lona lua, sa tutulia ma fasia sa Nifaē i se fasiga tele lava; sa toe taulagaina o latou fafine ma o latou tamaiti i tupua."
                },
                {
                    "number": 22,
                    "text": "Ma sa oo ina toe sosola sa Nifaē mai i o latou luma, ma ave faatasi ma i latou tagata uma, sa i faoa aai ma nuu."
                },
                {
                    "number": 23,
                    "text": "Ma o lenei, o au, o Mamona, ina ua ou vaai o le a faatoilalo e sa Lamanā le laueleele, o lea na ou alu atu ai i le mauga o Semi, ma ou ave talafaamaumau uma ia na natia mau e Amorona mo le Alii."
                }
            ]
        },
        "/study/scriptures/bofm/morm/5": {
            "uri": "/study/scriptures/bofm/morm/5",
            "title": "Mamona 5",
            "data_type": "chapter",
            "chapter_name": "Mataupu 5",
            "chapter_summary": [
                "Ua toe taitaia e Mamona autau a sa Nifaē i taua o le toto ma le tele o tagata oti—O le a oo mai le Tusi a Mamona e faatalitonu Isaraelu uma o Iesu o le Keriso—Ona o lo latou le talitonu o lea o le a faataapeapeina ai sa Lamanā, ma o le a le toe taumafai le Agaga ia te i latou—O le a latou maua le talalelei mai Nuuese i aso e gata ai. E tusa o le 375–384 T.A."
            ],
            "verses": [
                {
                    "number": 1,
                    "text": "Ma sa oo ina ou alu atu i totonu o tagata sa Nifaē, ma sa ou salamo i le tautoga na ou faia ou te le toe fesoasoani ia te i latou; ma sa latou toe tuu mai ia te au le pulega o a latou autau, ona sa latou vaai mai ia te au e peiseai e mafai ona laveaiina i latou mai i o latou puapuaga."
                },
                {
                    "number": 2,
                    "text": "Ae faauta, sa aunoa au ma se faamoemoe, aua sa ou iloa faamasinoga ia a le Alii o le a oo mai i luga ia te i latou; ona sa latou le salamo ia latou amioletonu, ae sa latou tau mo o latou ola e aunoa ma le valaau atu i le Atua lena o le na faia i latou."
                },
                {
                    "number": 3,
                    "text": "Ma sa oo ina o mai sa Lamanā e faasaga mai ia te i matou ina ua matou sosola atu i le aai o Ioritana; ae faauta, sa tutulia i latou i tua sa latou le avea ai le aai i le taimi lena."
                },
                {
                    "number": 4,
                    "text": "Ma sa oo ina latou toe o mai e faasaga mai ia te i matou, ma sa matou taofia le aai. Ma sa i ai foi isi aai sa taofi e sa Nifaē, o liumalolosi ia na sisio mai ai i latou, sa le mafai ai ona latou o atu i le laufanua lea sa i o matou luma, e faaumatia tagata o lo matou laueleele."
                },
                {
                    "number": 5,
                    "text": "Ae sa oo ina o soo se laueleele na matou ui atu ai, ma sa lei faapotopotoina faatasi o latou tagata, sa faaumatia e sa Lamanā, ma o o latou faoa aai, ma nuu, ma aai sa susunu i le afi; ma sa faapea ona mavae atu o le tolu selau fitusefulu ma le iva o tausaga."
                },
                {
                    "number": 6,
                    "text": "Ma sa oo i le tausaga e tolu selau ma le valusefulu, sa toe o mai ai sa Lamanā e faasagatau mai ia te i matou, ma sa matou tutu tetee atu i te i latou ma le totoa; peitai sa le aoga uma, ona sa matua toatele lava lo latou aofai sa oo ina latou soli i lalo o o latou vae tagata sa Nifaē."
                },
                {
                    "number": 7,
                    "text": "Ma sa oo ina matou toe sosola, ma o i latou o e na televavave atu la latou solaaga nai lo sa Lamanā sa sosola ese, ae o i latou o e sa le televavave atu la latou solaaga nai lo sa Lamana sa tafi i lalo ma faaumatiaina."
                },
                {
                    "number": 8,
                    "text": "Ma o lenei faauta, o au, o Mamona, ou te le manao e laga i luga agaga o tagata i le tuuina atu i o latou luma o se vaaiga matautia o le toto ma le tele o tagata oti e pei ona folasia i luma o ou mata; ae o au, i lou iloa o nei mea e ao moni lava ona faaalia, ma o mea uma ua natia o le a faaalia lava i luga o tumutumu o fale—"
                },
                {
                    "number": 9,
                    "text": "Ma e ao foi ona oo atu se malamalama e uiga i nei mea i le toe vaega o nei tagata, ma i Nuuese foi, o e na fetalai mai le Alii o le a faataapeapeina lenei nuu, ma o le a faitauina nei tagata o ni meanoa i totonu o i latou—o lea ou te tusia ai se otootoga laitiiti, ma ou le sopo e tuuina atu se tala atoa o mea na ou vaaia, ona o le poloaiga lea na ou mauaina, ma ina ia le oo foi ia te outou le faanoanoa tele ona o le amioleaga o lenei nuu."
                },
                {
                    "number": 10,
                    "text": "Ma o lenei faauta, o le mea lenei ou te tautala atu ia latou fanau, ma Nuuese foi o e o le a i ai le tausiga o le aiga o Isaraelu, o e e malamalama ma iloa le mea e sau ai o latou faamanuiaga."
                },
                {
                    "number": 11,
                    "text": "Aua ua ou iloa o tagata faapena o le a faanoanoa i le malaia o le aiga o Isaraelu; ioe, o le a latou faanoanoa mo le faaumatiaga o lenei nuu; o le a latou faanoanoa ona sa le salamo lenei nuu semanu po ua mafai ai ona opoina i latou i aao o Iesu."
                },
                {
                    "number": 12,
                    "text": "O lenei ua tusia nei mea i le toe vaega o le aiga o Iakopo; ma ua tusia nei mea i lenei ala, ona ua silafia e le Atua o le a le aumaia i latou ia te i latou; ae ia natia mau i latou mo le Alii ina ia oo mai i latou i lana lava taimi e tatau ai."
                },
                {
                    "number": 13,
                    "text": "Ma o le poloaiga lenei na ou mauaina; faauta foi, o le a oo mai ia mea e tusa ma le poloaiga a le Alii, pe a silafia e ia i lona poto, ua tatau ai."
                },
                {
                    "number": 14,
                    "text": "Faauta foi, o le a oo atu nei mea i e e le talitonu o tagata Iutaia; ma o le faamoemoe lenei o le a latou o atu ai—ina ia mafai ona faatauanauina ai i latou o Iesu o le Keriso, o le Alo o le Atua soifua; ina ia mafai ona faataunuuina e le Tamā, e ala i lana Pele sili, lana fuafuaga sili ma faavavau, i le toefuataiina o tagata Iutaia, po o le aiga uma o Isaraelu, i le laueleele o lo latou tofi, lea na tuuina mai ia te i latou e le Alii lo latou Atua, mo le faataunuuina o lana feagaiga."
                },
                {
                    "number": 15,
                    "text": "Ma ia mafai ai foi e fanau o lenei nuu ona talitonu atoatoa i lana talalelei, lea o le a alu atu ia te i latou mai Nuuese; ona o le a faataapeapeina lenei nuu, ma o le a avea ma ni tagata faauliuli, eleelea, ma inosia, e sili atu i le faamatalaga o mea sa i ai i totonu o i matou, e oo lava i mea sa i ai i totonu o sa Lamanā; ma o le pogai o lenei mea ona o lo latou le talitonu ma le ifo i tupua."
                },
                {
                    "number": 16,
                    "text": "Aua faauta, ua uma ona le toe taumafai o le Agaga o le Alii i o latou tamā; ma ua latou aunoa ma Keriso ma le Atua i le lalolagi; ma ua fetulinai solo i latou e pei o aputi o saito i luma o le matagi."
                },
                {
                    "number": 17,
                    "text": "Sa avea i latou muamua o ni tagata moomia, ma sa latou avea Keriso mo o latou leoleo mamoe; ioe, sa taitaiina lava i latou e le Atua le Tamā."
                },
                {
                    "number": 18,
                    "text": "Ae i le taimi nei, faauta, ua taitai solo i latou e Satani, e pei o aputi o saito ua lelea i luma o le matagi, pe pei o se vaa ua felafoaiina solo i luga o peau, ua aunoa ma se la po o se taula, pe ua aunoa foi ma se mea e mafai ona uli ai o ia; ma e pei lava ona i ai o ia, ua faapea lava i latou."
                },
                {
                    "number": 19,
                    "text": "Faauta foi, ua taofia e le Alii o latou faamanuiaga, ia semanu latou te maua i le laueleele, mo Nuuese o e o le a mauaina le laueleele."
                },
                {
                    "number": 20,
                    "text": "Ae faauta, o le a oo mai o le a tutulia ma faataapeapeina ai i latou e Nuuese; ma pe a uma ona tutulia ma faataapeapeina i latou e Nuuese, faauta, ona manatua ai lea e le Alii le feagaiga lea na ia faia ma Aperaamo ma le aiga uma o Isaraelu."
                },
                {
                    "number": 21,
                    "text": "Ma o le a manatua foi e le Alii tatalo a e amiotonu, ia sa tuuina atu ia te ia mo i latou."
                },
                {
                    "number": 22,
                    "text": "Ma o lea, Outou Nuuese e, e mafai faapefea ona outou tutu atu i luma o le mana o le Atua, vagana ai ua outou salamo ma liliu ese mai i o outou ala leaga?"
                },
                {
                    "number": 23,
                    "text": "Tou te le iloa ea ua outou i ai i aao o le Atua? Tou te le iloa ea ua ia te ia le mana uma, ma o lana poloai silisili e taataai faatasi ai le lalolagi e pei o se tusitaai?"
                },
                {
                    "number": 24,
                    "text": "O lea, ia outou salamo, ma faamaualalo outou lava i ona luma, nei afio mai o ia i le faamasinotonu e faasaga ia te outou—nei o atu i totonu ia te outou se toe vaega o le fanau a Iakopo e pei o se leona, ma saeia lilii outou, ma e leai se e laveaiina."
                }
            ]
        },
        "/study/scriptures/bofm/morm/6": {
            "uri": "/study/scriptures/bofm/morm/6",
            "title": "Mamona 6",
            "data_type": "chapter",
            "chapter_name": "Mataupu 6",
            "chapter_summary": [
                "Ua faapotopoto faatasi sa Nifaē i le laueleele o Kumora mo le taua faaiu—Ua natia e Mamona talafaamaumau paia i le Mauga o Kumora—Ua manumalo sa Lamanā, ma ua faaumatia le malo o sa Nifaē—Ua fasiotia selau o afe i le pelu. E tusa o le 385 T.A."
            ],
            "verses": [
                {
                    "number": 1,
                    "text": "Ma o lenei ou te faaiu lau talafaamaumau e faatatau i le faaumatiaga o ou tagata, o sa Nifaē. Ma sa oo ina matou savavali atu i luma o sa Lamanā."
                },
                {
                    "number": 2,
                    "text": "Ma o au, o Mamona, sa ou tusi atu se tusi i le tupu o sa Lamanā, ma ou manao mai ia te ia ia ona tuu mai i matou ia matou faapotopoto faatasi o matou tagata i le laueleele o Kumora, i tafatafa o se maupuepue ua taua o Kumora, ma o iina o le a matou tau ai ma i latou."
                },
                {
                    "number": 3,
                    "text": "Ma sa oo ina tuu mai e le tupu o sa Lamanā ia te au le mea na ou manao ai."
                },
                {
                    "number": 4,
                    "text": "Ma sa oo ina matou savavali atu i le laueleele o Kumora, ma sa matou faatutu o matou faleie faataamilo i le mauga o Kumora; ma o se laueleele sa tele ai vai, o vaitafe, ma vaipuna; ma o iinei na matou faamoemoe o le a matou maua ai se lelei sili atu i luga o sa Lamanā."
                },
                {
                    "number": 5,
                    "text": "Ma e mavae atu le toluselau valusefulu ma le fa o tausaga ua matou faapotopotoina faatasi o matou tagata uma na totoe i le laueleele o Kumora."
                },
                {
                    "number": 6,
                    "text": "Ma sa oo ina ua uma ona matou faapotopoto faatasi o matou tagata uma i le laueleele o Kumora, faauta, o au, o Mamona, sa amata ona ou toeaina; ma i lou iloa o le taua faaiu lea a lou nuu, ma ina ua poloaiina au e le Alii ia ou le tuuina talafaamaumau ia na tuulima faasolo mai i lalo e o matou tamā, ina ia pauu atu i lima o sa Lamanā, (ona e faaumatia i latou e sa Lamanā) o lea na ou faia ai lenei talafaamaumau mai papatusi a Nifae, ma natia mau i le maupuepue o Kumora talafaamaumau uma na tuuina mai ia te au e le aao o le Alii, vagana ai nai papatusi itiiti nei na ou tuuina atu i lou atalii o Moronae."
                },
                {
                    "number": 7,
                    "text": "Ma sa oo ina iloa atu nei e ou tagata, ma a latou ava ma a latou fanau, autau a sa Lamanā ua savavali agai mai ia te i latou; ma ua latou faatalitalia i latou, faatasi ma lena mataʼu tele i le oti e faatumulia ai loto o i latou uma o e e amioleaga."
                },
                {
                    "number": 8,
                    "text": "Ma sa oo ina latou o mai e faasagatau mai ia te i matou, ma sa faatumuina tagata taitoatasi i le matau ona o le toatele naua o lo latou aofai."
                },
                {
                    "number": 9,
                    "text": "Ma sa oo ina latou pauu mai i luga o lou nuu ma le pelu, ma le aufana, ma le ufanafana, ma le matau, ma auupega uiga eseese uma o taua."
                },
                {
                    "number": 10,
                    "text": "Ma sa oo ina salaina i lalo au tagata, ioe, lau sefulu afe lava o e sa faatasi ma au, ma sa ou pau ua manua i totonu o i latou; ma sa latou pasi ane ia te au ma sa latou le faaumaina ai lou ola."
                },
                {
                    "number": 11,
                    "text": "Ma ina ua uma ona latou ala atu ma sala i lalo ou tagata uma vagana ai le luasefulu ma le fa o i matou, (na aofia ai i totonu lou atalii o Moronae) ma ua faaolatia mai i matou i e na oti o lo matou nuu, sa matou vaaia i le aso na sosoo ai, mai luga o le maupuepue o Kumora, ina ua toe foi atu sa Lamanā i o latou togalauapiga, le sefulu afe o ou tagata o e na sala i lalo, o e na ou taitaia i luma."
                },
                {
                    "number": 12,
                    "text": "Ma sa matou vaaia foi le sefulu afe o ou tagata o e sa taitaia e lou atalii o Moronae."
                },
                {
                    "number": 13,
                    "text": "Faauta foi, sa pauu foi le sefulu afe a Kitakitona, ma ia foi i totonu o i latou."
                },
                {
                    "number": 14,
                    "text": "Ma sa pau foi Lama ma faatasi ma lana sefulu afe; ma sa pau foi Kilikala faatasi ma lana sefulu afe; ma sa pau foi Lima ma lana sefulu afe; ma sa pau foi Ioneama ma lana sefulu afe; ma sa pauu foi Kamenaea, ma Moronaea, ma Anetionuma, ma Sepeloma, ma Semu, ma Iosa faatasi ma a latou tai sefulu afe."
                },
                {
                    "number": 15,
                    "text": "Ma sa oo ina sa i ai foi le isi toasefulu faaopoopo o e na pauu foi i le pelu faatasi ma a latou tai sefulu afe; ioe, o ou tagata uma lava, vagana ai i latou ia e luasefulu ma le fa o e na faatasi ma au, ma ni isi foi e toaitiiti o e na sosola i laueleele i saute, ma se toaitiiti o e na sosola atu ma ua aufaatasi ma sa Lamanā, ua pauu; ma ua taatitia o latou tino, ma ivi, ma toto, i luga o le lalolagi, ua tuu e lima o e na fasia i latou ia pala i luga o le laueleele, ma ia nuti ma toe foi i lo latou tinā o le eleele."
                },
                {
                    "number": 16,
                    "text": "Ma sa saeia lou agaga i le mafatia, ona o e o lou nuu ua fasia, ma sa ou tagi ae:"
                },
                {
                    "number": 17,
                    "text": "E, outou tagata lalelei e, pe na mafai faapefea ea ona outou o ese mai ala o le Alii! E, outou tagata lalelei e, pe na mafai faapefea ea ona outou teena Iesu lena, o le na tu mai ma aao faaloaloa mai e tali outou!"
                },
                {
                    "number": 18,
                    "text": "Faauta, a na outou le faia lenei mea, po ua outou le pauu. Ae faauta, ua outou pauu, ma ua ou faanoanoa i le toesea o outou."
                },
                {
                    "number": 19,
                    "text": "E, outou atalii ma afafine lalelei e, outou tamā ma tinā, outou tane ma ava, outou tagata lalelei e, ua mafai faapefea ea ona outou pauu!"
                },
                {
                    "number": 20,
                    "text": "Ae faauta, ua mavae atu outou, ma e le mafai e lou fanoanoa ona toe faafoisia mai outou."
                },
                {
                    "number": 21,
                    "text": "Ma e vave ona oo mai o le aso e faaoofuina ai o outou tino faaletino i le tino ola pea, ma o nei tino ua i ai nei i le pala e le pine ae avea ma tino le pala; ma ona tatau ai lea ona outou tutu i luma o le nofoa-faamasino o Keriso, e faamasinoina e tusa ma a outou galuega; afai e faapea ua outou amiotonu, ona faamanuiaina lea o outou faatasi ma o outou tamā o e na o muamua atu i a te outou."
                },
                {
                    "number": 22,
                    "text": "E, pe a na outou salamo ae lei oo mai lenei faafanoga tele ia te outou. Ae faauta, ua outou o atu, ma ua silafia e le Tamā, ioe, le Tamā Faavavau o le lagi, lo outou tulaga; ma e faia e ia ia te outou e tusa ma lona faamasinotonu ma lona alofa mutimutivale."
                }
            ]
        },
        "/study/scriptures/bofm/morm/7": {
            "uri": "/study/scriptures/bofm/morm/7",
            "title": "Mamona 7",
            "data_type": "chapter",
            "chapter_name": "Mataupu 7",
            "chapter_summary": [
                "Ua valaauina e Mamona sa Lamanā i aso e gata ai ia talitonu ia Keriso, talia lana talalelei, ma faaolaina—O i latou uma o e e talitonu i le Tusi Paia o le a talitonu foi i le Tusi a Mamona. E tusa o le 385 T.A."
            ],
            "verses": [
                {
                    "number": 1,
                    "text": "Ma o lenei, faauta, ou te fia tautala teisi atu i le toe vaega o lenei nuu o e ua faasaoina, pe afai e faapea e tuu atu e le Atua ia te i latou au upu, ina ia mafai ona latou iloa mea e uiga i o latou tamā; ioe, ou te tautala atu ia te outou, outou le toe vaega o le aiga o Isaraelu; ma o upu nei ou te tautala atu ai:"
                },
                {
                    "number": 2,
                    "text": "Ia outou iloa o outou o le aiga o Isaraelu."
                },
                {
                    "number": 3,
                    "text": "Ia outou iloa e ao ina outou salamo, a leai e le mafai ona faaolaina outou."
                },
                {
                    "number": 4,
                    "text": "Ia outou iloa e ao ina outou tuu i lalo a outou auupega o taua, ma ia le toe fiafia i le faamasaaina o le toto, ma le toe avea i latou, vagana ai e poloaiina ai outou e le Atua."
                },
                {
                    "number": 5,
                    "text": "Ia outou iloa e ao ina outou malamalama e uiga i o outou tamā, ma salamo ia outou agasala uma ma amioletonu, ma talitonu ia Iesu Keriso, o ia o le Alo o le Atua, ma sa fasiotia o ia e tagata Iutaia, ma ua toetu mai o ia e ala i le mana o le Tama, o lea ua maua ai e ia le manumalo i luga o le tuugamau; ma ua tofatumoanaina ai foi ia te ia le tui o le oti."
                },
                {
                    "number": 6,
                    "text": "Ma ua faataunuuina e ia le toetutu mai o e na oti, o lea o le a faatu mai ai le tagata e tu i luma o lona nofoa-faamasino."
                },
                {
                    "number": 7,
                    "text": "Ma ua faataunuuina e ia le togiolaina o le lalolagi, lea o le a tuu atu ai ia te ia o le e maua i le le sala i ona luma i le aso faamasino, e mau i luma o le Atua i lona malo, e pese viiga le motusia faatasi ma aufaipese i luga, i le Tamā, ma i le Alo, ma i le Agaga Paia, o e o ni Atua ua tasi, i se tulaga o le fiafia lea ua leai se iuga."
                },
                {
                    "number": 8,
                    "text": "O lea ina salamo, ia ma ia papatiso i le suafa o Iesu, ma opogi le talalelei a Keriso, lea o le a tuu atu i o outou luma, e le gata i lenei talafaamaumau, ae i le talafaamaumau foi lea o le a oo atu i Nuuese mai tagata Iutaia, o se talafaamaumau lea o le a sau mai Nuuese ia te outou."
                },
                {
                    "number": 9,
                    "text": "Aua faauta, ua tusia lenei talafaamaumau mo le faamoemoe ia outou talitonu i lena; ma afai tou te talitonu i lena, o le a outou talitonu foi i lenei; ma afai tou te talitonu i lenei o le a outou iloa e uiga i o outou tamā, ma galuega ofoofogia foi ia na faia i le mana o le Atua i totonu o i latou."
                },
                {
                    "number": 10,
                    "text": "Ma o le a outou iloa foi o outou o se toe vaega o le fanau a Iakopo; o lea ua faitauina ai outou i totonu o tagata o le feagaiga muamua; ma afai e faapea o le a outou talitonu ia Keriso, ma papatisoina, muamua i le vai, ona sosoo ai lea ma le afi ma le Agaga Paia, e mulimuli i le faataitaiga a lo tatou Faaola, e tusa ma mea ua ia poloaiina ai i tatou, o le lelei ia te outou i le aso o le faamasinoga. Amene."
                }
            ]
        },
        "/study/scriptures/bofm/morm/8": {
            "uri": "/study/scriptures/bofm/morm/8",
            "title": "Mamona 8",
            "data_type": "chapter",
            "chapter_name": "Mataupu 8",
            "chapter_summary": [
                "Ua saili e sa Lamanā sa Nifaē ma faaumatia i latou—O le a oo mai le Tusi a Mamona e ala i le mana o le Atua—Ua folafola mai malaia i luga o i latou o e e manavaina le ita ma i e fetauai e faasaga i le galuega a le Alii—O le a oo mai le talafaamaumau a sa Nifaē i se aso o le amioleaga, tu maualalo, ma le liliuese. E tusa o le 400–421 T.A."
            ],
            "verses": [
                {
                    "number": 1,
                    "text": "Faauta, o au, o Moronae, ou te faaiuina le talafaamaumau a lou tamā, o Mamona. Faauta, ua ia te au ni nai mea itiiti e tusia, o mea ia na poloaiina ai au e lou tamā."
                },
                {
                    "number": 2,
                    "text": "Ma o lenei sa oo ina ua mavae le taua tele ma le matautia i Kumora, faauta, o sa Nifaē o e na sosola atu i le laueleele i saute sa sailia e sa Lamanā seia oo ina faaumatiaina i latou uma."
                },
                {
                    "number": 3,
                    "text": "Ma sa latou fasiotia foi lou tamā, ma ua totoe ai nao au lava e tusi le tala faanoanoa o le faaumatiaga o ou tagata. Ae faauta, ua mavae atu i latou, ma ou te faataunuuina le poloaiga a lou tamā. Ma pe latou te fasiotia au pe leai, ou te le iloa."
                },
                {
                    "number": 4,
                    "text": "O lea o le a ou tusia ma natia ai talafaamaumau i le eleele; ma po o fea ou te alu i ai ua le afaina."
                },
                {
                    "number": 5,
                    "text": "Faauta, na faia e lou tamā lenei talafaamaumau, ma ua ia tusia le faamoemoe na faia ai. Faauta foi, ou te tusia foi pe a na ou maua se avanoa i luga o papatusi, ae ua ou le mauaina; ma ua le ia te au foi se oa, ona ua nao au lava. Ua fasiotia lou tamā i le taua, ma tagata uma o lou aiga, ma ua leai ni au uo po o se mea ou te alu i ai; ma o le a le umi e tuu ai au e le Alii ou te ola ai ou te le iloa."
                },
                {
                    "number": 6,
                    "text": "Faauta, ua mavae atu tausaga e fa selau talu le afio mai o lo matou Alii ma le Faaola."
                },
                {
                    "number": 7,
                    "text": "Faauta foi, ua saili e sa Lamanā ou tagata, o sa Nifaē, i lalo mai lea aai i lea aai ma mai lea nofoaga i lea nofoaga, seia oo lava ina latou le toe i ai; ma sa matua tele lava lo latou pau; ioe, ua matua tele lava ma ofoofogia le faaumatiaga o ou tagata, o sa Nifaē."
                },
                {
                    "number": 8,
                    "text": "Faauta foi, o le aao lava o le Alii na faia. Ma faauta foi, ua tau sa Lamanā o le tasi ma le isi; ma ua avea luga o lenei laueleele atoa ma taamilosaga faia pea lava pea e tasi o le fasioti tagata ma le faamasaa toto; ma ua leai se tasi na te iloa le iuga o le taua."
                },
                {
                    "number": 9,
                    "text": "Ma o lenei, faauta, ou te le toe fai atu se isi mea e faatatau ia te i latou, ona ua leai se tasi vagana ai sa Lamanā ma faomea o ola i luga o le laueleele."
                },
                {
                    "number": 10,
                    "text": "Ma ua leai ni isi ua latou iloa le Atua moni vagana ai soo o Iesu, o e sa nonofo i le laueleele seia oo ina matua tele le amioleaga o tagata sa le tuuina ai i latou e le Alii ia nonofo pea faatasi ma le nuu; ma pe o i ai i latou i luga o le laueleele pe leai ua leai se tagata na te iloaina."
                },
                {
                    "number": 11,
                    "text": "Ae faauta, sa ma vaai ma lou tamā ia te i latou, ma sa latou auauna mai ia te i maua."
                },
                {
                    "number": 12,
                    "text": "Ma o soo se tasi na te maua lenei talafaamaumau, ma ia le tauleagaina ona o le lē atoatoa o i ai, o ia lava lea o le a ia iloaina mea silisili atu nai lo nei. Faauta, o au o Moronae; ma a na mafai, po ua ou faailoa atu mea uma ia te outou."
                },
                {
                    "number": 13,
                    "text": "Faauta, ou te faaiuina lou tautala atu e faatatau i lenei nuu. O au o le atalii o Mamona, ma o lou tamā o se e tupuga mai ia Nifae."
                },
                {
                    "number": 14,
                    "text": "Ma o au lava lea o le ua natiaina mau lenei talafaamaumau mo le Alii; o papatusi o i ai ua leai se aoga, ona o le poloaiga a le Alii. Ona sa fetalai moni mai o ia e leai se tasi na te mauaina i latou ina ia maua ai le oa; ae o le talafaamaumau o i ai ua taua tele; ma o soo se tasi na te aumaia i le malamalama, o ia lea o le a faamanuiaina e le Alii."
                },
                {
                    "number": 15,
                    "text": "Aua e leai se tasi e mafai ona ia maua le mana e aumai ai i le malamalama vagana ai ua tuuina mai ia te ia e le Atua; ona ua finagalo le Atua ia faia mea ma le manatu tasi i lona mamalu, po o le manuia o tagata anamua ua loa ona faasalalauina tagata o le feagaiga a le Alii."
                },
                {
                    "number": 16,
                    "text": "Ma amuia lava o ia o le o le a ia aumaia lenei mea i le malamalama; ona o le a ʼaumaia mai le pouliuli i le malamalama, e tusa ma le afioga a le Atua; ioe, o le a aumaia i fafo o le eleele, ma o le a susulu atu i fafo mai le pouliuli, ma oo atu i le malamalama o tagata; ma o le a faia i le mana o le Atua."
                },
                {
                    "number": 17,
                    "text": "Ma afai e i ai ni sese, o sese ia o le tagata. Ae faauta, ua matou te le iloa ni sese; e ui i lea ua silafia e le Atua mea uma; o lea, o le na te tauleagaina, ia faaeteete o ia nei tu malaia o ia i le afi o seoli."
                },
                {
                    "number": 18,
                    "text": "Ma o ia e fai mai: Ia faaali mai ia te au, a leai o le a taina oe—ia faaeteete o ia nei ona poloaia le mea ua faasaina e le Alii."
                },
                {
                    "number": 19,
                    "text": "Aua faauta, o le e faamasino vave o le a vave ona toe faamasinoina; ona o le a tauia o ia e tusa ma ana galuega; o lea, o le e ta atu o le a toe taina o ia e le Alii."
                },
                {
                    "number": 20,
                    "text": "Faauta i le mea ua fai mai ai tusitusiga paia—ia aua i le tagata ona ta atu, pe faamasino atu o ia; ona o le faamasinoga e a au ia, ua fetalai mai ai le Alii, ma o le tauimasui e a au foi, ma o le a ou toe totogi atu."
                },
                {
                    "number": 21,
                    "text": "Ma o ia na te manavaina le ita ma le fetauai e faasaga i le galuega a le Alii, ma faasaga i tagata o le feagaiga a le Alii o e o le aiga o Isaraelu, ma e fai mai: O le a matou faaumatiaina le galuega a le Alii, ma e le toe manatua e le Alii lana feagaiga lea na ia faia i le aiga o Isaraelu—o ia lava lea ua tu malaia i le salaina i lalo ma lafo i le afi;"
                },
                {
                    "number": 22,
                    "text": "Ona o le a taavavale pea i luma faamoemoega faavavau o le Alii, seia oo ina faataunuuina ana folafolaga uma."
                },
                {
                    "number": 23,
                    "text": "Ia suesue i valoaga a Isaia. Faauta, e le mafai ona ou tusia i latou. Ioe, faauta ou te fai atu ia te outou, o tagata paia na o e ua muamua atu ia te au, o e na ō latou lenei laueleele, o le a tagi ae, ioe, o le a latou tagi ae lava i le Alii mai le eleele; ma e pei ona soifua le Alii, o le a ia manatua le feagaiga lea na ia faia ma i latou."
                },
                {
                    "number": 24,
                    "text": "Ma ua silafia e ia a latou tatalo, sa faia mo o latou uso. Ma ua ia silafia lo latou faatuatua, ona o lona suafa sa mafai ai ona latou aveese o mauga; ma o lona suafa sa mafai ona latou poloaiina ai le eleele ia luluina; ma o le mana o lana afioga na latou poloaiina ai falepuipui ia pauu i le eleele; ioe, e oo i le ogaumu aasa sa le mafai ona afaina ai i latou, po o manu feai, po o gata uogo, ona o le mana o lana afioga."
                },
                {
                    "number": 25,
                    "text": "Ma faauta, o a latou tatalo foi sa mo le o le a tuuina i ai e le Alii na te aumaia nei mea i luma."
                },
                {
                    "number": 26,
                    "text": "Ma e leai se tasi e tatau ona fai mai o le a le oo mai nei mea, ona o le a oo moni mai lava i latou, aua ua fetalai mai ai le Alii; aua o le a o mai nei mea i fafo mai le eleele, e ala i le aao o le Alii, ma e leai se tasi e mafai ona ia taofia; ma o le a oo mai le aso e faapea ane ai tagata ua le toe i ai ni vavega; ma o le a oo mai e pei o se tasi ua tautala mai nai e ua oti."
                },
                {
                    "number": 27,
                    "text": "Ma o le a oo mai le aso o le a tagi atu ai le toto o le au paia i le Alii, ona o faapotopotoga faalilolilo ma galuega o le pouliuli."
                },
                {
                    "number": 28,
                    "text": "Ioe, o le a oo mai le aso o le a faafitia ai le mana o le Atua, ma o le a faaleagaina ai ekalesia ma faafefeteina i luga i le faamaualuluga o o latou loto; ioe, i le aso lava o le a tutulai ae ai taitai ma faiaoga o ekalesia i le faamaualuluga o o latou loto, e oo i le mataua ia te i latou o e ua auai ia latou ekalesia."
                },
                {
                    "number": 29,
                    "text": "Ioe, o le a oo mai le aso o le a faalogoina ai tala i afi, ma matagi tetele, ma puao o le asu i laueleele ese;"
                },
                {
                    "number": 30,
                    "text": "Ma o le a faalogoina foi taua, tala o taua, ma mafuie i nofoaga eseese."
                },
                {
                    "number": 31,
                    "text": "Ioe, o le a oo mai le aso o le a i ai le eleelea tele i luga o le lalolagi; o le a i ai le fasioti tagata, ma le faomea, ma pepelo, ma taufaasese, ma faitaaga, ma mea inosia uiga eseese uma; i le taimi o le a i ai le toatele o e o le a fai mai, Fai lenei, po o le fai lena, ma e le afaina, ona o le a lagolagoina e le Alii mea faapena i le aso gataaga. Ae oi talofa i e faapena, ona ua latou i ai i le āu oona ma noanoaga o le amioletonu."
                },
                {
                    "number": 32,
                    "text": "Ioe, o le a oo mai i le aso o le a i ai ekalesia e atiae o le a fai mai: O mai ia te au, ma o le a faamagaloina outou ia outou agasala mo a outou tupe."
                },
                {
                    "number": 33,
                    "text": "E, outou tagata amioleaga e ma faapiopio ma ua maaa, aisea ua outou atiae ai ekalesia mo outou lava ina ia maua ai oa? Aisea ua outou suia ai le afioga paia a le Atua o le a mafai ona outou aumai ai o le malaia i luga o o outou agaga? Faauta, ia outou tagatagai i faaaliga a le Atua; aua faauta, e oo mai le taimi i lena aso o le a faataunuuina ai nei mea uma."
                },
                {
                    "number": 34,
                    "text": "Faauta, ua faaali mai e le Alii ia te au mea tetele ma ofoofogia e faatatau i mea ua lata ona oo mai, i lena aso o le a oo mai ai nei mea ia te outou."
                },
                {
                    "number": 35,
                    "text": "Faauta, ou te tautala atu ia te outou e peiseai o outou faatasi mai i le taimi nei, peitai ua outou le o i ai. Ae faauta, ua faaali mai outou ia te au e Iesu Keriso, ma ua ou iloa a outou mea o fai."
                },
                {
                    "number": 36,
                    "text": "Ma ua ou iloa ua outou savavali i le faamaualuluga o o outou loto; ma ua leai ni isi vagana ai nao se toaitiiti o e ua le faafefeteina i latou i luga i le faamaualuluga o o latou loto, i le ofuina o ofu mananaia tele, i le mataua, ma feteenaiga, ma le lotoleaga, ma sauaga, ma amioletonu ituaiga eseese uma; ma o a outou ekalesia, ioe, ekalesia taitasi uma lava, ua faaeleeleaina ona o le faamaualuluga o o outou loto."
                },
                {
                    "number": 37,
                    "text": "Aua faauta, ua sili atu lo outou alolofa i tupe, ma a outou oloa, ma o outou ofu mananaia, ma le teuteuina o a outou ekalesia, nai lo outou alolofa i e ua matitiva ma e ua le tagolima, e ua mamai ma e ua puapuagatia."
                },
                {
                    "number": 38,
                    "text": "E, outou e o e ua eleelea, outou e o pepelo, outou o aoao, o e ua faatau atu outou lava mo mea e pala, aisea ea ua outou faaeleelea ai le ekalesia paia a le Atua? Aisea ea ua outou maasiasi ai e ave i o outou luga le suafa o Keriso? Aisea ea tou te le manatunatu ai i le sili atu o le taua o le fiafia e le gata nai lo o lena pagatia e le uma lava—ona o le viiga o le lalolagi?"
                },
                {
                    "number": 39,
                    "text": "Aisea ea ua outou teuteuina ai outou lava i mea ua leai ni ola, ae ua outou tuu e ua fia aai, ma e ua matitiva, ma e ua le lavalava, ma e ua mamai ma puapuagatia, e ui ane i o outou tafatafa, ma outou le amanaiaina i latou?"
                },
                {
                    "number": 40,
                    "text": "Ioe, aisea ua outou atiae ai a outou faapotopotoga faalilolilo e maua ai oa, ma faia ia oi fafine ua oti a latou tane i luma o le Alii, ma fanau matuaoti foi ia faanoanoa i luma o le Alii, ma ia tagi ae foi i le Alii mai le eleele toto o o latou tamā ma a latou tane, mo le tauimasui i luga o o outou ulu?"
                },
                {
                    "number": 41,
                    "text": "Faauta, ua tautau ifo le pelu o le tauimasui i o outou luga; ma ua lata ona oo mai o le taimi o le a ia tauia ai le toto o le au paia i o outou luga, ona o le a ia le toe onosaia a latou tagi."
                }
            ]
        },
        "/study/scriptures/bofm/morm/9": {
            "uri": "/study/scriptures/bofm/morm/9",
            "title": "Mamona 9",
            "data_type": "chapter",
            "chapter_name": "Mataupu 9",
            "chapter_summary": [
                "Ua valaau atu Moronae i e ua le talitonu ia Keriso ia salamo—Ua ia talai atu se Atua o vavega, o le na te tuuina mai faaaliga ma sasaa mai meaalofa ma faailoga i luga o e e faatuatua—E taofia vavega ona o le le talitonu—E mulimuli atu faailoga ia te i latou o e e talitonu—Ua fautuaina tagata ia popoto ma tausia poloaiga. E tusa o le 401–421 T.A."
            ],
            "verses": [
                {
                    "number": 1,
                    "text": "Ma o lenei, ou te tautala atu foi ia te i latou o e ua le talitonu ia Keriso."
                },
                {
                    "number": 2,
                    "text": "Faauta, pe tou te talitonu ea i le aso o lo outou asiga—faauta, pe a afio mai le Alii, ioe, i lena lava aso tele pe a taataaia le lalolagi e pei o se tusitaai, ma o le a liusuavai ai elemene i le vevela tele, ioe, i lena aso tele pe a aumai outou e tutu i luma o le Tamai Mamoe a le Atua—i lena taimi, pe o le a outou fai mai ea ua leai se Atua?"
                },
                {
                    "number": 3,
                    "text": "Pe o le a outou le toe faafitia ea i lena taimi le Keriso, pe mafai ona outou vaai atu i le Tamai Mamoe a le Atua? Tou te manatu ea e mafai ona outou mau faatasi ma ia i lalo o lo outou iloa lelei o lo outou sala? Tou te manatu ea e mafai ona outou fiafia e mau faatasi ma lena Tagata paia, ao falo tiga o outou agaga i le lagona sala i lo outou solia pea o ana tulafono?"
                },
                {
                    "number": 4,
                    "text": "Faauta, ou te fai atu ia te outou o le a sili atu ona outou pagatia i le mau faatasi ma se Atua paia ma fai mea tonu, i lalo o lo outou iloa lelei o lo outou eleelea i ona luma, nai lo lo outou mau faatasi ma agaga faasalaina i seoli."
                },
                {
                    "number": 5,
                    "text": "Aua faauta, pe a aumai outou tou te vaai i lo outou le lavalava i luma o le Atua, ma le mamalu foi o le Atua, ma le paia o Iesu Keriso, o le a tutuina e lena mea i luga o outou se afi e le matineia."
                },
                {
                    "number": 6,
                    "text": "O lea la outou e ua le talitonu, ia outou liliu mai i le Alii; tagi malosi atu i le Tamā i le suafa o Iesu, aua atonu e mafai ai ona maua o outou i le le pona, mamā, lalelei, ma sinasina, ona ua faamamaina i le toto o le Tamai Mamoe, i lena aso tele ma gata ai."
                },
                {
                    "number": 7,
                    "text": "Ma ou te toe tautala atu ia te outou o e e faafitia faaaliga a le Atua, ma fai mai ua mavae atu i latou, ua leai ni faaaliga, po o ni valoaga, po o ni meaalofa, po o ni faamalologa, po o le tautala i gagana, ma le faamatalaga o gagana;"
                },
                {
                    "number": 8,
                    "text": "Faauta ou te fai atu ia te outou, o le e faafitia nei mea ua le iloa e ia le talalelei a Keriso; ioe, e lei faitauina e ia o tusitusiga paia; afai na ia faitauina, ua le malamalama i ai o ia."
                },
                {
                    "number": 9,
                    "text": "Aua pe ua tatou le faitauina ea o le Atua ua tutusa lava ia o ananafi, i le asō, ma le faavavau, ma ua leai se feliuliuai po o sina fesuisuiai o ia te ia?"
                },
                {
                    "number": 10,
                    "text": "Ma o lenei, afai ua outou mafaufau ifo ia te outou lava i se atua e feliuliuai, ma o se ua i ai sina fesuisuiai, o lona uiga ua outou mafaufauina ia te outou lava se atua o le ua le o se Atua o vavega."
                },
                {
                    "number": 11,
                    "text": "Ae faauta, o le a ou faaali atu ia te outou se Atua o vavega, o le Atua lava lea o Aperaamo, ma le Atua o Isaako, ma le Atua o Iakopo; ma o le Atua lava lea e tasi o le na foafoaina lagi ma le lalolagi, ma mea uma o i ai."
                },
                {
                    "number": 12,
                    "text": "Faauta, na ia foafoaina Atamu, ma o Atamu na oo mai ai le pau o tagata. Ma ona o le pau o tagata na afio mai ai Iesu Keriso, o le Tamā lava lea ma le Alo; ma o Iesu Keriso na oo mai ai le togiolaina o tagata."
                },
                {
                    "number": 13,
                    "text": "Ma ona o le togiolaina o tagata, lea na oo mai e ala ia Iesu Keriso, ua toe aumai ai i latou i luma o le Alii; ioe, o le ala lenei ua togiolaina ai tagata uma, ona o le maliu o Keriso ua aumai ai le toetutu, lea ua aumai ai le togiolaina mai se moe lē gata, le moe lea o le a fafagu mai ai tagata uma lava e le mana o le Atua pe a ilia le pu; ma o le a latou tutu mai, o e maualalalo ma e silisili, ma o le a tutu uma i luma o lana pa faamasino, ua togiolaina ma ua tatala mai lenei fusi faavavau o le oti, le oti lea o se oti faaletino."
                },
                {
                    "number": 14,
                    "text": "Ma ona oo mai ai lea o le faamasinoga a le Paia e Toatasi i luga o i latou; ma ona oo mai ai lea o le taimi o le ua eleelea o le a eleelea pea; ma o le ua amiotonu o le a amiotonu pea; o le ua fiafia o le a fiafia pea; ma o le ua le fiafia o le a le fiafia pea."
                },
                {
                    "number": 15,
                    "text": "Ma o lenei, outou e tagata uma o e na outou mafaufauina ia te outou lava se atua o le ua le mafai ona faia e ia o ni vavega, ou te fia fesili atu ia te outou, po ua mavae ea nei mea uma, ia ua ou tautala atu ai? Po ua oo mai ea le iuga? Faauta ou te fai atu ia te outou, E leai; ma ua lei taofia lava le avea o le Atua ma se Atua o vavega."
                },
                {
                    "number": 16,
                    "text": "Faauta, ua le ofoofogia ea i o outou mata mea ua faia e le Atua? Ioe, ma o ai ea e mafai ona malamalama i galuega ofoofogia a le Atua?"
                },
                {
                    "number": 17,
                    "text": "O ai ea e fai mai e le o se vavega na faia ai le lagi ma le lalolagi i lana fetalaiga; ma o le mana o lana fetalaiga na foafoa ai le tagata mai le efuefu o le eleele; ma o le mana o lana fetalaiga na faia ai vavega?"
                },
                {
                    "number": 18,
                    "text": "Ma o ai e fai mai sa lei faia e Iesu Keriso ni vavega tetele e tele? Ma e tele vavega tetele na i ai na faia e aao o le au aposetolo."
                },
                {
                    "number": 19,
                    "text": "Ma afai sa i ai ni vavega na faia i taimi na, aisea ua taofia ai le Atua mai le avea ma se Atua o vavega ma avea pea ma se Tagata le feliuai? Faauta foi, ou te fai atu ia te outou ua le feliuai o ia; afai e feliuai o le a taofia le avea o ia ma Atua; peitai ua le taofia le avea o ia ma Atua, ma o ia o se Atua o vavega."
                },
                {
                    "number": 20,
                    "text": "Ma o le pogai ua taofia ai o ia mai le faia o vavega i totonu o le fanauga a tagata ona ua faaitiitia i latou i le le talitonu, ma o ese mai le ala sao, ma ua latou le iloa le Atua o le e tatau ona latou faalagolago i ai."
                },
                {
                    "number": 21,
                    "text": "Faauta, ou te fai atu ia te outou, soo se tasi e talitonu ia Keriso, ma lē masalosalo i se mea, soo se mea e ole atu ai i le Tamā i le suafa o Keriso o le a tuuina mai ia te ia; ma o lenei folafolaga ua mo tagata uma, e oo lava i tuluiga o le lalolagi."
                },
                {
                    "number": 22,
                    "text": "Aua faauta, ua faapea ona fetalai mai o Iesu Keriso, le Alo o le Atua, i ona soo o e o le a nonofo pea, ioe, ma i ona soo uma foi, ao faalogo mai le motu o tagata: Ia outou o atu ia i le lalolagi uma, ma talai atu le talalelei i tagata uma;"
                },
                {
                    "number": 23,
                    "text": "Ma o ia o le e talitonu ma papatisoina o le a faaolaina, ae o ia o le e le talitonu o le a faasalaina;"
                },
                {
                    "number": 24,
                    "text": "Ma o faailoga nei o le a mulimuli atu ia te i latou o e e talitonu—o lou igoa o le a latou tutuli ese ai tiapolo; o le a latou tautala i gagana fou; o le a latou fetagofi i gata; ma afai latou te inu i soo se mea o le a le afaina ai i latou; o le a latou faaee atu lima i luga o e mamai ma o le a faamaloloina i latou;"
                },
                {
                    "number": 25,
                    "text": "Ma o soo se tasi e talitonu i lou igoa, ma lē masalosalo i se mea, o ia lea o le a ou faamaonia i ai au upu uma, e oo lava i tuluiga o le lalolagi."
                },
                {
                    "number": 26,
                    "text": "Ma o lenei, faauta, o ai e mafai ona tu tetee i galuega a le Alii? O ai e mafai ona faafitia ana fetalaiga? O ai e tu ae e tetee i le mana malosi aoao o le Alii? O ai o le a inosiaina galuega a le Alii? O ai o le a inosiaina fanau a Keriso? Faauta, outou uma o e ua inoino i galuega a le Alii, ona o le a outou ofo ma fano ai."
                },
                {
                    "number": 27,
                    "text": "O lea ia outou le inoino, ma le ofo, ae ia faalogo i afioga a le Alii, ma ole atu i le Tamā i le suafa o Iesu mo soo se mea tou te manaomia. Aua le masalosalo, ae ia talitonu, ma amata e pei o taimi anamua, ma o mai i le Alii ma o outou loto atoa, ma galueaiina o outou lava olataga i le matau ma le gatete i ona luma."
                },
                {
                    "number": 28,
                    "text": "Ia outou popoto i aso o lo outou vaavaaiga; tafi ese mai ia te outou mea le mama uma; aua le ole atu i se mea, ina ia mafai ona outou faamaumauina i o outou tuinanauga, ae ia ole atu ma le mausali le maluelueina, ina ia outou le gauai atu i se faaosoosoga, ae o le a outou auauna atu i le Atua moni ma soifua."
                },
                {
                    "number": 29,
                    "text": "Vaai ia le papatisoina outou ma le le agavaa; vaai ia outou le taumamafa i le faamanatuga o Keriso ma le faaletatau; ae vaai ia outou faia mea uma ma le agavaa, ma ia faia i le suafa o Iesu Keriso, le Alo o le Atua soifua; ma afai tou te faia lenei mea, ma tumau e oo i le iuga, o le a leai lava se ala o le a tutulia ai outou i fafo."
                },
                {
                    "number": 30,
                    "text": "Faauta, ou te tautala atu ia te outou e peiseai ua ou tautala atu mai e ua oti; ona ua ou iloa o le a outou mauaina au upu."
                },
                {
                    "number": 31,
                    "text": "Aua tou te tauleagaina au ona o ou le atoatoa, po o lou tamā, ona o ona le atoatoa, po o i latou o e na tusitusi muamua atu ia te ia; ae nai lo lena, ia outou avatu le faafetai i le Atua ina ua ia faaalia atu ia te outou o matou le atoatoa, ina ia outou aoao ia sili atu ona outou popoto nai lo i matou."
                },
                {
                    "number": 32,
                    "text": "Ma o lenei, faauta, ua matou tusia lenei talafaamaumau e tusa ma lo matou iloa, i mataitusi ua taua i totonu o i matou o le faa-Aikupito liua, lea na tuulima faasolo mai ma matou suia, e tusa ma la matou gagana."
                },
                {
                    "number": 33,
                    "text": "Ma a na fai e lava le tetele o a matou papatusi po ua matou tusitusi i le gagana Eperu; peitai sa matou suia foi le gagana Eperu; ma a na mafai ona matou tusi i le gagana a Eperu, faauta, po ua outou le maua se le atoatoa i la matou talafaamaumau."
                },
                {
                    "number": 34,
                    "text": "Peitai ua silafia e le Alii mea ua matou tusia, ma ua leai foi ni isi tagata latou te iloaina la matou gagana; ma ona ua leai ni isi tagata latou te iloaina la matou gagana, o lea ua ia saunia ai ala mo lo latou faaliliuga."
                },
                {
                    "number": 35,
                    "text": "Ma ua tusia nei mea ina ia mafai ona matou aveese o matou ofu mai le toto o o matou uso, o e ua faaitiitia i le le talitonu."
                },
                {
                    "number": 36,
                    "text": "Faauta foi, o nei mea ua matou mananao ai e uiga i o matou uso, ioe, lo latou toefuataiga lava lea i le malamalama ia Keriso, ua tusa ai ma talosaga a le au paia uma o e na mau i le laueleele."
                },
                {
                    "number": 37,
                    "text": "Ma talosia ia tuuina mai e le Alii o Iesu Keriso, ia talia a latou talosaga e tusa ma lo latou faatuatua; ma talosia ia manatua e le Atua le Tamā le feagaiga lea na ia osia ma le aiga o Isaraelu; ma talosia ia faamanuiaina i latou e ia e faavavau, e ala i le faatuatua i le suafa o Iesu Keriso. Amene."
                }
            ]
        },
        "/study/scriptures/bofm/ether/1": {
            "uri": "/study/scriptures/bofm/ether/1",
            "title": "Eteru 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua otooto e Moronae tusitusiga a Eteru—Ua faamatala mai le gafa o Eteru—Sa lei faaeseeseina le gagana a sa Iaretō i le Olo o Papelu—Ua folafola mai e le Alii o le a ia taitaia i latou i se laueleele filifilia ma faia i latou ia avea ma se malo tele."
            ],
            "book_title": "O Le Tusi a Eteru",
            "verses": [
                {
                    "number": 1,
                    "text": "Ma o lenei, o au, o Moronae, ou te faaauau e tuu atu se tala e uiga ia i latou o tagata anamua o e na faaumatia e le aao o le Alii i luga o lenei laueleele i matu."
                },
                {
                    "number": 2,
                    "text": "Ma ou te sii mai lau tala mai papatusi e luasefulu ma le fa ia na maua e tagata o Limae, lea ua taua o le Tusi a Eteru."
                },
                {
                    "number": 3,
                    "text": "Ma ona ua ou manatu o le vaega muamua o lenei talafaamaumau, lea ua tautala e uiga i le foafoaga o le lalolagi, ma Atamu foi, ma se tala mai lena taimi e oo mai lava i le olo tele, ma soo se mea na tupu i totonu o le fanauga a tagata seia oo mai i le taimi lena, ua i ai i totonu o tagata Iutaia—"
                },
                {
                    "number": 4,
                    "text": "O lea ou te le tusia ai mea ia na tutupu mai aso o Atamu seia oo mai i le taimi lena; ae ua i ai i latou i luga o papatusi; ma o soo se tasi na te mauaina i latou, o ia lava lea o le a ia mauaina le mana e mafai ai ona ia maua o le tala atoa."
                },
                {
                    "number": 5,
                    "text": "Ae faauta, ou te le tuuina atu le tala atoa, ae ou te tuuina atu se vaega o le tala, mai le olo i lalo seia oo ina faaumatiaina i latou."
                },
                {
                    "number": 6,
                    "text": "Ma i luga o lenei mafuaaga ou te tuuina atu ai le tala: O le na tusia lenei talafaamaumau o Eteru, ma o ia o se e tupuga mai ia Korianetoa."
                },
                {
                    "number": 7,
                    "text": "O Korianetoa o le atalii o Morona."
                },
                {
                    "number": 8,
                    "text": "Ma o Morona o le atalii o Etema."
                },
                {
                    "number": 9,
                    "text": "Ma o Etema o le atalii o Asa."
                },
                {
                    "number": 10,
                    "text": "Ma o Asa o le atalii o Setu."
                },
                {
                    "number": 11,
                    "text": "Ma o Setu o le atalii o Sipelona."
                },
                {
                    "number": 12,
                    "text": "Ma o Sipelona o le atalii o Komi."
                },
                {
                    "number": 13,
                    "text": "Ma o Komi o le atalii o Korianetumu."
                },
                {
                    "number": 14,
                    "text": "Ma o Korianetumu o le atalii o Aminikata."
                },
                {
                    "number": 15,
                    "text": "Ma o Aminikata o le atalii o Arona."
                },
                {
                    "number": 16,
                    "text": "Ma o Arona o se e tupuga mai ia Hetu, o le atalii ia o Heatoma."
                },
                {
                    "number": 17,
                    "text": "Ma o Heatoma o le atalii o Lipi."
                },
                {
                    "number": 18,
                    "text": "Ma o Lipi o le atalii o Kiso."
                },
                {
                    "number": 19,
                    "text": "Ma o Kiso o le atalii o Koruma."
                },
                {
                    "number": 20,
                    "text": "Ma o Koruma o le atalii o Levi."
                },
                {
                    "number": 21,
                    "text": "Ma o Levi o le atalii o Kimo."
                },
                {
                    "number": 22,
                    "text": "Ma o Kimo o le atalii o Morianetona."
                },
                {
                    "number": 23,
                    "text": "Ma o Morianetona o le suli o Ripelakiso."
                },
                {
                    "number": 24,
                    "text": "Ma o Ripelakiso o le atalii o Sesa."
                },
                {
                    "number": 25,
                    "text": "Ma o Sesa o le atalii o Hetu."
                },
                {
                    "number": 26,
                    "text": "Ma o Hetu o le atalii o Komi."
                },
                {
                    "number": 27,
                    "text": "Ma o Komi o le atalii o Korianetumu."
                },
                {
                    "number": 28,
                    "text": "Ma o Korianetumu o le atalii o Emera."
                },
                {
                    "number": 29,
                    "text": "Ma o Emera o le atalii o Omera."
                },
                {
                    "number": 30,
                    "text": "Ma o Omera o le atalii o Sule."
                },
                {
                    "number": 31,
                    "text": "Ma o Sule o le atalii o Kipi."
                },
                {
                    "number": 32,
                    "text": "Ma o Kipi o le atalii o Oraea, o le atalii o Iareto;"
                },
                {
                    "number": 33,
                    "text": "O Iareto lea na o mai ma lona uso, ma o laua aiga, faatasi ma isi ma o latou aiga, mai le olo tele, i le taimi na faaeseese ai e le Alii le gagana a tagata, ma tauto ai i lona toasa o le a faataapeapeina i latou i luga o le lalolagi atoa; ma e tusa ma le fetalaiga a le Alii, sa faataapeapeina lava tagata."
                },
                {
                    "number": 34,
                    "text": "Ma ona o le uso o Iareto o se tagata tino ese ma malosi, ma o se tagata na faapitoa tele e le Alii, sa fai atu Iareto, lona uso, ia te ia: Tagi atu i le Alii, ina ia le faafenumiaiina e ia i tatou ina ia le mafai ona tatou malamalama ia tatou upu."
                },
                {
                    "number": 35,
                    "text": "Ma sa oo ina tagi atu le uso o Iareto i le Alii, ma sa agaalofa mai le Alii ia Iareto; o lea na le faaeseeseina ai e ia le gagana a Iareto; ma sa le faafenumiaiina Iareto ma lona uso."
                },
                {
                    "number": 36,
                    "text": "Ona fai atu ai lea o Iareto i lona uso: Toe tagi atu i le Alii, ma atonu o le a ia liliu ese ai lona toasa mai ia te i latou o a tatou uo, ina ia le faaeseeseina e ia la latou gagana."
                },
                {
                    "number": 37,
                    "text": "Ma sa oo ina tagi atu le uso o Iareto i le Alii, ma sa agaalofa mai le Alii ia laua uo, ma o latou aiga foi, sa le faafenumiaiina i latou."
                },
                {
                    "number": 38,
                    "text": "Ma sa oo ina toe fai atu Iareto i lona uso, ua fai atu: Alu ma ole atu i le Alii, pe o le a ia tutuli ese i tatou i fafo o le laueleele, ma afai o le a ia tutuli ese i tatou i fafo o le laueleele, tagi atu ia te ia po o fea o le a tatou o i ai. Ma o ai na te iloa ae o le a le taitaiina atu i tatou e le Alii i se laueleele ua silisili ona lelei i luga o le lalolagi atoa? Ma afai e faapea, ia tatou faamaoni i le Alii, ina ia tatou mauaina lena laueleele mo o tatou tofi."
                },
                {
                    "number": 39,
                    "text": "Ma sa oo ina tagi atu le uso o Iareto i le Alii e tusa ma le mea na fetalaia e le fofoga o Iareto."
                },
                {
                    "number": 40,
                    "text": "Ma sa oo ina faafofoga mai le Alii i le uso o Iareto, ma agaalofa mai ia te ia, ma fetalai mai ia te ia:"
                },
                {
                    "number": 41,
                    "text": "Ina alu ia ma faapotopoto faatasi au lafu manu, o manu poa ma manu fafine, o ituaiga eseese uma; ma fatu foi o ituaiga eseese uma o le eleele; ma ou aiga; ma lou uso foi o Iareto, ma lona aiga; ma au uo foi ma o latou aiga, ma uo a Iareto ma o latou aiga."
                },
                {
                    "number": 42,
                    "text": "Ma a uma ona e faia lenei mea, ia e alu atu i luma o i latou i lalo i le vanu lea e i le itu i matu. Ma o iina o le a ou feiloai ai ma oe, ma o le a ou alu atu ai i ou luma i se laueleele ua silisili ona lelei i luga o laueleele uma o le lalolagi."
                },
                {
                    "number": 43,
                    "text": "Ma o iina o le a ou faamanuia ai oe ma au fanau, ma faatutu mai mo au mai au fanau, ma mai fanau a lou uso, ma mai ia i latou o e o le a o atu faatasi ma oe, se atunuu tele. Ma o le a leai se atunuu e silisili atu i lo le atunuu lea o le a ou faatu mai mo au mai lau fanau, i luga o le lalolagi atoa. Ma o le a faapea ona ou faia ia te oe ona o lenei taimi umi ua e tagi mai ai ia te au."
                }
            ]
        },
        "/study/scriptures/bofm/ether/2": {
            "uri": "/study/scriptures/bofm/ether/2",
            "title": "Eteru 2",
            "data_type": "chapter",
            "chapter_name": "Mataupu 2",
            "chapter_summary": [
                "Ua sauni sa Iaretō mo la latou malaga atu i se laueleele na folafolaina—O lea laueleele o se laueleele filifilia e ao ina auauna atu ai ia Keriso e o nonofo ai a leai o le a tafiesea i latou—Ua fetalai mai le Alii i le uso o Iareto mo le tolu itula—Ua fausia e sa Iareto ni vaa—Ua fetalai le Alii i le uso o Iareto e fautua atu se ala e faamalamalama ai vaa."
            ],
            "verses": [
                {
                    "number": 1,
                    "text": "Ma sa oo ina o atu Iareto ma lona uso, ma o laua aiga, ma uo foi a Iareto ma lona uso, ma o latou aiga, i lalo i le vanu lea sa i le itu i matu, (ma o le igoa o le vanu o Nimarota, ua faaigoa i le tagata tulimanu malosi) faatasi ma a latou lafu manu ia sa latou faapotopoto faatasi, o manu poa ma manu fafine, o ituaiga eseese uma."
                },
                {
                    "number": 2,
                    "text": "Ma sa latou tatao foi mailei ma tapue manu felelei o le ea; ma sa latou saunia foi se faatanoa, na latou ave ai faatasi ma i latou ia o vai."
                },
                {
                    "number": 3,
                    "text": "Ma sa latou ave foi faatasi ma i latou o tesareta, ia a faamatalaina, o le lago meli; ma sa faapea ona latou ave faatasi ma i latou faamoega o lagomeli, ma ituaiga o mea uma sa i ai i luga o le laueleele, o fatu o ituaiga taitasi uma."
                },
                {
                    "number": 4,
                    "text": "Ma sa oo ina ua latou o mai i lalo i le vanu o Nimarota sa afio ifo i le Alii ma fetautalatalaai ma le uso o Iareto; ma sa i ai o ia i totonu o se ao, ma sa le vaai atu le uso o Iareto ia te ia."
                },
                {
                    "number": 5,
                    "text": "Ma sa oo ina poloaiina i latou e le Alii e tatau ona latou o atu i le vao, ioe, i le vaega lena e leai ai lava se tagata na oo i ai. Ma sa oo ina afio atu le Alii i o latou luma, ma fetalai mai ia te i latou ao tu o ia i totonu o se ao, ma tuu mai faatonuga i le mea e tatau ona latou malaga ai."
                },
                {
                    "number": 6,
                    "text": "Ma sa oo ina latou malaga i le vao, ma fauina ni vaa, ia na latou sopoia ai vai e tele, ma taitaiina pea e le aunoa e le aao o le Alii."
                },
                {
                    "number": 7,
                    "text": "Ma sa le tuuina i latou e le Alii ia latou taofi i le sami i tala atu o le vao, ae sa ia finagalo ia latou o mai seia oo mai lava i le laueleele o le folafolaga, lea ua silisili ona lelei i luga o isi laueleele uma, lea na faasaosaoina e le Alii le Atua mo tagata amiotonu."
                },
                {
                    "number": 8,
                    "text": "Ma sa ia tauto i le uso o Iareto i lona toasa, o soo se tasi na te mauaina lenei laueleele o le folafolaga, mai lena taimi e oo mai i luma ma le faavavau, e tatau ona auauna atu ia te ia, le Atua moni ma toatasi nao ia, a leai o le a tafi ese i latou pe a oo mai le atoatoa o lona toasa i luga o i latou."
                },
                {
                    "number": 9,
                    "text": "Ma o lenei, e mafai ona tatou vaaia fetalaiga faatulafonoina a le Atua e faatatau i lenei laueleele; e faapea o se laueleele o le folafolaga; ma o soo se atunuu latou te mauaina ia auauna atu i le Atua, a leai o le a tafi ese i latou pe a oo mai le atoatoa o lona toasa i luga o i latou. Ma e oo mai le atoatoa o lona toasa i luga o i latou pe a matua i latou i le amioletonu."
                },
                {
                    "number": 10,
                    "text": "Aua faauta, o se laueleele lenei ua silisili atu ona lelei i luga o isi laueleele uma; o le mea lea o ia o le na te mauaina ia auauna atu i le Atua a leai o le a tafiesea o ia; ona o le fetalaiga faatulafonoina tumau-faavavau lea a le Atua. Ma o le a le tafiesea i latou seia oo ina oo mai le atoatoa o le amioletonu i fanau a le laueleele."
                },
                {
                    "number": 11,
                    "text": "Ma e oo mai ia te outou lenei talafaamaumau, outou Nuuese e, ina ia outou iloa fetalaiga faatulafonoina a le Atua—ina ia outou salamo, ma aua tou te faaauau pea ia outou amioletonu seia oo ina oo mai le atoatoa, ina ia outou le aumaia i lalo le atoatoa o le toasa o le Atua i o outou luga e pei ona faia e tagata mau o le laueleele e oo mai i le taimi nei."
                },
                {
                    "number": 12,
                    "text": "Faauta, o se laueleele silisili ona lelei lenei, ma o soo se atunuu e mauaina o le a saoloto mai le pologa, ma mai le faatagataotaua, ma mai i isi atunuu uma e i lalo ifo o le lagi, pe afai latou te auauna i le Atua o le laueleele, o ia lea o Iesu Keriso, o le ua faaalia atu i mea ua matou tusia."
                },
                {
                    "number": 13,
                    "text": "Ma o lenei o le a ou faasolo atu i lau talafaamaumau; aua faauta, sa oo ina aumai e le Alii Iareto ma ona uso seia oo atu lava i le sami tele lena ua vavae laueleele. Ma ina ua latou oo mai i le sami sa latou faatutu o latou faleie; ma sa latou faaigoaina le igoa o le nofoaga o Morianekumeri; ma sa latou nonofo i faleie, ma nonofo i faleie i luga o le matafaga mo le va o tausaga e fa."
                },
                {
                    "number": 14,
                    "text": "Ma sa oo i le faaiuga o tausaga e fa, sa toe afio mai le Alii i le uso o Iareto, ma afio i totonu o se ao ma fetalai mai ia te ia. Ma sa fetalai le Alii i le uso o Iareto mo le va o le tolu itula, ma aoai o ia ona sa ia le manatua e valaau atu i le suafa o le Alii."
                },
                {
                    "number": 15,
                    "text": "Ma sa salamo le uso o Iareto i lea mea leaga na ia faia, ma ia valaau atu ai i le suafa o le Alii mo ona uso o e na faatasi ma ia. Ma sa fetalai mai le Alii ia te ia: O le a ou faamagaloina oe ma ou uso ia latou agasala; ae aua e te toe agasala, aua ia outou manatua o lou Agaga e le galue pea i le tagata; o le mea lea, afai tou te agasala seia oo ina outou matua atoatoa o le a vavae ese outou mai luma o le Alii. Ma o ou manatu ia e uiga i le laueleele lea o le a ou tuu atu ia te outou mo o outou tofi; ona o se laueleele o le a silisili ona lelei i luga o isi laueleele uma."
                },
                {
                    "number": 16,
                    "text": "Ma sa fetalai mai le Alii: Alu e galue ma fau ni vaa, e pei o vaa ia ua uma ona outou fausia. Ma sa oo ina alu atu le uso o Iareto e galue, ma ona uso foi, ma fausia vaa e pei o vaa ia ua uma ona latou fausia, e tusa ma faatonuga a le Alii. Ma sa laiti i latou, ma sa mama i latou i luga o le vai, e pei lava o le mama o se manulele i luga o le vai."
                },
                {
                    "number": 17,
                    "text": "Ma sa fausia i latou i se ala sa matua malu tele ai i latou, e mafai ona mau o le vai i totonu o i latou e pei lava o se ipu: ma o o latou lalo sa malu e pei o se ipu; ma o o latou itu sa malu e pei o se ipu; ma o o latou taumua ma taumuli sa taufaasiusiu; ma o o latou fogavaa sa malu e pei o se ipu; ma o o latou uumi o le umi o se laau; ma o o latou faitotoa, pe a tapunipuni, sa malu e pei o se ipu."
                },
                {
                    "number": 18,
                    "text": "Ma sa oo ina tagi atu le uso o Iareto i le Alii, ua fai atu: Le Alii e, ua uma ona ou faia o le galuega na e poloaiina ai au, ma ua ou faia vaa e tusa e pei ona e faatonuina ai au."
                },
                {
                    "number": 19,
                    "text": "Faauta foi, le Alii e, ua leai se malamalama i totonu o i latou; o fea matou te uli atu i ai? Ma o le a matou fano foi, ona e le mafai ona matou manava i totonu o i latou, vagana le ea lea ua i totonu; o lea o le a matou fano ai."
                },
                {
                    "number": 20,
                    "text": "Ma sa fetalai mai le Alii i le uso o Iareto: Faauta, ia e faia se pu i luga o le fogavaa, ma lalo foi; ma a oo ina outou manaomia se ea ia outou tatala le pu ma maua ai le ea. Ma afai e faapea e sau le vai i o outou luga, faauta, ia outou tapuni le pu, ina ia outou le fano i le lolo."
                },
                {
                    "number": 21,
                    "text": "Ma sa oo ina faapea ona faia e le uso o Iareto, e pei ona poloaiina ai e le Alii."
                },
                {
                    "number": 22,
                    "text": "Ma sa toe tagi atu o ia i le Alii ua fai atu: Le Alii e, faauta ua uma ona ou faia e pei ona e poloaiina ai au; ma ua ou saunia vaa mo ou tagata, faauta foi, ua leai se malamalama i totonu o i latou. Faauta, le Alii e, pe e te tuu ea i matou ia matou sopoia lenei vai tele i le pogisa?"
                },
                {
                    "number": 23,
                    "text": "Ma sa fetalai mai le Alii i le uso o Iareto: O le a se mea tou mananao ia ou faia ina ia outou maua se malamalama i totonu o o outou vaa? Aua faauta, e le mafai ona outou faia ni faamalama, ona o le a taia nutililii; pe tou te ave foi afi faatasi ma outou, ona tou te le o i le malamalama o le afi;"
                },
                {
                    "number": 24,
                    "text": "Aua faauta, o le a pei outou o se tafola i totonu o le sami; ona o le a fafati galu mauga i luga o outou. E ui i lea, o le a ou toe aumai outou i fafo mai le loloto o le sami; ona ua o atu matagi i fafo mai lou gutu, ma ua ou auina atu foi uaga ma lologa."
                },
                {
                    "number": 25,
                    "text": "Faauta foi, ua ou saunia outou e faasaga i ia mea; ona e le mafai ona outou sopoia lenei moana tele vagana ai ua ou saunia outou aua galu o le sami, ma matagi ua o atu, ma lologa o le a oo mai. O lea o le a se mea tou te mananao ia ou saunia mo outou ina ia outou maua le malamalama pe a tofatumoanaina outou i loloto o le sami?"
                }
            ]
        },
        "/study/scriptures/bofm/ether/3": {
            "uri": "/study/scriptures/bofm/ether/3",
            "title": "Eteru 3",
            "data_type": "chapter",
            "chapter_name": "Mataupu 3",
            "chapter_summary": [
                "Ua vaai le uso o Iareto i le tamatamaiaao o le Alii ao pai ane o ia i maa e sefuluono—Ua faaali mai e Keriso lona tino agaga i le uso o Iareto—O i latou o e ua mauaina se malamalama atoatoa e le mafai ona taofia mai totonu o le veli—Ua saunia maa-faamatala gagana e aumai ai le talafaamaumau a sa Iaretō i le malamalama."
            ],
            "verses": [
                {
                    "number": 1,
                    "text": "Ma sa oo ina alu atu le uso o Iareto, (o lenei o le aofai o vaa ia ua uma ona saunia e valu) i le mauga, lea sa latou taua o le mauga o Selema, ona o lona maualuga tele, ma ia gaosi mai se papa ni maa laiti e sefulu ma le ono; ma sa papae ma manino ia maa, e pei lava o le tioata manino; ma sa ia ave ia maa i ona lima i luga i le tumutumu o le mauga, ma toe tagi atu i le Alii, ua fai atu:"
                },
                {
                    "number": 2,
                    "text": "Le Alii e, na e fetalai mai o le a siomia i matou i lologa. O lenei faauta, Le Alii e, ma aua e te toatamai mai i lau auauna ona o lona vaivai i ou luma; aua ua matou iloa ua paia oe ma ua e afio i le lagi, ma ua matou le agavaa i ou luma; o le pau o o matou natura ua matou leaga ai pea e le aunoa; e ui i lea, Le Alii e, ua e tuu mai ia te i matou se poloaiga e ao ina matou valaau atu ia te oe, ona o oe matou te maua mai ai e tusa ma o matou manao."
                },
                {
                    "number": 3,
                    "text": "Faauta, Le Alii e, na e taiaina i matou ona o lo matou amioletonu, ma ua e tutuli ese i matou, ma ua matou i ai i le vao mo nei tausaga e tele; e ui i lea, ua e alofa mutimutivale mai pea ia te i matou. Le Alii e, silasila mai ia ia te au i le alofa, ma liliu ese lou toasa mai i ou nei tagata, ma aua e te tuu i latou e sopo atu i luga o lenei moana sousou i le pogisa; ae faauta mai i nei mea na ou gaosia mai le papa."
                },
                {
                    "number": 4,
                    "text": "Ma ua ou iloa, Le Alii e, ua ia te oe le mana uma, ma e mafai ona e faia o soo se mea e te finagalo i ai mo le manuia o tagata; o lea, pai mai i nei maa, Le Alii e, i lou tamatamaiaao, ma saunia i latou ina ia susulu atu i le pogisa; ma o le a latou susulu mai ia te i matou i totonu o vaa ua matou saunia, ina ia matou maua le malamalama ao matou sopo atu i le sami."
                },
                {
                    "number": 5,
                    "text": "Faauta, Le Alii e, e mafai ona e faia lenei mea. Ua matou iloa e mafai ona e faaali mai le mana tele, lea ua foliga faatauvaa i le malamalamaaga o tagata."
                },
                {
                    "number": 6,
                    "text": "Ma sa oo ina ua uma ona fai atu e le uso o Iareto o nei upu, faauta, sa faaloloa mai e le Alii lona aao ma sa pai i maa taitasi i lona tamatamaiaao. Ma sa aveeseina le veli mai mata o le uso o Iareto, ma sa ia vaai i le tamatamaiaao o le Alii; ma sa pei o le tamatamailima o se tagata, e pei o le o, aano ma le toto; ma sa pau i lalo le uso o Iareto i luma o le Alii, ona sa taia o ia i le matau."
                },
                {
                    "number": 7,
                    "text": "Ma sa silasila mai le Alii ua pau i le eleele le uso o Iareto; ma sa fetalai mai le Alii ia te ia: Tulai ia, aisea ua e pau ai?"
                },
                {
                    "number": 8,
                    "text": "Ma sa ia fai atu i le Alii: Sa ou vaai i le tamatamaiaao o le Alii, ma sa ou fefe nei taia au e ia; ona sa ou le iloa ua i ai i le Alii le aano ma le toto."
                },
                {
                    "number": 9,
                    "text": "Ma sa fetalai mai le Alii ia te ia: Ona o lou faatuatua ua e vaai ai o le a ou ave i luga ia te aʼu se tino aano ma le toto; ma e lei sau lava i ou luma se tagata ma se faatuatua tele faapea e pei ona e sau; aua a na le faapea po ua le mafai ona e vaai i lou tamatamailima. Pe na e vaai ea i se mea e sili atu nai lo lenei?"
                },
                {
                    "number": 10,
                    "text": "Ma sa tali atu o ia: E leai; le Alii e, faaali mai ia oe lava ia te au."
                },
                {
                    "number": 11,
                    "text": "Ma sa fetalai mai le Alii ia te ia: E te talitonu ea i upu o le a ou tautala atu ai?"
                },
                {
                    "number": 12,
                    "text": "Ma sa tali atu o ia: Ioe, le Alii e, ua ou iloa e te fetalai i le upumoni, ona o oe o se Atua o le upumoni, ma e le mafai ona pepelo."
                },
                {
                    "number": 13,
                    "text": "Ma ina ua uma ona fai atu e ia o ia upu, faauta, sa faaali mai e le Alii o ia lava ia te ia, ma fetalai mai: Ona ua e iloa nei mea, ua togiolaina oe mai le pau; o lea ua toe aumai ai oe i ou luma; o lea ou te faaali atu ai au lava ia te oe."
                },
                {
                    "number": 14,
                    "text": "Faauta, o au o le na saunia mai le faavaega o le lalolagi e togiola lou nuu. Faauta, o au o Iesu Keriso. O au o le Tamā ma le Atalii. O au e maua ai e tagata uma le ola, ma e faavavau, ia i latou lava o e e talitonu i lou igoa; ma o le a avea i latou ma ou atalii ma ou afafine."
                },
                {
                    "number": 15,
                    "text": "Ma ou te lei faaalia au lava i se tagata o se na ou foafoaina, ona e leai se tagata sa talitonu mai ia te au e pei ona e talitonu mai. Pe ua e vaai ea ua foafoaina oe i lou lava faatusa? Ioe, e oo i tagata uma sa foafoaina i le amataga i lou lava faatusa."
                },
                {
                    "number": 16,
                    "text": "Faauta, o lenei tino, lea ua e vaai mai nei i ai, o le tino lea o lou agaga; ma ua ou foafoaina le tagata e tusa ma le tino o lou agaga; ma e pei ona ou foliga atu ia te oe i la le agaga o le a faapea lava ona ou foliga atu i lou nuu i la le tino."
                },
                {
                    "number": 17,
                    "text": "Ma o lenei, o au, o Moronae, e pei ona ou fai atu, ua le mafai ona ou faia se tala atoa o nei mea ua tusia, o lea ua lava ai ia te au ona ou fai atu sa faaali mai e Iesu o ia lava i lenei tagata i la le agaga, e tusa lava ma le faatusa ma foliga o le tino lava lea e tasi na ia faaali mai ai o ia lava i tagata sa Nifaē."
                },
                {
                    "number": 18,
                    "text": "Ma sa ia auauna mai ia te ia e pei lava ona ia auauna mai i tagata sa Nifaē; na faia nei mea uma, ina ia iloa e lenei tagata o ia o le Atua, ona o le tele o galuega tetele na faaalia e le Alii ia te ia."
                },
                {
                    "number": 19,
                    "text": "Ma ona o le malamalama o lenei tagata sa le mafai ai ona taofi o ia mai le vaai atu i totonu o le veli; ma sa vaai o ia i le tamatamaiaao o Iesu, lea, ina ua ia vaai i ai, na pau ai o ia i lalo i le matau; aua sa ia iloa o le tamatamaiaao lea o le Alii; ma sa le toe ia te ia le faatuatua, ona ua ia mautinoa, ua le masalosalo i se mea."
                },
                {
                    "number": 20,
                    "text": "O le mea lea, ona ua maua e ia lenei malamalama atoatoa o le Atua, sa le mafai ona taofia o ia mai totonu o le veli; o lea na ia vaai ai ia Iesu, ma sa auauna mai o ia ia te ia."
                },
                {
                    "number": 21,
                    "text": "Ma sa oo ina fetalai mai le Alii i le uso o Iareto: Faauta, aua e te tuu nei mea na e vaaia ma faalogoina ia o atu i le lalolagi, seia oo i le taimi o le a ou faamamaluina ai lou igoa i la le tino; o le mea lea, ia e teu ai ia mea na e vaaia ma faalogoina, ma ia le faaalia atu i se tagata."
                },
                {
                    "number": 22,
                    "text": "Faauta foi, a oo ina e sau ia te au, ia e tusia i latou ma faamaufaailogaina, ina ia leai se tasi e mafai ona faaliliuina i latou; ona o le a e tusia i latou i se gagana e le mafai ona faitauina ai i latou."
                },
                {
                    "number": 23,
                    "text": "Faauta foi, ou te tuu atu ia te oe maa nei e lua, ma ia e faamaufaailogaina foi i laua faatasi ma mea o le a e tusia."
                },
                {
                    "number": 24,
                    "text": "Aua faauta, ua ou faaeseina le gagana o le a e tusi ai; o le mea lea o le a ou faia ai i lau lava taimi e tatau ai, ia faamalamalama atu e nei maa o i mata o tagata mea o le a e tusia."
                },
                {
                    "number": 25,
                    "text": "Ma ina ua uma ona fetalai mai e le Alii o nei upu, sa ia faaali mai i le uso o Iareto tagata uma o le lalolagi o e na i ai, ma i latou uma foi o le a i ai; ma sa ia le taofia i latou mai lana vaai, e oo lava i tuluiga o le lalolagi."
                },
                {
                    "number": 26,
                    "text": "Ona sa ia fetalai mai ia te ia i taimi muamua, afai e talitonu o ia ia te ia e mafai e ia ona faaali mai ia te ia mea uma—o le a faaali mai ia te ia; ona le mafai ai e le Alii ona taofi o se mea mai ia te ia, aua sa ia iloa e mafai e le Alii ona faaali mai o mea uma ia te ia."
                },
                {
                    "number": 27,
                    "text": "Ma sa fetalai mai le Alii ia te ia: Ia tusi nei mea ma faamaufaailogaina; ma o le a ou faaali atu i latou i lau lava taimi e tatau ai, i le fanauga a tagata."
                },
                {
                    "number": 28,
                    "text": "Ma sa oo ina poloaiina o ia e le Alii ia faamaufaailogaina e ia maa e lua ia na ia maua mai, ma ia le faaalia atu i laua, seia oo ina faaali atu i latou e le Alii i le fanauga a tagata."
                }
            ]
        },
        "/study/scriptures/bofm/ether/4": {
            "uri": "/study/scriptures/bofm/ether/4",
            "title": "Eteru 4",
            "data_type": "chapter",
            "chapter_name": "Mataupu 4",
            "chapter_summary": [
                "Ua poloaiina Moronae e faamaufaailoga tusitusiga a le uso o Iareto—O le a le faaalia ia mea seia maua e tagata le faatuatua e pei lava o le uso o Iareto—Ua poloaiina tagata e Keriso ia talitonu i ana upu ma upu a ona soo—Ua poloaiina tagata ia salamo, talitonu i le talalelei, ma faaolaina."
            ],
            "verses": [
                {
                    "number": 1,
                    "text": "Ma sa poloaiina e le Alii le uso o Iareto ia alu ifo i lalo i fafo mai le mauga mai luma o le Alii, ma tusi mea na ia vaaia; ma sa faasa ona oo mai i latou i le fanauga a tagata seia mavae ona sii ae o ia i luga o le satauro; ma o le pogai lea na tausia ai i latou e le tupu o Mosaea, ina ia latou le oo mai i le lalolagi seia mavae ona faaali mai e Keriso o ia lava i ona tagata."
                },
                {
                    "number": 2,
                    "text": "Ma ina ua mavae ona faaali moni mai e Keriso o ia lava i ona tagata sa ia poloaiina ia faaalia i latou."
                },
                {
                    "number": 3,
                    "text": "Ma o lenei, ina ua mavae lena, ua faaitiitia i latou uma i le le talitonu; ma ua leai se tasi vagana ai sa Lamanā, ma ua latou teena le talalelei a Keriso; o lea ua poloaiina ai au ia ou toe natiaina i latou i le eleele."
                },
                {
                    "number": 4,
                    "text": "Faauta, ua ou tusia i nei papatusi mea moni lava ia na vaai i ai le uso o Iareto; ma e lei i ai lava ni mea tetele silisili atu ua faaali mai nai lo mea na faaalia i le uso o Iareto."
                },
                {
                    "number": 5,
                    "text": "O le mea lea na poloaiina ai au e le Alii e tusia i latou; ma ua ou tusiaina i latou. Ma ua ia poloaiina au ia ou faamaufaailogaina i latou; ma ua ia poloaiina foi au ia ou faamaufaailogaina lo latou faaliliuga; o le mea lea ua ou faamaufaailogaina ai faaliliu gagana, e tusa ma le poloaiga a le Alii."
                },
                {
                    "number": 6,
                    "text": "Ona sa fetalai mai le Alii ia te au: O le a le oo atu i latou i Nuuese seia oo i le aso latou te salamo ai i lo latou amioletonu, ma faamama i luma o le Alii."
                },
                {
                    "number": 7,
                    "text": "Ma i lena aso o le a latou faaaoga ai le faatuatua ia te au, ua fetalai mai ai le Alii, e pei ona faia e le uso o Iareto, ina ia mafai ona faapaiaina i latou ia te au, o le ou faaali atu ai ia te i latou mea na vaai i ai le uso o Iareto, e oo lava i le fofola atu o au faaaliga uma ia te i latou, ua fetalai mai ai Iesu Keriso, le Alo o le Atua, o le Tamā o le lagi ma le lalolagi, ma mea uma o i ai."
                },
                {
                    "number": 8,
                    "text": "Ma o ia o le e finau tetee i le afioga a le Alii, ia anatema o ia; ma ia o le e faafitia nei mea, ia anatema o ia; ona o le a ou le faaalia ia te i latou ni mea silisili atu, ua fetalai mai ai Iesu Keriso; ona o au o le ua tautala atu."
                },
                {
                    "number": 9,
                    "text": "Ma o lau poloaiga e tatala ma tapunia ai le lagi; ma o lau upu e lulu ai le lalolagi; ma o lau poloaiga e mavae atu ai tagata o i ai, e pei lava e mavae atu i se afi."
                },
                {
                    "number": 10,
                    "text": "Ma o ia o le e le talitonu i au upu, e le talitonu i ou soo; ma afai e faapea ou te le o tautala atu, faamasino outou; aua o le a outou iloa i le aso gataaga, o au lava lea o ia o loo tautala atu."
                },
                {
                    "number": 11,
                    "text": "Ae o ia o le e talitonu i nei mea ua ou tautala atu ai, o ia o le a ou asiasi atu i ai i faaaliga mai lou Agaga, ma o le a ia iloa ma molimauina. Ma o le a iloa e ia ua moni nei mea, ona o lou Agaga; ona e tauanauina e ia tagata ia latou faia le lelei."
                },
                {
                    "number": 12,
                    "text": "Ma soo se mea e tauanauina tagata e fai le lelei, e mai ia te au lea; ona ua leai se tasi e sau ai le lelei vagana ai ua mai ia te au. O au lava lea o le e taitaia tagata i mea lelei uma; o ia o le e le talitonu i au upu o le a le talitonu mai ia ia te au—ua Ou i ai; ma o ia e le talitonu mai ia te au o le a le talitonu i le Tamā o le na auina mai au. Aua faauta, o au o le Tamā, o au o le malamalama, ma le ola, ma le upumoni o le lalolagi."
                },
                {
                    "number": 13,
                    "text": "O mai ia ia te au, outou e o Nuuese, ma o le a ou faailoa atu ia te outou mea tetele silisili atu, le malamalama lea ua natia ona o le le talitonu."
                },
                {
                    "number": 14,
                    "text": "O mai ia ia te au, outou le aiga e o Isaraelu, ma o le a faaali atu ia te outou le tetele naua o mea ua teuina e le Tamā mo outou, mai le faavaega o le lalolagi; ma sa lei oo mai ia te outou, ona o le le talitonu."
                },
                {
                    "number": 15,
                    "text": "Faauta, pe a outou saeia lena veli o le le talitonu lea ua pogai ai ona tumau pea i lo outou tulaga leaga o le amioleaga, ma le maaa o le loto, ma le tauaso o le mafaufau, ona faaali mai ai lea ia te outou o mea tetele ma ofoofogia ia sa natia mau mai le faavaega o le lalolagi mai ia te outou—ioe, pe a outou valaau atu i le Tama i lou igoa, ma le loto momomo ma le agaga salamo, ona outou iloa ai lea ua manatua e le Tama le feagaiga lea na ia faia i o outou tamā, le aiga e o Isaraelu."
                },
                {
                    "number": 16,
                    "text": "Ma ona fofola atu ai lea i mata o tagata uma au faaaliga, faaaliga ia na ou poloaiina ia tusia e lau auauna o Ioane. Ia manatua, pe a outou vaai i nei mea, o le a outou iloa ua oo mai lava le taimi o le a faaali tino moni mai ai i latou."
                },
                {
                    "number": 17,
                    "text": "O lea, pe a outou maua lenei talafaamaumau o le a mafai ona outou iloa ua amataina le galuega a le Tamā i luga o le laueleele atoa."
                },
                {
                    "number": 18,
                    "text": "O lea, ia outou salamo ai outou tuluiga uma o le lalolagi, ma o mai ia te au, ma talitonu i lau talalelei, ma papatiso i lou igoa; aua o ia o le e talitonu ma papatiso o le a faaolaina; ae o ia o le e le talitonu o le a faasalaina; ma o le a mulimuli atu faailoga ia te i latou o e e talitonu i lou igoa."
                },
                {
                    "number": 19,
                    "text": "Ma amuia lava o ia o le e maua o faamaoni i lou igoa i le aso gataaga, ona o le a sii ae o ia i luga e mau i le malo ua saunia mo ia mai le faavaega o le lalolagi. Faauta foi, o au lava o le ua tautala atu. Amene."
                }
            ]
        },
        "/study/scriptures/bofm/ether/5": {
            "uri": "/study/scriptures/bofm/ether/5",
            "title": "Eteru 5",
            "data_type": "chapter",
            "chapter_name": "Mataupu 5",
            "chapter_summary": [
                "O molimau e toatolu ma le galuega lava ia o le a tutu o se molimau i le moni o le Tusi a Mamona."
            ],
            "verses": [
                {
                    "number": 1,
                    "text": "Ma o lenei, o au, o Moronae, ua ou tusia upu ia na poloaiina ai au, e tusa ma lou manatua; ma ua uma ona ou tau atu ia te oe mea ia ua ou faamaufaailogaina; o lea aua e te tago i ai ina ia e faaliliuina; ona ua faasaina lena mea ia te oe, vagana ua oo mai le taimi e tatau ai i le poto o le Atua."
                },
                {
                    "number": 2,
                    "text": "Faauta foi, atonu o le a mafai ona e maua o le avanoa e faaali atu ai papatusi ia te i latou o e o le a fesoasoani e aumai lenei galuega;"
                },
                {
                    "number": 3,
                    "text": "Ma o le a faaali atu i latou i se toatolu e le mana o le Atua; o lea o le a latou iloa ai ma le mautinoa ua moni nei mea."
                },
                {
                    "number": 4,
                    "text": "Ma o fofoga o molimau e toatolu o le a faamaumaututu ai nei mea; ma o le molimau a le toatolu, ma lenei galuega, lea o le a faaali atu ai le mana o le Atua ma lana afioga foi, lea ua molimau i ai le Tamā, ma le Alo, ma le Agaga Paia—ma o nei mea uma o le a tutu o se molimau e faasaga i le lalolagi i le aso gataaga."
                },
                {
                    "number": 5,
                    "text": "Ma afai e faapea o le a latou salamo ma o mai i le Tamā i le suafa o Iesu, o le a taliaina i latou i le malo o le Atua."
                },
                {
                    "number": 6,
                    "text": "Ma o lenei, afai ua leai se pule o ia te au mo nei mea, faamasino outou; aua o le a outou iloa ua ia te au le pule pe a outou vaai mai ia te au, ma o le a tatou tutu i luma o le Atua i le aso gataaga. Amene."
                }
            ]
        },
        "/study/scriptures/bofm/ether/6": {
            "uri": "/study/scriptures/bofm/ether/6",
            "title": "Eteru 6",
            "data_type": "chapter",
            "chapter_name": "Mataupu 6",
            "chapter_summary": [
                "Ua uunai atu vaa o sa Iaretō e le matagi agai i le laueleele na folafolaina—Ua vivii atu le nuu i le Alii mo lona agalelei—Ua tofia Oraea e avea ma tupu i luga o i latou—Ua maliliu Iareto ma lona uso."
            ],
            "verses": [
                {
                    "number": 1,
                    "text": "Ma o lenei, o au, o Moronae, ou te faasolo pea e tuu atu le talafaamaumau o Iareto ma lona uso."
                },
                {
                    "number": 2,
                    "text": "Aua sa oo ina ua uma ona saunia e le Alii maa ia na ave e le uso o Iareto i le mauga, sa sau i lalo le uso o Iareto i fafo mai le mauga, ma sa ia tuu i totonu o vaa maa ia na saunia, e tasi i o latou pito taitasi; faauta foi, sa latou tuuina atu le malamalama i vaa."
                },
                {
                    "number": 3,
                    "text": "Ma sa faapea ona faia e le Alii maa ia susulu atu i le pouliuli, e tuu atu ai le malamalama i tane, fafine, ma tamaiti, ina ia latou le sopoina le moana tele i le pogisa."
                },
                {
                    "number": 4,
                    "text": "Ma sa oo ina ua uma ona latou saunia o ituaiga o meaai uma eseese, ina ia mafai ona latou ola ai i luga o le vai, ma meaai foi mo a latou lafu ma fagaga, ma soo se meaola po o se manu po o se manu lele sa tatau ona latou ave faatasi ma i latou—ma sa oo ina ua uma ona latou faia o nei mea uma sa latou o atu i o latou auala po o vaa, ma tuuvaa atu i le sami, ma tuu atu i latou lava i le Alii lo latou Atua."
                },
                {
                    "number": 5,
                    "text": "Ma sa oo ina faia e le Alii le Atua ia i ai se matagi malosi e agi mai i luga o vai, agai i le laueleele na folafolaina; ma sa faapea ona felafoaiina ai i latou i luga o galu o le sami i luma o le matagi."
                },
                {
                    "number": 6,
                    "text": "Ma sa oo ina tele taimi sa tanumia ai i latou i le loloto o le sami, ona o galu mauga sa fati i o latou luga, ma afa tetele foi ma matautia na pogai mai i le malosi tele o le matagi."
                },
                {
                    "number": 7,
                    "text": "Ma sa oo ina ua tanumia i latou i le moana sa leai se vai sa afaina ai latou, ona sa malu lelei o latou vaa e pei o se ipu, ma sa malu lelei foi i latou e pei o le vaa o Noa; o lea a siomiaina faataamilo i latou i vai e tele sa latou tagi atu i le Alii, ma sa ia toe aumaia i latou i luga o vai."
                },
                {
                    "number": 8,
                    "text": "Ma sa oo ina lei pe lava le agi mai o le matagi agai i le laueleele na folafolaina ao latou i ai i luga o vai; ma sa faapea ona latou lelea atu i luma o le matagi."
                },
                {
                    "number": 9,
                    "text": "Ma sa latou pepese atu viiga i le Alii; ioe, sa pese atu le uso o Iareto viiga i le Alii, ma sa ia faafetai ma vivii atu i le Alii i le aso atoa; ma ina ua oo mai le po, sa latou le taofia le vivii atu i le Alii."
                },
                {
                    "number": 10,
                    "text": "Ma sa faapea ona latou lelea atu i luma; ma sa leai se sauai o le sami sa mafai ona faamalepeina vaa, pe o se tafola e mafai ona faaleagaina i latou; ma sa latou maua pea le malamalama e le aunoa, pe o luga o le vai po o lalo o le vai."
                },
                {
                    "number": 11,
                    "text": "Ma sa faapea ona latou lelea atu i luma, i le tolu selau fasefulu ma le fa aso i luga o le vai."
                },
                {
                    "number": 12,
                    "text": "Ma sa latou taunuu i luga o le matafaga o le laueleele na folafolaina. Ma ina ua latou tuvae i luga o le matafaga o le laueleele na folafolaina sa latou punonou i lalo i luga o le laueleele, ma faamaualalalo i latou lava i luma o le Alii, ma tutulu i loimata o le olioli i luma o le Alii, ona o le tele o lona alofa mutimutivale agamalu ia te i latou."
                },
                {
                    "number": 13,
                    "text": "Ma sa oo ina latou o atu i luga o le laueleele, ma amata ona galueaiina le eleele."
                },
                {
                    "number": 14,
                    "text": "Ma sa i ai ia Iareto ni atalii e toafa; ma sa faaigoa i latou ia Iakoma, ma Kilikā, ma Miʼa, ma Oraea."
                },
                {
                    "number": 15,
                    "text": "Ma sa fanaua foi e le uso o Iareto ni atalii ma afafine."
                },
                {
                    "number": 16,
                    "text": "Ma o le aofai o uo a Iareto ma lona uso pe tusa ma le luasefulu ma le lua tagata; ma sa latou fanauina foi atalii ma afafine ae latou te lei o mai i le laueleele na folafolaina; o lea sa amata ona toatele i latou."
                },
                {
                    "number": 17,
                    "text": "Ma sa aoaoina i latou ia savavali faamaualalalo i luma o le Alii; ma sa aoaoina foi i latou mai luga."
                },
                {
                    "number": 18,
                    "text": "Ma sa oo ina amata ona latou salalau atu i luga o le laueleele, ma uluola ma galueaiina le eleele; ma sa latou faasolo malolosi i le laueleele."
                },
                {
                    "number": 19,
                    "text": "Ma sa amata ona toeaina o le uso o Iareto, ma vaai ua lata ona alu ifo o ia i lalo i le tuugamau; o le mea lea na ia fai atu ai ia Iareto: Ta faapotopoto faatasi lo ta nuu ina ia ta faitauina i latou, ina ia ta iloa mai ia te i latou le mea latou te mananao i ai mai ia i taua ae ta te lei o ifo i lalo i o taua tuugamau."
                },
                {
                    "number": 20,
                    "text": "Ma sa faapea lava ona faapotopoto faatasi o le nuu. O lenei o le aofai o atalii ma afafine o le uso o Iareto e toaluasefulu ma le lua tagata; ma o le aofai o atalii ma afafine o Iareto e toasefulu ma le lua, e toafa ona atalii."
                },
                {
                    "number": 21,
                    "text": "Ma sa oo ina la faitauina o laua tagata; ma ina ua uma ona la faitauina i latou, sa laua mananaomia mai ia te i latou mea latou te mananao ia la faia ae la te lei o ifo i lalo i o laua tuugamau."
                },
                {
                    "number": 22,
                    "text": "Ma sa oo ina mananao mai le nuu ia te i laua ia laua faauuina se tasi o o laua atalii e avea ma tupu i luga o i latou."
                },
                {
                    "number": 23,
                    "text": "Ma o lenei faauta, sa faanoanoa tele i laua ona o lenei mea. Ma sa fai atu le uso o Iareto ia te i latou: E tau moni lava lenei mea i le faatagataotauaina."
                },
                {
                    "number": 24,
                    "text": "Peitai sa fai atu Iareto i lona uso: Tuu atu ia ia te i latou e fai so latou tupu. Ma o lea na ia fai atu ai ia te i latou: Ia outou filifili mai totonu o o maua atalii, le ua outou loto i ai."
                },
                {
                    "number": 25,
                    "text": "Ma sa oo ina latou filifilia le atalii ulumatua lava o le uso o Iareto, o lona igoa o Pakaka. Ma sa oo ina musu o ia ma le manao e avea mo o latou tupu. Ma sa mananao le nuu ia faamalosia o ia e lona tamā, ae sa le loto i ai lona tamā; ma sa ia poloaiina i latou e le tatau ona latou faamalosia se tagata e avea mo o latou tupu."
                },
                {
                    "number": 26,
                    "text": "Ma sa oo ina latou filifilia uso uma o Pakaka, ma sa latou le mananao i ai."
                },
                {
                    "number": 27,
                    "text": "Ma sa oo ina sa le mananao foi i ai atalii o Iareto, i latou uma lava, vagana ai le toatasi; ma sa faauuina Oraea e avea ma tupu i luga o le nuu."
                },
                {
                    "number": 28,
                    "text": "Ma sa amata ona nofotupu o ia, ma sa amata ona manuia o le nuu; ma sa oo ina latou mauoa tele lava."
                },
                {
                    "number": 29,
                    "text": "Ma sa oo ina maliu Iareto, ma lona uso foi."
                },
                {
                    "number": 30,
                    "text": "Ma sa oo ina savali Oraea ma le faamaualalo i luma o le Alii, ma ia manatua mea tetele na faia e le Alii mo lona tamā, ma sa ia aoaoina foi lona nuu e uiga i mea tetele na faia e le Alii mo o latou tamā."
                }
            ]
        },
        "/study/scriptures/bofm/ether/7": {
            "uri": "/study/scriptures/bofm/ether/7",
            "title": "Eteru 7",
            "data_type": "chapter",
            "chapter_name": "Mataupu 7",
            "chapter_summary": [
                "Ua nofotupu Oraea i le amiotonu—Ua faatutuina malo vatau o Sule ma Koʼoro i le lotolotoi o fouvalega ma fetauaiga—Ua tausalaina e perofeta le amioleaga ma le ifo i tupua o tagata, o e na salamo ai."
            ],
            "verses": [
                {
                    "number": 1,
                    "text": "Ma sa oo ina faia e Oraea faamasinoga ma le amiotonu i luga o le laueleele i ona aso uma, o le sa matua tele lava ona aso."
                },
                {
                    "number": 2,
                    "text": "Ma sa fanaua e ia atalii ma afafine; ioe, sa ia fanauina le tolu sefulu ma le tasi, sa i ai i totonu o i latou ni atalii e lua sefulu ma le tolu."
                },
                {
                    "number": 3,
                    "text": "Ma sa oo ina fanauina foi e ia Kipi i tausaga o lona toeaina. Ma sa oo ina nofotupu Kipi i lona tulaga; ma sa fanauina e Kipi Koriʼoa."
                },
                {
                    "number": 4,
                    "text": "Ma ina ua tolusefulu ma le lua tausaga o Koriʼoa, sa fouvale o ia i lona tamā, ma sa alu atu o ia ma nofo i le laueleele o Neʼoa; ma sa fanauina e ia atalii ma afafine, ma sa oo ina lalelei lava i latou; o le mea lea na faatosina atu ai e Koriʼoa tagata e toatele ia mulimuli atu ia te ia."
                },
                {
                    "number": 5,
                    "text": "Ma ina ua uma ona ia faapotopotoina faatasi o se autau, sa alu ae o ia i le laueleele o Morona lea sa nofo ai le tupu, ma ave o ia faatagataotaua, lea na taunuu ai le upu a le uso o Iareto o le a aumai i latou i le faatagataotaua."
                },
                {
                    "number": 6,
                    "text": "O lenei o le laueleele o Morona, lea sa nofo ai le tupu, sa latalata i le laueleele lea sa taua o Tuufua e sa Nifaē."
                },
                {
                    "number": 7,
                    "text": "Ma sa oo ina nofo Kipi faatagataotaua, ma lona nuu, i lalo o le pule a Koriʼoa, lona atalii, seia oo ina toeaina lava o ia; e ui i lea sa fanauina e Kipi ia Sule i tausaga o lona toeaina lava, ao i ai pea o ia i le faatagataotauaina."
                },
                {
                    "number": 8,
                    "text": "Ma sa oo ina ita Sule i lona uso; ma sa faasolo ina malosi Sule, ma sa oo ina malosi tele e tusa ma le malosi o le tagata matua; ma sa malosi tele foi o ia i le faautauta."
                },
                {
                    "number": 9,
                    "text": "O le mea lea, na alu atu ai o ia i le mauga o Efaraima, ma ia faaliusuavaia le oa mai le mauga, ma fai ai pelu mai le sila mo i latou o e na ia tosina ese faatasi ma ia; ma ina ua uma ona ia faaauupegaina o i latou i pelu, sa ia toe foi mai i le aai o Neʼoa, ma tau ma lona uso o Koriʼoa, lea na ia maua ai le malo, ma toefuatai atu i lona tamā o Kipi."
                },
                {
                    "number": 10,
                    "text": "Ma o lenei ona o le mea na faia e Sule, sa faaee e lona tamā i luga o ia le malo; o lea na amata ai ona nofotupu o ia i le tulaga o lona tamā."
                },
                {
                    "number": 11,
                    "text": "Ma sa oo ina faia e ia faamasinoga i le amiotonu; ma sa ia faasosolo lona malo i luga o le laueleele, ona ua matua toatele lava tagata."
                },
                {
                    "number": 12,
                    "text": "Ma sa oo ina fanauina foi e Sule atalii ma afafine e toatele."
                },
                {
                    "number": 13,
                    "text": "Ma sa oo ina salamo Koriʼoa i le tele o mea leaga na ia faia; o le mea lea na tuu atu ai e Sule ia te ia se pule i lona malo."
                },
                {
                    "number": 14,
                    "text": "Ma sa oo ina i ai ia Koriʼoa atalii ma afafine e toatele. Ma sa i ai i totonu o atalii o Koriʼoa se tasi na igoa ia Noa."
                },
                {
                    "number": 15,
                    "text": "Ma sa oo ina fouvale Noa ia Sule, le tupu, ma lona tamā foi o Koriʼoa, ma ia faatosina ese Koʼoro, lona uso, ma ona uso uma ma le toatele o le nuu."
                },
                {
                    "number": 16,
                    "text": "Ma sa tau o ia ma Sule, le tupu, lea na ia maua ai le laueleele o lo latou tofi muamua; ma sa avea o ia ma tupu i luga o le vaega lena o le laueleele."
                },
                {
                    "number": 17,
                    "text": "Ma sa oo ina toe tau o ia ma Sule, le tupu; ma sa ia ave Sule, le tupu, ma ave o ia faatagataotaua i Morona."
                },
                {
                    "number": 18,
                    "text": "Ma sa oo ina o le a ia fasioti ia te ia, sa tolotolo atu atalii o Sule i le fale o Noa i le po ma fasioti o ia, ma talepe i lalo le faitotoa o le falepuipui ma aumai i fafo lo latou tamā, ma tuu o ia i luga o lona nofoalii i lona lava malo."
                },
                {
                    "number": 19,
                    "text": "O le mea lea, na atiae ai e le atalii o Noa lona malo e sui ia te ia; e ui i lea sa latou le toe maua se mana i luga o Sule le tupu, ma sa oo ina manuia ma faasolo malolosi tagata o e sa i lalo o le pule a Sule le tupu."
                },
                {
                    "number": 20,
                    "text": "Ma sa vaeluaina le atunuu; ma sa i ai ni malo se lua, o le malo o Sule, ma le malo o Koʼoro, le atalii o Noa."
                },
                {
                    "number": 21,
                    "text": "Ma sa faatonu e Koʼoro, le atalii o Noa, lona nuu, ia tau ma Sule, i le taua lea na manumalo ai Sule ia te i latou ma fasiotia Koʼoro."
                },
                {
                    "number": 22,
                    "text": "Ma o lenei sa i ai se atalii o Koʼoro na igoa ia Nimarota; ma sa tuu mai e Nimarota le malo o Koʼoro ia Sule, ma sa fiafia Sule ia te ia; o le mea lea na faaee ai e Sule agalelei tele i ona luga, ma sa ia faia i le malo o Sule e tusa ma ona manao."
                },
                {
                    "number": 23,
                    "text": "Ma o le nofoaiga foi a Sule na o mai ai perofeta i totonu o le nuu, o e na auina mai e le Alii, ma vavalo mai o le amioleaga ma le ifo i tupua o tagata ua aumai ai se fetuu i luga o le laueleele, ma o le a faaumatia i latou pe afai latou te le salamo."
                },
                {
                    "number": 24,
                    "text": "Ma sa oo ina faifai tagata e faasaga i perofeta, ma faatauemu ia te i latou. Ma sa oo ina faia e le tupu o Sule faamasinoga e faasaga ia te i latou o e na faifai e faasaga i perofeta."
                },
                {
                    "number": 25,
                    "text": "Ma sa ia faia se tulafono i le laueleele atoa, lea na tuu atu ai le pule i perofeta latou te o atu ai i soo se mea latou te loto i ai; ma o lenei mea na aumai ai tagata i le salamo."
                },
                {
                    "number": 26,
                    "text": "Ma ona sa salamo tagata ia latou amioletonu ma ifoga i tupua o lea na faasaoina ai i latou e le Alii, ma sa amata ona latou toe manuia i le laueleele. Ma sa oo ina fanauina e Sule atalii ma afafine i tausaga o lona toeaina."
                },
                {
                    "number": 27,
                    "text": "Ma sa le toe i ai ni taua i aso o Sule; ma sa ia manatua mea tetele na faia e le Alii mo ona tamā i le aumaia o i latou e sopo mai i le moana tele i le laueleele na folafolaina; o le mea lea na ia faia faamasinoga i le amiotonu i ona aso uma."
                }
            ]
        },
        "/study/scriptures/bofm/ether/8": {
            "uri": "/study/scriptures/bofm/ether/8",
            "title": "Eteru 8",
            "data_type": "chapter",
            "chapter_name": "Mataupu 8",
            "chapter_summary": [
                "Ua i ai feteenaiga ma finauga i le malo—Ua faatu e Akiso se faapotopotoga faalilolilo ua fusia i se tautoga e fasioti le tupu—O faapotopotoga faalilolilo e mai le tiapolo ma e iu i le faaumatiaina o malo—Ua lapatai Nuuese o ona po nei e faasaga i le faapotopotoga faalilolilo lea o le a saili e faatoilalo le saolotoga o laueleele uma, malo, ma atunuu."
            ],
            "verses": [
                {
                    "number": 1,
                    "text": "Ma sa oo ina fanauina e ia Omera, ma sa nofotupu Omera i lona tulaga. Ma sa fanauina e Omera Iareto; ma sa fanauina e Iareto atalii ma afafine."
                },
                {
                    "number": 2,
                    "text": "Ma sa fouvale Iareto i lona tamā, ma ua sau ma ua nofo i le laueleele o Hetu. Ma sa oo ina ia viivii faaoleole tagata e toatele, ona o ana upu poto, seia oo ina ia maua le afa o le malo."
                },
                {
                    "number": 3,
                    "text": "Ma ina ua uma ona ia maua o le afa o le malo sa ia sii taua atu i lona tamā, ma sa ia ave ai lona tamā faatagataotaua, ma faia o ia ia auauna i le faatagataotauaina;"
                },
                {
                    "number": 4,
                    "text": "Ma o lenei, i aso o le nofoaiga a Omera, sa i ai o ia i le faatagataotauaina i le afa o ona aso. Ma sa oo ina fanauina e ia atalii ma afafine, sa i ai i totonu o i latou Esoroma ma Korianetuma."
                },
                {
                    "number": 5,
                    "text": "Ma sa laua feita tele i mea na fai e Iareto lo laua uso, sa oo ina laua faatu se autau ma tau ma Iareto. Ma sa oo ina laua tau ma ia i le po."
                },
                {
                    "number": 6,
                    "text": "Ma sa oo ina ua uma ona laua fasioti o le autau a Iareto sa fai o le a laua fasioti foi o ia; ma sa ia aioi mai ia te i laua e aua la te fasiotia o ia, ma o le a ia tuu atu le malo i lona tamā. Ma sa oo ina la tuu atu ia te ia lona ola."
                },
                {
                    "number": 7,
                    "text": "Ma o lenei sa matua faanoanoa tele Iareto ona o le aveesea o le malo, ona sa ia tuu atu lona loto atoa i le malo ma le mamalu o le lalolagi."
                },
                {
                    "number": 8,
                    "text": "O lenei, o le afafine o Iareto, o se sa atamai tele, ma ina ua vaai atu i le faanoanoa o lona tamā, sa mafaufau e fai se fuafuaga e mafai ai ona ia toe faafoi mai le malo i lona tamā."
                },
                {
                    "number": 9,
                    "text": "O lenei sa lalelei tele le afafine o Iareto. Ma sa oo ina talanoa o ia ma lona tamā, ma fai atu ia te ia: Aisea ea ua faanoanoa tele ai lou tamā? Na te lei faitauina ea talafaamaumau ia na aumai e o tatou tamā mai le isi itu i luga o le moana loloto? Faauta, e le o i ai ea se tala iina e uiga ia i latou o e anamua, e faapea sa latou maua malo ma le mamalu tele e ala ia latou fuafuaga faalilolilo?"
                },
                {
                    "number": 10,
                    "text": "Ma o lenei, o lea, ia aami e lou tamā Akiso, le atalii o Kimino; faauta foi, ua aulelei au, ma o le a ou siva i ona luma, ma o le a ou faafiafia ia te ia, o le a fia faiava ai o ia ia te au; o le mea lea, afai e manao mai o ia ia te oe ia e te tuu atu au e avea ma ana ava, ona e fai atu lea: O le a ou tuuina atu o ia pe afai e te aumaia ia te au le ulu o loʼu tamā, le tupu."
                },
                {
                    "number": 11,
                    "text": "Ma o lenei o Omera o se sa avea ma uo ia Akiso; o le mea lea, ina ua amia mai Akiso e Iareto, sa siva le afafine o Iareto i ona luma sa faafiafia ai o ia ia te ia, sa oo ina manao o ia ia te ia e avea ma ana ava. Ma sa oo ina fai mai o ia ia Iareto: Tuu mai o ia ia te au e avea ma au ava."
                },
                {
                    "number": 12,
                    "text": "Ma sa fai atu Iareto ia te ia: O le a ou avatu o ia ia te oe, pe afai e te aumaia ia te au le ulu o loʼu tamā, le tupu."
                },
                {
                    "number": 13,
                    "text": "Ma sa oo ina faapotopoto mai e Akiso i le fale o Iareto lona aiga uma, ma fai atu ia te i latou: Tou te tauto mai ea ia te au o le a outou faamaoni mai ia te au i le mea lea o le a ou manao i ai mai ia te outou?"
                },
                {
                    "number": 14,
                    "text": "Ma sa oo ina latou tauto uma ia te ia, i le Atua o le lagi, ma i le lagi foi, ma le lalolagi ma o latou ulu, o soo se tasi e ese mai le fesoasoani ua manao i ai Akiso o le a vaea lona ulu; ma o soo se tasi na te faailoa atu soo se mea o le a faailoa mai e Akiso ia te i latou, o ia lava lea o le a toesea lona ola."
                },
                {
                    "number": 15,
                    "text": "Ma sa oo ina faapea ona latou ioe faatasi ma Akiso. Ma sa tuu atu e Akiso ia te i latou tautoga ia na tuuina mai e i latou o anamua o e sa latou saili foi le pule, lea na tuulima faasolo mai lava i lalo mai ia Kaino, o le o se fasioti tagata mai le amataga."
                },
                {
                    "number": 16,
                    "text": "Ma sa faatumauina i latou e le mana o le tiapolo e tuu atu ia tautoga i tagata, e taofi ai i latou i le pouliuli, e fesoasoani i e faapena e saili i le pule ia latou maua le pule, ma fasioti tagata, ma vete, ma pepelo, ma fai amioleaga ma faitaaga uiga eseese uma."
                },
                {
                    "number": 17,
                    "text": "Ma o le afafine o Iareto o le na ia tuuina i lona loto le manatu ia saili i nei mea mai anamua; ma o Iareto na tuuina i le loto o Akiso; o le mea lea, na tuu atu ai e Akiso i lona aiga ma ana uo, ma taitai ese atu ai i latou e ala i folafolaga logomalie e fai soo se mea sa manao i ai o ia."
                },
                {
                    "number": 18,
                    "text": "Ma sa oo ina latou faatuina se faapotopotoga faalilolilo, e pei lava o i latou anamua; o se faapotopotoga lea ua sili ona inosia ma amioleaga i mea uma, i le silafaga a le Atua;"
                },
                {
                    "number": 19,
                    "text": "Aua e le galue le Alii e ala i faapotopotoga faalilolilo, pe finagalo foi o ia ia faamasaa e tagata le toto, ae ua ia faasaina i mea uma, mai lava i le amataga o tagata."
                },
                {
                    "number": 20,
                    "text": "Ma o lenei o au, o Moronae, ou te le tusia le uiga o a latou tautoga ma faapotopotoga faalilolilo, ona ua faailoa mai ia te au ua i ai ia mea i totonu o tagata uma, ma ua i ai i latou i totonu o sa Lamanā."
                },
                {
                    "number": 21,
                    "text": "Ma o ia mea na mafua ai le faafanoga o nei tagata ua ou talatala atu ai nei, ma le faafanoga foi o le nuu o Nifae."
                },
                {
                    "number": 22,
                    "text": "Ma o soo se malo na te lagolagoina faapotopotoga faalilolilo faapea, e maua ai le pule ma le oa, seia oo ina lolofi i luga o le atunuu, faauta, o le a faaumatia i latou; aua o le a le tuuina e le Alii le toto o lana au paia, lea o le a latou faamasaaina, ia tagi mai pea ia te ia mai le eleele mo le tauimasui i luga o i latou ae na te le tauia."
                },
                {
                    "number": 23,
                    "text": "O le mea lea, outou Nuuese e, o le poto o le Atua ua tatau ai ona faailoa atu o nei mea ia te outou, ina ia outou salamo ai ia outou agasala, ma le tuuina ia faapotopotoga fasioti tagata ia oo ae i luga o outou, ia ua atiae ia maua ai le pule ma le oa—ma o le a oo mai i o outou luga le galuega, ioe, le galuega lava o le faafanoga, ioe, o le a pau ifo lava le pelu o le faamasinotonu o le Atua Faavavau i o outou luga, e faatoilalo ma faaumatia outou, pe afai tou te tuu ia mea ia oo mai."
                },
                {
                    "number": 24,
                    "text": "O le mea lea, ua poloaiina ai outou e le Alii, pe a outou vaai ua oo mai nei mea i totonu ia te outou o le a outou feala mai i se lagona o lo outou tulaga leaga matautia, ona o lenei faapotopotoga faalilolilo o le a i ai i totonu o outou; a leai oi talofa i lena faapotopotoga faalilolilo, ona o le toto o i latou o e ua fasiotia; ona ua latou tagi mai i le eleele mo le tauimasui i i luga o lea faapotopotoga faalilolilo, ma luga foi o i latou o e na atiinaeina i luga."
                },
                {
                    "number": 25,
                    "text": "Aua o soo se tasi na te atiina ae i luga, ua saili o ia e faatoilalo le saolotoga o laueleele uma, malo, ma atunuu; ma o le a ia aumai le faafanoga o nuu uma, ona ua atiae e le tiapolo, o le o le tamā o pepelo uma lava; le pepelo lava lena na ia faaseseina o tatou uluai matua, ioe, le pepelo lava lea na ia uunaia le tagata mai le amataga ia fasioti tagata; o le na faamaaaina loto o tagata na latou fasioti ai perofeta, ma fetogia i latou i maa, ma tutuli ese i latou, mai le amataga."
                },
                {
                    "number": 26,
                    "text": "O le mea lea, na poloaiina ai au, o Moronae, ia ou tusia nei mea, ina ia aveesea le leaga, ma ina ia oo mai ai le taimi e le mafai ai e Satani ona toe maua se mana i loto o le fanauga a tagata, ae ina ia mafai ona faatauanauina o i latou ia latou faia le lelei e le aunoa, ina ia mafai ona latou o mai i le puna o le amiotonu uma ma faaolaina i latou."
                }
            ]
        },
        "/study/scriptures/bofm/ether/9": {
            "uri": "/study/scriptures/bofm/ether/9",
            "title": "Eteru 9",
            "data_type": "chapter",
            "chapter_name": "Mataupu 9",
            "chapter_summary": [
                "E faasolo atu le malo mai le tasi i le isi e ala i le gafa, togafiti, ma le fasioti tagata—Sa vaai Emera i le Atalii o le Amiotonu—E toatele perofeta ua latou alaga atu le salamo—Ua malaia tagata i se oge ma gata uogo."
            ],
            "verses": [
                {
                    "number": 1,
                    "text": "Ma o lenei o au, o Moronae, ou te faasolo atu i lau talafaamaumau. O lea, faauta, ona o faalapotopotoga faalilolilo a Akiso ma ana uo, faauta, sa oo ai ina latou faatoilaloina le malo o Omera."
                },
                {
                    "number": 2,
                    "text": "E ui i lea, sa alofa mutimutivale le Alii ia Omera, ma ona atalii foi ma ona afafine o e sa latou le saili lona faaumatiaga."
                },
                {
                    "number": 3,
                    "text": "Ma sa lapataia Omera e le Alii i se miti e tatau ona ia alu ese atu i fafo mai le laueleele; o le mea lea na alu ese atu ai Omera i fafo mai le laueleele faatasi ma lona aiga, ma malaga i aso e tele, ma o mai i luga ma ui ane i tafatafa o le maupuepue o Semi, ma o mai i tafatafa ane o le nofoaga lea sa faaumatia ai sa Nifaē, ma mai iina i sasae, ma o atu i se nofoaga sa taua o Apeloma, i tala ane o le matafaga, ma o iina na ia faatu ai lona faleie, ma ona atalii foi ma ona afafine, ma lona auaiga uma, vagana ai Iareto ma lona aiga."
                },
                {
                    "number": 4,
                    "text": "Ma sa oo ina faauuina Iareto o se tupu i luga o le nuu, e le lima o le amioleaga; ma tuu atu ia Akiso lona afafine e avea ma ana ava."
                },
                {
                    "number": 5,
                    "text": "Ma sa oo ina saili e Akiso le ola o le tamā o lana ava; ma sa ia talanoa atu ia i latou o e na ia faatautoina i le tautoga a tagata anamua, ma sa latou mauaina le ulu o le tamā o lana ava, ao nofo o ia i luga o lona nofoalii, ao alo faafofoga atu i ona tagata."
                },
                {
                    "number": 6,
                    "text": "Ona sa matua tele lava le sosolo o lenei sosaiete amioleaga ma faalilolilo sa faaleaga ai loto o tagata uma; o lea na fasiotia ai Iareto i luga o lona nofoalii, ma nofotupu ai Akiso i lona tulaga."
                },
                {
                    "number": 7,
                    "text": "Ma sa oo ina amata ona fua o Akiso i lona atalii, o lea na ia tapunia ai o ia i le falepuipui, ma tausi o ia i nai meaai itiiti po o le leai foi seia oo ina mafatia o ia i le oti."
                },
                {
                    "number": 8,
                    "text": "Ma o lenei o le uso o ia o le na mafatia i le oti, (ma o lona igoa o Nimara) sa ita i lona tamā ona o lena mea na faia e lona tamā i lona uso."
                },
                {
                    "number": 9,
                    "text": "Ma sa oo ina faapotopoto e Nimara se aofai toaitiiti o tagata, ma sosola ese i fafo o le laueleele, ma o mai i luga ma ua nonofo faatasi ma Omera."
                },
                {
                    "number": 10,
                    "text": "Ma sa oo ina fanauina e Akiso isi atalii, ma sa fiafia le nuu ia te i latou, e ui ina sa latou tauto ia te ia o le a latou faia amioletonu uiga eseese uma e tusa ma mea sa manao i ai o ia."
                },
                {
                    "number": 11,
                    "text": "O lenei sa mananao tagata o Akiso i oa, e pei ona manao Akiso i le pule; o le mea lea, na tuu atu ai ia te i latou e atalii o Akiso o tupe, o se ala lea na latou faatosina ese atu ai le vaega tele o tagata ia mulimuli atu ia te i latou."
                },
                {
                    "number": 12,
                    "text": "Ma sa amata ona i ai o se taua i le va o atalii o Akiso ma Akiso, lea sa tumau mo le va o tausaga e tele, ioe, seia oo ina toetoe a faaumatia ai tagata uma o le malo, ioe, tagata uma lava, vagana ai ni tagata e tolusefulu, ma i latou o e na sosola faatasi ma le aiga o Omera."
                },
                {
                    "number": 13,
                    "text": "O le mea lea na toefuatai ai Omera i le laueleele o lona tofi."
                },
                {
                    "number": 14,
                    "text": "Ma sa oo ina amata ona toeaina o Omera; e ui i lea, sa fanauina e ia Emera i tausaga o lona toeaina; ma sa ia faauuina Emera e avea ma tupu e nofo e sui ia te ia."
                },
                {
                    "number": 15,
                    "text": "Ma ina ua uma ona ia faauuina o Emera e avea ma tupu sa vaai o ia i le filemu i le laueleele mo le va o le lua tausaga, ma oti ai o ia, ina ua mavae lea ona vaai i le tele o aso, ia sa tumu i le faanoanoa. Ma sa oo ina nofo Emera e sui ia te ia, ma sa mulimuli o ia i tulaga o lona tamā."
                },
                {
                    "number": 16,
                    "text": "Ma sa toe amata ona aveese e le Alii le fetuu mai le laueleele, ma sa manuia tele lava le aiga o Emera i lalo o le nofoaiga a Emera; ma i le va o le ono sefulu ma le lua o tausaga sa avea i latou ma ni tagata malolosi tele, sa oo ina latou matua mauoa lava—"
                },
                {
                    "number": 17,
                    "text": "I le latou maua o fualaau aina eseese, ma saito, ma silika, ma lino lelei, ma le auro, ma le ario, ma mea taua."
                },
                {
                    "number": 18,
                    "text": "Ma ituaiga eseese uma o povi, o povi poa, ma povi fafine, ma mamoe, ma puaa, ma oti, ma isi ituaiga o manu e tele sa aoga mo meaai a tagata."
                },
                {
                    "number": 19,
                    "text": "Ma sa i ai foi ia te i latou o solofanua, ma asini, ma sa i ai elefane ma kureloma ma kumoma; o ni mea uma ia sa aoga i le tagata, ma aemaise lava elefane ma kureloma ma kumoma."
                },
                {
                    "number": 20,
                    "text": "Ma sa faapea ona sasaa mai e le Alii ana faamanuiaga i luga o lenei laueleele, lea sa silisili ona lelei i luga o isi laueleele uma; ma ua ia poloaiina o soo se tasi na te mauaina le laueleele e tatau ona ia mauaina mo le Alii, a leai o le a faaumatia i latou pe a latou matua i le amioletonu; ona o luga o i latou faapea, ua fetalai mai ai le Alii: O le a ou sasaa atu i ai le atoatoa o lou ita."
                },
                {
                    "number": 21,
                    "text": "Ma sa fai e Emera faamasinoga i le amiotonu i ona aso uma, ma sa fanauina e ia atalii ma afafine e toatele; ma sa fanauina e ia Korianetumu, ma sa ia faauuina Korianetumu e suitulaga ia te ia."
                },
                {
                    "number": 22,
                    "text": "Ma ina ua uma ona faauu e ia Korianetumu e suitulaga ia te ia, sa soifua o ia i tausaga e fa, ma sa vaai o ia i le filemu i le laueleele; ioe, ma sa vaai lava o ia i le Atalii o le Amiotonu, ma sa olioli ma vivii e uiga i lona aso; ma sa maliu filemu o ia."
                },
                {
                    "number": 23,
                    "text": "Ma sa oo ina savali Korianetumu i tulaga o lona tamā, ma ia fausia aai tetele e tele, ma faia i lona nuu mea lelei i ona aso uma. Ma sa oo ina sa leai sana fanau seia oo ina toeaina lava o ia."
                },
                {
                    "number": 24,
                    "text": "Ma sa oo ina maliu lana ava, ina ua selau ma le lua ona tausaga. Ma sa oo ina ave e Korianetumu, e avea ma ana ava, ina ua toeaina o ia, se tamaitai talavou, ma fanauina ai ni atalii ma afafine; o le mea lea sa soifua o ia seia oo i le selau fa sefulu ma le lua tausaga o lona matua."
                },
                {
                    "number": 25,
                    "text": "Ma sa oo ina fanauina e ia Komi, ma sa nofo Komi e sui ia te ia; ma sa nofotupu o ia i tausaga e fa sefulu ma le iva, ma sa fanauina ai e ia Hetu; ma sa ia fanauina foi ni isi atalii ma afafine."
                },
                {
                    "number": 26,
                    "text": "Ma sa toe salalau atu le nuu i luga o le laueleele atoa, ma sa toe amata ona i ai o le amioleaga tele i luga o le laueleele, ma sa amata e Hetu ona toe opogi o fuafuaga faalilolilo mai anamua, e faaumatia ai lona tamā."
                },
                {
                    "number": 27,
                    "text": "Ma sa oo ina aveese e ia lona tamā mai le nofoalii, aua sa ia fasioti ia te ia i lana lava pelu; ma sa nofo o ia i lona tulaga."
                },
                {
                    "number": 28,
                    "text": "Ma sa i ai perofeta sa toe o mai i le laueleele, ma alaga mai le salamo ia te i latou—e faapea e ao ina latou teuteu le ala o le Alii a leai o le a oo mai se fetuu i luga o le laueleele; ioe, o le a oo mai lava se oge tele, lea o le a faaumatia ai i latou pe afai latou te le salamo."
                },
                {
                    "number": 29,
                    "text": "Peitai sa le talitonu tagata i upu a perofeta, ae sa latou tutuli i latou i fafo; ma o ni isi o i latou sa latou lafo i totonu o lua ma tuu i latou ia fano ai. Ma sa oo ina latou faia nei mea uma e tusa ma le poloaiga a le tupu, o Hetu."
                },
                {
                    "number": 30,
                    "text": "Ma sa oo ina amata ona i ai o se lamala tele i luga o le laueleele, ma sa amata ona faaumatia vave tagata ona o le lamala, ona ua leai se timu i luga o le laueleele."
                },
                {
                    "number": 31,
                    "text": "Ma sa o mai ni gata uogo i luga o le laueleele, ma ona ai tagata e toatele. Ma sa oo ina amata ona sosola o a latou lafu i luma o gata uogo, agai i le laueleele i saute, lea sa taua e sa Nifaē o Saraʼemila."
                },
                {
                    "number": 32,
                    "text": "Ma sa oo ina fano le tele o i latou i le ala; e ui i lea, e i ai ni isi sa sosola atu i le laueleele i saute."
                },
                {
                    "number": 33,
                    "text": "Ma sa oo ina faia e le Alii ia le toe tuliloaina i latou e gata uogo, ae ia latou punitia le ala ina ia le mafai e tagata ona ui atu ai, ina ia mafai ai ona pau i gata uoga soo se tasi e taumafai e ui atu ai."
                },
                {
                    "number": 34,
                    "text": "Ma sa oo ina mulimuli atu tagata i le ala o manu, ma ai tino o i latou na pauu i le ala, seia oo ina latou aia uma i latou. O lenei ina ua vaai tagata o le a latou fano sa amata ona latou salamo ia latou amioletonu ma tagi atu i le Alii."
                },
                {
                    "number": 35,
                    "text": "Ma sa oo ina ua lava lo latou faalotomaualalaloina o i latou lava i luma o le Alii sa toe auina mai e ia le timu i luga o le eleele; ma sa amata ona toe malolosi o tagata, ma sa amata ona i ai o fualaau aina i laufanua i matu, ma laufanua e taamilo ai. Ma sa faaali mai e le Alii lona mana ia te i latou i le faasaoina o i latou mai le oge."
                }
            ]
        },
        "/study/scriptures/bofm/ether/10": {
            "uri": "/study/scriptures/bofm/ether/10",
            "title": "Eteru 10",
            "data_type": "chapter",
            "chapter_name": "Mataupu 10",
            "chapter_summary": [
                "Ua sui le tasi tupu i le isi tupu—O ni isi o tupu ua amiotonu; o ni isi ua amioleaga—A manumalo le amiotonu, e faamanuia ma faatamaoaiga e le Alii tagata."
            ],
            "verses": [
                {
                    "number": 1,
                    "text": "Ma sa oo ina amata Sesa, o le na tupuga mai ia Hetu—aua sa fano Hetu i le oge, ma lona aiga atoa vagana ai Sesa—o le mea lea, sa oo ina amata ai e Sesa ona toe atiae se nuu ua vaevaeina."
                },
                {
                    "number": 2,
                    "text": "Ma sa oo ina manatua e Sesa le faaumatiaga o ona tamā, ma sa ia atiae se malo amiotonu; ona sa ia manatua mea na faia e le Alii i le aumaia o Iareto ma lona uso e sopo mai i le moana; ma sa savali o ia i ala o le Alii; ma sa ia fanauina atalii ma afafine."
                },
                {
                    "number": 3,
                    "text": "Ma o lona atalii ulumatua, o le o lona igoa o Sesa, sa fouvale ia te ia; e ui i lea, sa taina Sesa e le lima o se faomea, ona o lona mauoa tele, lea na toe aumai ai le toafilemu i lona tamā."
                },
                {
                    "number": 4,
                    "text": "Ma sa oo ina fausia e lona tamā aai e tele i luga o le laueleele, ma sa toe amata ona salalau atu o tagata i luga o le laueleele atoa. Ma sa soifua Sesa seia oo i ni tausaga ua toeaina lava; ma sa fanauina e ia Ripelakiso. Ma sa maliu o ia, ma nofotupu ai Ripelakiso e sui ia te ia."
                },
                {
                    "number": 5,
                    "text": "Ma sa oo ina le faia e Ripelakiso mea sao i le silafaga a le Alii, ona sa ia te ia ni ava ma ni palake e toatele, ma ia tuu i luga o tauau o tagata mea sa faigata ona tauaveina; ioe, sa ia faalafogaina i latou i lafoga mamafa; ma sa ia fausia i lafoga ni fale vateatea e tele."
                },
                {
                    "number": 6,
                    "text": "Ma sa ia faatuina mo ia lava se nofoalii matagofie tele; ma sa ia fausia ni falepuipui e tele, ma o soo se tasi sa le manao e totogi le lafoga sa ia lafoina i le falepuipui; ma o soo se tasi sa le mafai ona ia totogia le lafoga sa ia lafoina i le falepuipui; ma sa ia faatonu atu ia latou galulue pea mo lo latou tausiga; ma o soo se tasi sa musu e galue sa ia faatonu atu ia fasiotia."
                },
                {
                    "number": 7,
                    "text": "O le mea lea na ia maua ai ana galuega matagofie uma, ioe, e oo lava i ana auro lelei, sa ia faatonuina ia faamama i le falepuipui; ma o galuega taulima matagofie uma o ituaiga eseese sa ia faatonuina ia faia i le falepuipui. Ma sa oo ina ia faapuapuagatia tagata i ana faitaaga ma mea inosia."
                },
                {
                    "number": 8,
                    "text": "Ma ina ua mavae le va o tausaga e fa sefulu ma le lua o nofotupu o ia sa oo ina sa tutulai ae tagata e fouvale e faasaga ia te ia; ma sa amata ona toe i ai o taua i le laueleele, sa oo ina fasiotia ai Ripelakiso, ma tutuli ese ai ana fanau i fafo mai le laueleele."
                },
                {
                    "number": 9,
                    "text": "Ma sa oo ina ua mavae le va o tausaga e tele, sa faapotopoto faatasi e Morianetona, (o ia o se e tupuga mai ia Ripelakiso) se autau mai tagata na tutuli ese, ma o atu ma tau ma le nuu; ma sa oo ina ia maua le pule i luga o aai e tele; ma sa oo ina matua faigata tele le taua, ma sa tumau mo le tele o tausaga; ma sa oo ina maua e ia le pule i luga o le laueleele atoa, ma ia faatu ai o ia lava o le tupu i luga oi le laueleele uma."
                },
                {
                    "number": 10,
                    "text": "Ma ina ua uma ona ia faatu o ia lava ma tupu, sa ia faamamaina le avega a le nuu, o se mea na lelei ai o ia i le vaaiga a tagata, ma sa latou faauuina ai o ia e avea mo o latou tupu."
                },
                {
                    "number": 11,
                    "text": "Ma sa ia faia mea tonu i tagata, ae sa ia le faia ia te ia lava, ona o ana faitaaga e tele; o le mea lea na vavae ese ai o ia mai luma o le Alii."
                },
                {
                    "number": 12,
                    "text": "Ma sa oo ina atiae e Morianetona aai e tele, ma sa oo ina mauoa tele tagata i lalo o lana nofoaiga, i fale, ma i auro ma ario, ma i le faatupuina o le saito, ma i lafu, ma fagaga, ma mea faapena sa toefuatai mai ia te i latou."
                },
                {
                    "number": 13,
                    "text": "Ma sa ola Morianetona i tausaga e tele lava, ona ia fanauina ai lea o Kimo; ma sa nofo Kimo e sui i lona tamā; ma sa nofotupu o ia mo tausaga e valu, ma sa oti lona tamā. Ma sa oo ina le nofotupu Kimo i le amiotonu, o le mea lea na le fiafia ai le Alii ia te ia."
                },
                {
                    "number": 14,
                    "text": "Ma sa tulai ae lona uso e fouvale e faasaga ia te ia, lea na ia aumai ai o ia i le faatagataotaua; ma sa tumau o ia i le faatagataotauaina i ona aso uma; ma sa ia fanauina atalii ma afafine ao faatagataotauaina; ma i tausaga o lona toeaina lava na ia fanauina ai Levi; ma sa oti o ia."
                },
                {
                    "number": 15,
                    "text": "Ma sa oo ina auauna Levi i le faatagataotauaina ina ua mavae le oti o lona tamā, mo le va o le fa sefulu ma le lua tausaga. Ma sa ia sii taua e faasaga i le tupu o le laueleele, lea na ia maua ai mo ia lava le malo."
                },
                {
                    "number": 16,
                    "text": "Ma ina ua uma ona ia maua o le malo mo ia sa ia faia mea sa tonu i le silafaga a le Alii; ma sa manuia tagata i luga o le laueleele; ma sa ola o ia i se olaga umi lava, ma ia fanauina ni atalii ma afafine; ma sa fanauina foi e ia Koruma, o le na ia faauuina e avea ma tupu e sui ia te ia."
                },
                {
                    "number": 17,
                    "text": "Ma sa oo ina faia e Koruma mea sa lelei i le silafaga a le Alii i ona aso uma; ma sa ia fanauina atalii ma afafine e toatele; ma ina ua mavae ona ia vaai i aso e tele sa oti o ia, e pei lava o tagata uma o le lalolagi; ma ua nofotupu Kiso e sui ia te ia."
                },
                {
                    "number": 18,
                    "text": "Ma sa oo ina maliu foi Kiso, ma ua nofo Lipi e sui ia te ia."
                },
                {
                    "number": 19,
                    "text": "Ma sa oo foi ina faia e Lipi mea sa lelei i le silafaga a le Alii. Ma o aso o Lipi na faaumatia ai gata uogo. O le mea lea na latou o atu ai i le laueleele i saute, e saili meaai mo tagata o le laueleele, ona sa tumu le laueleele i manu o le vao. Ma sa avea foi Lipi lava ia ma tulimanu lelei tele."
                },
                {
                    "number": 20,
                    "text": "Ma sa latou atiina ae se aai tele i tafatafa o le ua vaitiiti o le laueleele, i tafatafa o le mea e vaelua ai e le sami le laueleele."
                },
                {
                    "number": 21,
                    "text": "Ma sa latou faasaosaoina le laueleele i saute e avea ma vao, e tuli ai manu. Ma sa ufitia le laueleele atoa i matu i tagata."
                },
                {
                    "number": 22,
                    "text": "Ma sa latou toaaga tele, ma sa latou faatau mai ma faatau atu ma fefaatauai ma le tasi, ina ia latou maua le oa."
                },
                {
                    "number": 23,
                    "text": "Ma sa latou faia galuega i ituaiga o oa eseese uma, ma sa latou faia auro, ma ario, ma uamea, ma apamemea, ma metala uiga eseese uma; ma sa latou elia i fafo mai le eleele; o le mea lea, na latou lafo ai i luga ni faaputuga tetele o le eleele ina ia maua ai oa, auro, ma ario, ma le uamea, ma apamemea. Ma sa latou faia mea matagofie uiga eseese uma."
                },
                {
                    "number": 24,
                    "text": "Ma sa latou maua silika, ma ie lino miloa lelei; ma sa latou faia ie ituaiga eseese uma, ina ia mafai ona latou faaoofuina i latou mai lo latou le lavalava."
                },
                {
                    "number": 25,
                    "text": "Ma sa latou faia meafaigaluega o ituaiga eseese uma e galueaiina ai le eleele, e sua ma toto ai le eleele, e selesele ma vele ai, ma sasa ai le saito."
                },
                {
                    "number": 26,
                    "text": "Ma sa latou faia meafaigaluega o ituaiga eseese uma sa latou faafaigaluega ai a latou manu."
                },
                {
                    "number": 27,
                    "text": "Ma sa latou faia auupega o ituaiga eseese uma o taua. Ma sa latou faia ituaiga uma o galuega taulima uiga eseese."
                },
                {
                    "number": 28,
                    "text": "Ma e leai se nuu sa faamanuiaina tele nai lo i latou, ma sili atu ona faatamaoaigaina tele e le aao o le Alii. Ma sa latou i ai i se laueleele sa silisili ona lelei i luga o laueleele uma, aua sa fetalai mai ai le Alii."
                },
                {
                    "number": 29,
                    "text": "Ma sa oo ina ola Lipi i tausaga e tele, ma ia fanauina ni atalii ma afafine; ma sa ia fanauina foi Heatoma."
                },
                {
                    "number": 30,
                    "text": "Ma sa oo ina nofo Heatoma e sui i lona tamā. Ma ina ua lua sefulu ma le fa tausaga o nofotupu Heatoma, faauta, sa aveesea le malo mai ia te ia. Ma sa auauna o ia i tausaga e tele i le faatagataotauaina, ioe, i ona aso uma lava na totoe."
                },
                {
                    "number": 31,
                    "text": "Ma sa ia fanauina Hetu, ma sa nofo Hetu i le faatagataotaua i ona aso uma. Ma sa fanauina e Hetu Arona, ma sa nofo Arona i le faatagataotaua i ona aso uma; ma sa ia fanauina Aminikata, ma sa nofo foi Aminikata i le faatagataotaua i ona aso uma; ma sa ia fanauina Korianetumu, ma sa nofo Korianetumu i le faatagataotaua i ona aso uma; ma sa ia fanauina Komi."
                },
                {
                    "number": 32,
                    "text": "Ma sa oo ina taia ese e Komi le afa o le malo. Ma sa nofotupu o ia i luga o le afa o le malo i tausaga e fa sefulu ma le lua; ma sa alu atu o ia e faasaga tau i le tupu, o Aminikata, ma sa tau i laua mo le va o tausaga e tele, i le taimi lea na maua ai e Komi le pule i luga o Aminikata, ma maua ai e ia le pule i luga o le vaega na totoe o le malo."
                },
                {
                    "number": 33,
                    "text": "Ma o aso o Komi na amata ona i ai o faomea i le laueleele; ma sa latou mulimuli i fuafuaga tuai, ma latou faia tautoga e mulimuli i le ala a tagata anamua, ma toe saili e faaumatia le malo."
                },
                {
                    "number": 34,
                    "text": "O lenei sa tau tele Komi e faasaga ia te i latou; e ui i lea, sa le manumalo o ia e faasaga ia te i latou."
                }
            ]
        },
        "/study/scriptures/bofm/ether/11": {
            "uri": "/study/scriptures/bofm/ether/11",
            "title": "Eteru 11",
            "data_type": "chapter",
            "chapter_name": "Mataupu 11",
            "chapter_summary": [
                "O pulea e taua, fevaevaeaiga, ma le amioleaga olaga o tagata sa Iaretō—Ua valoia e perofeta le faaumatiaina atoa o sa Iaretō vagana ai ua latou salamo—Ua teena e tagata upu a perofeta."
            ],
            "verses": [
                {
                    "number": 1,
                    "text": "Ma sa o mai foi i aso o Komi perofeta e toatele, ma valoia le faaumatiaina o lena nuu tele vagana ai ua latou salamo, ma liliu mai i le Alii, ma tuu lo latou fasioti tagata ma le amioleaga."
                },
                {
                    "number": 2,
                    "text": "Ma sa oo ina teena e tagata perofeta, ma sa latou sosola atu ia Komi mo se puipuiga, ona sa saili tagata e faaumatia i latou."
                },
                {
                    "number": 3,
                    "text": "Ma sa latou vavalo atu ia Komi mea e tele; ma sa faamanuiaina o ia i ona aso uma na totoe."
                },
                {
                    "number": 4,
                    "text": "Ma sa ola o ia i se soifuaga umi, ma ia fanauina Sepeloma; ma sa nofo Sepeloma e sui ia te ia. Ma sa fouvale le uso o Sepeloma ia te ia, ma sa amata ona i ai o se taua tele lava i le laueleele atoa."
                },
                {
                    "number": 5,
                    "text": "Ma sa oo ina faatonu e le uso o Sepeloma ia fasiotia perofeta uma o e na vavalo e uiga i le faaumatiaina o le nuu;"
                },
                {
                    "number": 6,
                    "text": "Ma sa i ai se malaia tele i le laueleele atoa, ona sa latou molimau atu e i ai se fetuu tele o le a oo mai i luga o le laueleele, ma i luga foi o tagata, ma o le a i ai se faaumatiaga tele i totonu o i latou, o se ituaiga e lei oo mai lava i luga o le lalolagi, ma o le a avea o latou ivi e pei o ni faaputuga eleele i luga o le laueleele vagana ai ua latou salamo ia latou amioleaga."
                },
                {
                    "number": 7,
                    "text": "Ma sa latou le faalogo i le siufofoga o le Alii, ona o a latou faapotopotoga amioleaga; o le mea lea na amata ai ona i ai o taua ma finauga i luga o le laueleele atoa, ma oge foi e tele ma faamai, sa oo ina oo mai se faafanoga tele, o se ituaiga e lei vaaia lava i luga o le lalolagi; ma o nei mea uma na oo mai i aso o Sepeloma."
                },
                {
                    "number": 8,
                    "text": "Ma sa amata ona salamo tagata i lo latou amioletonu; ma o le tulaga na oo i ai lo latou salamo ai, na alofa mutimutivale ai le Alii ia te i latou."
                },
                {
                    "number": 9,
                    "text": "Ma sa oo ina fasiotia Sepeloma, ma sa aumai Setu i le faatagataotaua, ma sa nofo i le faatagataotaua i ona aso uma."
                },
                {
                    "number": 10,
                    "text": "Ma sa oo ina maua e Asa, lona atalii, le malo; ma sa nofotupu o ia i luga o le nuu i ona aso uma. Ma sa ia faia amioletonu uiga eseese uma i ona aso, ia na tupu ai mai ia te ia le faamasaa toto tele; ma sa itiiti ona aso."
                },
                {
                    "number": 11,
                    "text": "Ma o Etema, ona o ia o se e tupuga mai ia Asa, sa ia mauaina le malo; ma sa ia faia foi mea amioleaga i ona aso."
                },
                {
                    "number": 12,
                    "text": "Ma sa oo ina o mai i aso o Etema, perofeta e toatele, ma toe vavalo atu i tagata; ioe sa latou vavalo atu o le a faaumatia ese atoa i latou e le Alii mai luga o le lalolagi vagana ai ua latou salamo ia latou amioletonu."
                },
                {
                    "number": 13,
                    "text": "Ma sa oo ina faamaaa e tagata o latou loto, ma latou le fia faalogo ia latou upu; ma sa faanoanoa perofeta ma o ese atu mai totonu o le nuu."
                },
                {
                    "number": 14,
                    "text": "Ma sa oo ina faia e Etema faamasinoga i le amioleaga i ona aso uma; ma sa ia fanauina Morona. Ma sa oo ina nofo Morona e sui ia te ia; ma sa faia e Morona mea sa amioleaga i luma o le Alii."
                },
                {
                    "number": 15,
                    "text": "Ma sa oo ina tulai mai se fouvalega mai totonu o tagata, ona o lena faapotopotoga faalilolilo lea sa faatuina ina ia maua ai le pule ma le oa; ma sa tulai mai totonu o i latou se tagata malosi i le amioletonu, ma ua tau ma Morona, lea na ia faatoilaloina ai le afa o le malo; ma sa ia taofia le afa o le malo mo tausaga e tele."
                },
                {
                    "number": 16,
                    "text": "Ma sa oo ina faatoilalo o ia e Morona, ma ia toe maua le malo."
                },
                {
                    "number": 17,
                    "text": "Ma sa oo ina tulai mai se isi tagata malosi; ma o ia o se e tupuga mai le uso o Iareto."
                },
                {
                    "number": 18,
                    "text": "Ma sa oo ina ia faatoilaloina Morona ma mauaina le malo; o le mea lea na nofo ai Morona i le faatagataotaua i ona aso uma na totoe; ma sa ia fanauina Korianetoa."
                },
                {
                    "number": 19,
                    "text": "Ma sa oo ina nofo Korianetoa i le faatagataotaua i ona aso uma."
                },
                {
                    "number": 20,
                    "text": "Ma o ona po o Korianetoa na o mai ai foi perofeta e toatele, ma vavalo mai i mea tetele ma ofoofogia, ma alaga atu le salamo i tagata, ma vagana ai ua latou salamo o le a faia e le Alii le Atua le faamasinoga e faasaga ia te i latou e oo ina faaumatia atoa ai i latou."
                },
                {
                    "number": 21,
                    "text": "Ma o le a auina mai pe aumai e le Alii le Atua se tasi nuu e umia le laueleele, i lona mana, e pei o le ala na ia aumai ai o latou tamā."
                },
                {
                    "number": 22,
                    "text": "Ma sa latou teena upu uma a perofeta, ona o la latou sosaiete faalilolilo ma mea inosia amioleaga."
                },
                {
                    "number": 23,
                    "text": "Ma sa oo ina fanauina e Korianetoa Eteru, ma sa oti o ia, ina o nofo o ia i le faatagataotaua i ona aso uma."
                }
            ]
        },
        "/study/scriptures/bofm/ether/12": {
            "uri": "/study/scriptures/bofm/ether/12",
            "title": "Eteru 12",
            "data_type": "chapter",
            "chapter_name": "Mataupu 12",
            "chapter_summary": [
                "Ua apoapoai atu le perofeta o Eteru i tagata ia talitonu i le Atua—Ua toe faamatala mai e Moronae mea ofoofogia ma maoae na faia i le faatuatua—O le faatuatua na mafai ai e le uso o Iareto ona vaai ia Keriso—E tuuina mai e le Alii i tagata vaivaiga ina ia faalotomaualalalo ai i latou—Sa aveese e le uso o Iareto le Mauga o Serima i le faatuatua—Ua taua mo le olataga le faatuatua, faamoemoe, ma le alofa mama—Sa vaai Moronae ia Iesu faafesagai lava."
            ],
            "verses": [
                {
                    "number": 1,
                    "text": "Ma sa oo ina sa i ai aso o Eteru i ona po o Korianetuma; ma o Korianetuma sa tupu i le laueleele atoa."
                },
                {
                    "number": 2,
                    "text": "Ma sa avea Eteru o se perofeta a le Alii; o le mea lea na alu atu ai Eteru i ona po o Korianetuma, ma amata ona vavalo atu i tagata, aua sa le mafai ona vaosia o ia ona o le Agaga o le Alii lea sa i totonu ia te ia."
                },
                {
                    "number": 3,
                    "text": "Aua sa ia alaga atu mai le taeao, seia oo lava i le alu ifo i lalo o le la, ua apoapoai atu i tagata ia talitonu i le Atua ia salamo nei faaumatia i latou, ma fai atu ia te i latou o le faatuatua e faataunuu ai mea uma—"
                },
                {
                    "number": 4,
                    "text": "O le mea lea, soo se tasi e talitonu i le Atua e mafai moni lava ona faamoemoe mo se lalolagi sili atu ona lelei, ioe, se nofoaga lava i le aao taumatau o le Atua, o le faamoemoe lea e sau mai le faatuatua, e fai ma taula i agaga o tagata, lea o le a latou mautinoa ma mausali ai, ma faatumulia ai pea i galuega lelei e le aunoa, ma taitaiina ai e viia le Atua."
                },
                {
                    "number": 5,
                    "text": "Ma sa oo ina perofeta atu e Eteru mea tetele ma ofoofogia i tagata, ia sa latou le talitonu i ai, ona sa latou le vaai atu i ai."
                },
                {
                    "number": 6,
                    "text": "Ma o lenei, o au, o Moronae, ou te fia tautala atu teisi e uiga i nei mea; ou te fia faaali atu i le lalolagi o le faatuatua o mea ia ua faamoemoe i ai ae ua le vaaia; o le mea lea, aua tou te masalosalo ona ua outou le vaaia, aua tou te le maua se molimau seia uma ona tofotofoina o lo outou faatuatua."
                },
                {
                    "number": 7,
                    "text": "Ona o le faatuatua na faaali mai ai e Keriso o ia lava i o tatou tamā, ina ua uma ona toetu mai o ia mai le oti; ma sa ia le faaali mai o ia lava ia te i latou seia mavae ona latou faatuatua muamua ia te ia; o le mea lea, sa tatau ai ona i ai i ni isi le faatutua ia te ia, ona sa ia le faaalia atu o ia lava i le lalolagi."
                },
                {
                    "number": 8,
                    "text": "Ae ona o le faatuatua o tagata o lea na ia faaali mai ai o ia lava i le lalolagi, ma faamamaluina le suafa o le Tamā, ma saunia se ala e mafai ai e isi ona tofusia i le meaalofa faalelagi, ina ia mafai ona latou faamoemoe mo mea ia latou te lei vaai i ai."
                },
                {
                    "number": 9,
                    "text": "O le mea lea, ia mafai ai foi ona outou maua o le faamoemoe, ma avea ma e e mauaina le meaalofa, pe afai e nao na outou faatuatua."
                },
                {
                    "number": 10,
                    "text": "Faauta, o le faatuatua na valaauina ai i latou anamua, i le faatulagaga paia a le Atua."
                },
                {
                    "number": 11,
                    "text": "O le mea lea, o le faatuatua na tuuina mai ai le tulafono a Mose. Ae ua saunia e le Atua e ala i le meaalofa a lona Alo se ala e silisili ona lelei; ma o le faatuatua ua faataunuuina ai."
                },
                {
                    "number": 12,
                    "text": "Aua afai e leai se faatuatua i totonu o le fanauga a tagata e le mafai e le Atua ona faia se vavega i totonu o i latou; o le mea lea, na te le faaali mai o ia lava seia mavae ona latou faatuatua muamua."
                },
                {
                    "number": 13,
                    "text": "Faauta, o le faatuatua o Alema ma Amoleka na mafua ai ona solo o le falepuipui i le eleele."
                },
                {
                    "number": 14,
                    "text": "Faauta, o le faatuatua o Nifae ma Liae na faia ai le liuga i luga o sa Lamanā, na papatisoina ai i latou i le afi ma le Agaga Paia."
                },
                {
                    "number": 15,
                    "text": "Faauta, o le faatuatua o Amona ma ona uso na faia ai se vavega tele lava i totonu o sa Lamanā."
                },
                {
                    "number": 16,
                    "text": "Ioe, ma e oo ia i latou uma o e na faia vavega sa latou faia i le faatuatua, e oo ia i latou o e na muamua mai ia Keriso ma i latou foi o e na mulimuli mai ia te ia."
                },
                {
                    "number": 17,
                    "text": "Ma o le faatuatua na maua ai e soo e toatolu se folafolaga o le a le tofo i latou i le oti; ma sa le maua e i latou le folafolaga seia mavae ona latou faatuatua muamua."
                },
                {
                    "number": 18,
                    "text": "Ma pe sa i ai se taimi na faia ai e se tasi ni vavega seia mavae ona latou faatuatua muamua; o le mea lea sa muamua ona latou talitonu i le Alo o le Atua."
                },
                {
                    "number": 19,
                    "text": "Ma sa i ai le toatele o e sa matua malosi tele lava lo latou faatuatua, i le taimi lava ae lei afio mai Keriso, o e sa le mafai ona taofia mai totonu o le veli, ae sa latou vaai moni lava ma o latou lava mata mea ia sa latou vaai i ai ma se mata o le faatuatua, ma sa latou fiafia."
                },
                {
                    "number": 20,
                    "text": "Faauta foi, ua tatou vaaia i lenei talafaamaumau, o se tasi o i latou ia o le uso lea o Iareto; ona sa matua tele lava lona faatuatua i le Atua, ina ua tuu mai e le Atua lona tamatamaiaao sa le mafai ona ia natiaina mai le vaai a le uso o Iareto, ona o lana fetalaiga na ia fetalai mai ia te ia, o le fetalaiga lea na ia maua i le faatuatua."
                },
                {
                    "number": 21,
                    "text": "Ma ina ua uma ona vaai o le uso o Iareto i le tamatamaiaao o le Alii, ona o le folafolaga lea na maua e le uso o Iareto i le faatuatua, sa le mafai e le Alii ona taofia se mea mai lana vaai; o le mea lea na ia faaali mai ai ia te ia mea uma, ona sa le toe mafai ona taofia o ia i fafo o le veli."
                },
                {
                    "number": 22,
                    "text": "Ma o le faatuatua na maua ai e ou tamā le folafolaga o le a oo atu nei mea i o latou uso e ala i Nuuese; o le mea lea ua poloaiina ai au e le Alii, ioe, o Iesu Keriso lava lea."
                },
                {
                    "number": 23,
                    "text": "Ma sa ou fai atu ia te ia: Le Alii e, o le a faatauemu Nuuese i nei mea, ona o lo matou vaivai i le tusitusi; aua le Alii e, ua e faamalosia i matou i le upu ona o le faatuatua, ae ua e le faamalolosia i matou i le tusitusi; ona ua e faia nei tagata uma ina ia mafai ona latou tautala tele, ona o le Agaga Paia lea na e tuuina mai ia te i latou;"
                },
                {
                    "number": 24,
                    "text": "Ma ua e faia i matou tau ina ia mafai ona matou tusitusi laitiiti, ona o le vasivasi o o matou lima. Faauta, ua e le faia i matou ina ia matou malolosi i le tusitusi e pei o le uso o Iareto, ona ua e faia o ia ina ia malolosi mea ua ia tusia e pei lava o oe, seia oo ina lofituina ai le tagata e faitauina i latou."
                },
                {
                    "number": 25,
                    "text": "Ua e faia foi a matou upu ia mamana ma malolosi, ua oo lava ina le mafai ona matou tusia i latou; o le mea lea a matou tusitusi ua matou vaai i lo matou vaivai, ma feseseai ona o le tuuga o a matou upu; ma ou te fefe nei faatauemu Nuuese ia matou upu."
                },
                {
                    "number": 26,
                    "text": "Ma ina ua uma ona ou fai atu o nei upu, sa fetalai mai le Alii ia te au, ua fofoga mai: E faatauemu e ua valelea, ae o le a faanoanoa i latou; ma ua lava lou alofa tunoa mo e e agamalu, o le a latou le faaaoga ai lo outou vaivai;"
                },
                {
                    "number": 27,
                    "text": "Ma afai e o mai tagata ia te au o le a ou faaali atu ia te i latou o latou vaivaiga. Ou te avatu i tagata ia vaivaiga ina ia faalotomaualalalo ai i latou; ma ua lava lou alofa tunoa mo tagata uma o e e latou te faalotomaualalaloina i latou lava i ou luma; aua afai latou te faalotomaualalaloina i latou lava i ou luma, ma faatuatua mai ia te au, ona ou faia lea o mea vaivai ia avea ma mea malolosi ia te i latou."
                },
                {
                    "number": 28,
                    "text": "Faauta, o le a ou faaali atu i Nuuese o latou vaivaiga, ma o le a ou faaali atu ia te i latou o le faatuatua, faamoemoe, ma le alofa mama e aumai ai i latou ia te au—o le puna o le amiotonu uma."
                },
                {
                    "number": 29,
                    "text": "Ma o au, o Moronae, ina ua uma ona ou faalogoina o nei upu, sa faamafanafanaina au, ma ou fai atu: Le Alii e, ia faia lou finagalo amiotonu, aua ua ou iloa e te galue i le fanauga a tagata e tusa ma lo latou faatuatua;"
                },
                {
                    "number": 30,
                    "text": "Aua na fai atu le uso o Iareto i le mauga o Serima, Alu ese—ma sa alu ese lava. Ma a na fai e le ia te ia le faatuatua po ua le alu ese; o le mea lea e te faia ai mea pe a mavae ona i ai muamua i tagata le faatuatua."
                },
                {
                    "number": 31,
                    "text": "Aua sa faapea ona e faaali mai o oe lava i ou soo; aua ina ua uma ona i ai muamua ia te i latou le faatuatua, ma latou tautatala i lou suafa, sa e faaali mai oe lava ia te i latou i le mana tele."
                },
                {
                    "number": 32,
                    "text": "Ma ou te manatua foi na e fetalai mai ua uma ona e saunia se fale mo tagata, ioe, i totonu lava o maota o lou Tamā, lea e mafai ai e le tagata ona maua o le faamoemoe lelei silisili atu; o le mea lea e ao i le tagata ona faamoemoe i le tagata; a leai e le mafai ona ia maua o se tofi i le nofoaga ua e saunia."
                },
                {
                    "number": 33,
                    "text": "O lenei foi, ou te manatua na e fetalai mai ua e alofa i le lalolagi, e oo lava i le tuuina i lalo o lou soifua mo le lalolagi, ina ia mafai ona e toe aveina e te saunia ai se nofoaga mo le fanauga a tagata."
                },
                {
                    "number": 34,
                    "text": "Ma o lenei ua ou iloa o lenei alofa ua ia te oe mo le fanauga a tagata o le alofa mama lea; o le mea lea, vagana ai ua i ai i tagata le alofa mama e le mafai ona latou mautofi i lena nofoaga ua e saunia i maota o lou Tamā."
                },
                {
                    "number": 35,
                    "text": "O le mea lea, ua ou iloa ai i lenei mea ua e fetalai mai ai, e faapea afai e le i ai i Nuuese le alofa mama, ona o o matou vaivaiga, o le a e tofotofoina i latou, ma aveese la latou taleni, ioe, o mea lava ia ua latou maua, ma avatu ia te i latou o e o le a latou maua atili."
                },
                {
                    "number": 36,
                    "text": "Ma sa oo ina ou tatalo atu i le Alii ia ona avatu i Nuuese le alofa tunoa, ina ia latou maua le alofa mama."
                },
                {
                    "number": 37,
                    "text": "Ma sa oo ina fetalai mai le Alii ia te au: Afai e le i ai ia i latou le alofa mama e le afaina i lea mea ia te oe, sa e faamaoni; o le mea lea, o le a faamamaina ou ofu. Ma ona ua e vaai i lou vaivai o le a faamalosia oe, e oo lava i le nofo i lalo i le nofoaga ua ou saunia i maota o loʼu Tamā."
                },
                {
                    "number": 38,
                    "text": "Ma o lenei o au, o Moronae, ou te faatofa atu i Nuuese, ioe, ma i ou uso foi o e ua ou alofa i ai, seia oo ina tatou feiloai i luma o le nofoa-faamasino o Keriso, lea o le a iloa ai e tagata uma ua le pisia ou ʼofu i o outou toto."
                },
                {
                    "number": 39,
                    "text": "Ma ona outou iloa ai lea sa ou vaai ia Iesu, ma sa ia fetalai mai ia te au faafesagai lava, ma sa ia tau mai ia te au i upu faamaulalo manino, e pei lava ona tau atu e se tagata i se tasi tagata i lau lava gagana, e uiga i nei mea;"
                },
                {
                    "number": 40,
                    "text": "Ma ua nao nai mea itiiti ua ou tusia, ona o lou vaivai i le tusitusi."
                },
                {
                    "number": 41,
                    "text": "Ma o lenei, ou te apoapoai atu ia te outou ia outou saili lenei Iesu o le ua tusi i ai le au perofeta ma aposetolo, ina ia i ai ma tumau ia te outou e faavavau le alofa tunoa o le Atua le Tamā, ma le Alii o Iesu Keriso, ma le Agaga Paia, o le ua molimau ia te i laua. Amene."
                }
            ]
        },
        "/study/scriptures/bofm/ether/13": {
            "uri": "/study/scriptures/bofm/ether/13",
            "title": "Eteru 13",
            "data_type": "chapter",
            "chapter_name": "Mataupu 13",
            "chapter_summary": [
                "Ua tautala Eteru e uiga i se Ierusalema Fou o le a faatu i Amerika e fanau a Iosefa—Ua vavalo atu o ia, ua tuli ese o ia i fafo, ua ia tusia le talafaasolopito o sa Iaretō, ma ua ia valoia le faaumatiaga o sa Iaretō—Ua sasao malosi taua i luga o le laueleele atoa."
            ],
            "verses": [
                {
                    "number": 1,
                    "text": "Ma o lenei o au, o Moronae, ou te faasolo ina faaiu lau talafaamaumau e uiga i le faaumatiaga o le nuu o e ua ou tusi e uiga i ai."
                },
                {
                    "number": 2,
                    "text": "Aua faauta, sa latou teena upu uma a Eteru; aua sa ia tau atu moni lava ia te i latou e uiga i mea uma, mai le amataga o tagata; ma e faapea ina ua uma ona maui atu o le vai mai luga o lenei laueleele sa avea ma laueleele silisili ona lelei i luga o isi laueleele uma, o se laueleele filifilia o le Alii; o le mea lea ua finagalo ai le Alii ia auauna atu ia te ia tagata uma o e e nonofo ai i ona luga;"
                },
                {
                    "number": 3,
                    "text": "Ma o le nofoaga lea o le Ierusalema Fou, lea o le a alu ifo i lalo mai le lagi, ma o le afioaga paia lea o le Alii."
                },
                {
                    "number": 4,
                    "text": "Faauta, sa vaai Eteru i aso o Keriso, ma sa ia tautala e uiga i se Ierusalema Fou i luga o lenei laueleele."
                },
                {
                    "number": 5,
                    "text": "Ma sa ia tautala foi e uiga i le aiga o Isaraelu, ma le Ierusalema lea o le a sau ai Liae—e faapea a uma ona faaumatiaina o le a toe atiae, e avea o se aai paia i le Alii; o le mea lea, e le mafai ai ona avea ma se Ierusalema fou ona sa i ai i se taimi anamua; ae o le a toe atiae, ma avea o se aai paia i le Alii; ma o le a atiae mo le aiga o Isaraelu—"
                },
                {
                    "number": 6,
                    "text": "Ma e faapea o le a atiae se Ierusalema Fou i luga o le laueleele lenei, mo le toe vaega o le fanau a Iosefa, o ni mea ua i ai se faatusa."
                },
                {
                    "number": 7,
                    "text": "Aua e pei ona aumai e Iosefa lona tamā i lalo i le laueleele o Aikupito, sa faapea lava ona maliu ai o ia iina; o le mea lea, na aumai ai e le Alii i fafo mai le laueleele o Ierusalema se toe vaega o le fanau a Iosefa, ina ia alofa mutimutivale o ia i le fanau a Iosefa ina ia latou le fano, e pei ona ia alofa mutimutivale i le tamā o Iosefa ina ia le fano o ia."
                },
                {
                    "number": 8,
                    "text": "O le mea lea, o le a atiae i luga o le laueleele lenei le toe vaega o le aiga o Iosefa; ma o le a avea o se laueleele o lo latou tofi; ma o le a latou atiae se aai paia i le Alii, e pei o le Ierusalema tuai; ma o le a le toe faafememeaiina i latou, seia oo mai le iuga pe a mavae atu le lalolagi."
                },
                {
                    "number": 9,
                    "text": "Ma o le a i ai se lagi fou ma se lalolagi fou; ma o le a pei i laua o le lagi tuai ma le lalolagi tuai vagana ai o mea tuai ua mavae atu, ma ua faafouina mea uma."
                },
                {
                    "number": 10,
                    "text": "Ma ona oo mai ai lea o le Ierusalema Fou; ma amuia lava i latou o e e nonofo ai, aua o i latou ia o e ua sinasina o latou ofu i le toto o le Tamai Mamoe; ma o i latou ia o i latou o e ua faitauina i totonu o le toe vaega o le fanau a Iosefa, o e o le aiga o Isaraelu."
                },
                {
                    "number": 11,
                    "text": "Ma ona oo mai ai foi lea o le Ierusalema tuai; ma ona tagata, amuia lava i latou, ona ua faamamaina i latou i le toto o le Tamai Mamoe; ma o i latou ia o i latou o e sa faataapeape ma ua faapotopoto mai i itu e fa o le lalolagi, ma mai atunuu i matu, ma o e ua tofusia i le faataunuuina o le feagaiga lea na faia e le Atua ma lo latou tamā, o Aperaamo."
                },
                {
                    "number": 12,
                    "text": "Ma a oo mai nei mea, ona faataunuuina lea o le mau ua fai mai, e i ai i latou o e sa muamua, o e o le a mulimuli; ma e i ai i latou o e sa mulimuli, o e o le a muamua."
                },
                {
                    "number": 13,
                    "text": "Ma sa fai o le a ou tusi ni isi mea e tele atu, peitai sa faasaina au; ae sa tetele ma ofoofogia lava valoaga a Eteru; peitai sa latou manatu ia te ia o se meanoa, ma tuli ese o ia i fafo; ma sa lafi o ia i le ana o se papa i le ao, ma i le po sa alu atu o ia ma vaai i mea o le a oo mai i luga o tagata."
                },
                {
                    "number": 14,
                    "text": "Ma ao nofo o ia i le ana o se papa sa ia faia le vaega na totoe o lenei talafaamaumau, ma vaai i faafanoga ia na oo mai i luga o tagata, i le po."
                },
                {
                    "number": 15,
                    "text": "Ma sa oo i le tausaga lava lea na tuli ese ai o ia mai totonu o le nuu, sa amata ona i ai o se taua tele i totonu o le nuu, ona sa i ai le toatele o e na tutu ae, o e o ni tagata malolosi, ma saili e faaumatia Korianetuma, e ala ia latou fuafuaga faalilolilo o le amioleaga, ia ua uma ona talatala atu."
                },
                {
                    "number": 16,
                    "text": "Ma o lenei o Korianetuma, sa aoao ia lava, i tomai uma e uiga i taua ma le atamai uma o le lalolagi, o le mea lea na ia tau ai ma i latou o e na saili e faaumatia o ia."
                },
                {
                    "number": 17,
                    "text": "Peitai, sa le salamo o ia, po o ona atalii aulelei po o ona afafine; po o atalii ma afafine lalelei foi o Koʼoro; po o atalii ma afafine lalelei foi o Koriʼoa; ma i se aotelega atoa, sa leai ni atalii ma ni afafine lalelei i luga o le eleele atoa o e na salamo ia latou agasala."
                },
                {
                    "number": 18,
                    "text": "O le mea lea, sa oo i le tausaga muamua na nofo ai Eteru i le ana o se papa, sa i ai le toatele o tagata o e na fasiotia i le pelu a i latou o faalapotopotoga faalilolilo, o e na tau e faasaga ia Korianetuma ina ia latou maua le malo."
                },
                {
                    "number": 19,
                    "text": "Ma sa oo ina tele ona tau o atalii o Korianetuma ma tele foi lo latou toto na masaa."
                },
                {
                    "number": 20,
                    "text": "Ma i le tausaga lona lua na oo mai ai le afioga a le Alii ia Eteru, e tatau ona alu atu o ia ma vavalo atu ia Korianetuma e faapea, afai e salamo o ia, ma lona aiga uma, o le a tuu mai e le Alii ia te ia lona malo ma faasaoina le nuu—"
                },
                {
                    "number": 21,
                    "text": "A leai o le a faaumatia i latou, ma lona aiga atoa, vagana ai o ia lava. Ma o le a nao ia e ola e vaai i le faataunuuina o valoaga ia ua uma ona fetalaia e uiga i se tasi nuu o le a latou mauaina le laueleele mo o latou tofi; ma o le a tanuina Korianetuma e i latou; ma o le a faaumatia tagata uma vagana ai Korianetuma."
                },
                {
                    "number": 22,
                    "text": "Ma sa oo ina le salamo Korianetuma, po o lona aiga, po o le nuu; ma sa le taofia le taua; ma sa latou saili e fasioti Eteru, ae sa sola o ia mai luma o i latou ma toe lafi i le ana o le papa."
                },
                {
                    "number": 23,
                    "text": "Ma sa oo ina tulai mai Sareto, ma ia sii tau atu foi ia Korianetuma; ma sa ia faatoilaloina o ia, sa oo ina ia ave o ia faatagataotaua i le tausaga lona tolu."
                },
                {
                    "number": 24,
                    "text": "Ma i le tausaga lona fa, sa faatoilalo e atalii o Korianetuma Sareto, ma toe maua mai le malo mo lo latou tamā."
                },
                {
                    "number": 25,
                    "text": "O lenei sa amata ona i ai o se taua i luga o le laueleele atoa, sa tau tagata taitoatasi ma lona lima mo mea sa ia manao i ai."
                },
                {
                    "number": 26,
                    "text": "Ma ua i ai faomea, ma i se aotelega, sa i ai amioleaga uiga eseese uma i luga o le laueleele atoa."
                },
                {
                    "number": 27,
                    "text": "Ma sa oo ina matua ita tele Korianetuma ia Sareto, ma sa ia alu atu faasaga ia te ma ana autau e tau ma ia; ma sa latou fetaiai ma le feitagai tele, ma sa latou fetaiai i le vanu o Kilikala; ma sa matua tuga tele le taua."
                },
                {
                    "number": 28,
                    "text": "Ma sa oo ina tau Sareto ma ia mo le va o aso e tolu. Ma sa oo ina faatoilalo o ia e Korianetuma, ma tuliloa o ia seia oo mai i laugatasi o Heselona."
                },
                {
                    "number": 29,
                    "text": "Ma sa oo ina toe tau Sareto ma ia i luga o laugatasi; faauta foi, sa ia faatoilaloina Korianetuma, ma toe tuli mai o ia i tua i le vanu o Kilikala."
                },
                {
                    "number": 30,
                    "text": "Ma sa toe tau Korianetuma ma Sareto i le vanu o Kilikala, lea na ia faatoilalo ai Sareto ma fasioti o ia."
                },
                {
                    "number": 31,
                    "text": "Ma sa faamanua e Sareto ia Korianetuma i lona ogavae, lea na le toe alu atu ai o ia e tau mo le va o le lua tausaga, o se taimi sa faia ai e tagata uma sa i luga o le laueleele le faamasaaina o le toto, ma sa leai se tasi e taofia i latou."
                }
            ]
        },
        "/study/scriptures/bofm/ether/14": {
            "uri": "/study/scriptures/bofm/ether/14",
            "title": "Eteru 14",
            "data_type": "chapter",
            "chapter_name": "Mataupu 14",
            "chapter_summary": [
                "O le amioleaga o tagata ua aumai ai se fetuu i luga o le laueleele—Ua tau e Korianetuma se taua e faasaga ia Kiliata, sosoo ai ma Lipi, ona sosoo ai lea ma Sesa—Ua lofia le laueleele i le toto ma tagata oti."
            ],
            "verses": [
                {
                    "number": 1,
                    "text": "Ma o lenei sa amata ona i ai o se fetuu tele i luga o le laueleele atoa ona o le amioletonu o tagata, lea a tuu ai e se tagata sana meafaigaluega po o lana pelu i luga o lana fata, po o luga o se mea e manao o ia e teu ai, faauta, o le aso e sosoo ai, e le mafai ona ia toe mauaina, ona o le tetele tele o le fetuu i luga o le laueleele."
                },
                {
                    "number": 2,
                    "text": "O le mea lea sa uumau ai e tagata taitoatasi ana lava mea, i ona lima, ma lē fia nono mai pe faaune atu e ia; ma sa taitasi le tagata ma uu le au o lana pelu i lona lima taumatau, i le puipuiga o ana meatotino ma lona lava ola, ma ola o ana ava ma fanau."
                },
                {
                    "number": 3,
                    "text": "Ma o lenei, ina ua mavae le va o le lua tausaga, ma ina ua mavae le oti o Sareto, faauta, sa tu mai le uso o Sareto ma tau o ia ma Korianetuma, lea na faatoilalo ai o ia e Korianetuma ma tuliloa ia te ia e oo atu i le vao o Akiso."
                },
                {
                    "number": 4,
                    "text": "Ma sa oo ina tau le uso o Sareto ma ia i le vao o Akiso; ma sa oo ina matua tuga tele le taua, ma e tele afe na pauu i le pelu."
                },
                {
                    "number": 5,
                    "text": "Ma sa oo ina sio e Korianetuma le vao; ma sa savavali atu le uso o Sareto i fafo mai le vao i le po, ma fasioti se vaega o le autau a Korianetuma, ao onana i latou."
                },
                {
                    "number": 6,
                    "text": "Ma sa alu atu o ia i le laueleele o Morona, ma ua nofo o ia lava i luga o le nofoalii o Korianetuma."
                },
                {
                    "number": 7,
                    "text": "Ma sa oo ina nonofo Korianetuma ma lana autau i le vao mo le va o le lua tausaga, lea na ia maua ai se malosi tele i lana autau."
                },
                {
                    "number": 8,
                    "text": "O lenei, o le uso o Sareto, o lona igoa o Kiliata, sa ia maua foi se malosi tele i lana autau, ona o faapotopotoga faalilolilo."
                },
                {
                    "number": 9,
                    "text": "Ma sa oo ina fasioti o ia e lana faitaulaga sili ao nofo o ia i luga o lona nofoalii."
                },
                {
                    "number": 10,
                    "text": "Ma sa oo ina fasioti o ia e se tasi o faapotopotoga faalilolilo i totonu o se auala faalilolilo, ma ia maua ai mo ia lava le malo; ma o lona igoa o Lipi; ma o Lipi o se tagata tino ese maualuga, sa sili atu nai lo se isi lava tagata i totonu o le nuu atoa."
                },
                {
                    "number": 11,
                    "text": "Ma sa oo i le tausaga muamua o Lipi, na sau ai Korianetuma i luga i le laueleele o Morona, ma tau ma Lipi."
                },
                {
                    "number": 12,
                    "text": "Ma sa oo ina tau o ia ma Lipi, lea na ta ai e Lipi i lona lima lea na manua ai o ia; e ui i lea, sa fetaomi atu i luma le autau a Korianetuma i luga o Lipi, sa oo ina sola o ia i tuaoi i luga o le matafaga."
                },
                {
                    "number": 13,
                    "text": "Ma sa oo ina tuliloa o ia e Korianetuma; ma sa tau o ia ma Lipi i luga o le matafaga."
                },
                {
                    "number": 14,
                    "text": "Ma sa oo ina taia e Lipi le autau a Korianetuma, sa oo ina latou toe sosola i le vao o Akiso."
                },
                {
                    "number": 15,
                    "text": "Ma sa oo ina tuliloa o ia e Lipi seia oo ina oo mai o ia i laugatasi o Akosa. Ma sa ave e Korianetuma tagata uma faatasi ma ia ao sola o ia i luma o Lipi, i le vaega lena o le laueleele na ia sola atu i ai."
                },
                {
                    "number": 16,
                    "text": "Ma ina ua oo mai o ia i laugatasi o Akosa, sa tau o ia ma Lipi, ma sa ia taina o ia seia oo ina oti o ia; e ui i lea, sa sau le uso o Lipi e faasaga ia Korianetuma e sui ia te ia, ma sa oo ina matua tuga tele lava le taua, lea na toe sola ai Korianetuma i luma o le autau a le uso o Lipi."
                },
                {
                    "number": 17,
                    "text": "O lenei o le igoa o le uso o Lipi sa taua o Sesa. Ma sa oo ina tuliloa e Sesa ia Korianetuma, ma sa faatoilalo e ia aai e tele, ma sa ia fasiotia fafine ma tamaiti, ma ia susunu aai."
                },
                {
                    "number": 18,
                    "text": "Ma sa oo atu i le laueleele atoa le fefefe ia Sesa; ioe, sa alu atu se alaga i le laueleele atoa—O ai e mafai ona tu atu i luma o le autau a Sesa? Faauta, ua tafi e ia le laueleele i ona luma!"
                },
                {
                    "number": 19,
                    "text": "Ma sa oo ina amata ona lolofi faatasi mai tagata i ana autau, i luga o le laueleele atoa."
                },
                {
                    "number": 20,
                    "text": "Ma sa vaeluaina i latou; o se vaega o i latou sa sosola atu i le autau a Sesa, ma o se vaega o i latou sa sosola atu i le autau a Korianetuma."
                },
                {
                    "number": 21,
                    "text": "Ma ona o le tetele tele ma le umi o le taua, ma umi ona avea ma vaaiga o le faamasaa toto ma tagata feoti, sa oo ina ufitia ai luga o le laueleele atoa i tino o tagata oti."
                },
                {
                    "number": 22,
                    "text": "Ma sa televave ma taalise tele le taua sa leai ni isi na totoe e tanuina tagata oti, ae sa latou savavali atu i luma mai i le faamasaaina o le toto i le faamasaaina o le toto, ma tuu ai tino o tane, fafine, ma tamaiti e salalau solo i luga o le laueleele, e fai ma vete a anufe o le tino."
                },
                {
                    "number": 23,
                    "text": "Ma ua alu atu lo latou manogi i luga o le laueleele, ioe, i luga o le laueleele atoa uma lava; o le mea lea na mafatia ai tagata i le ao ma le po, ona o le manogi na i ai."
                },
                {
                    "number": 24,
                    "text": "E ui i lea, sa le tuua e Sesa le tuliloaina o Korianetuma; ona sa tauto o ia o le a ia taui i luga o Korianetuma le toto o lona uso, o le ua fasiotia, ma le fetalaiga a le Alii lea na oo mai ia Eteru e faapea o le a le oti lava Korianetuma i le pelu."
                },
                {
                    "number": 25,
                    "text": "Ma ua faapea ona tatou vaai ai sa asiasi mai lava le Alii ia te i latou i le atoatoa o lona toasa, ma ua saunia e lo latou amioleaga ma a latou mea inosia se ala mo lo latou faaumatiaina e faavavau."
                },
                {
                    "number": 26,
                    "text": "Ma sa oo ina tuliloa e Sesa ia Korianetuma agai i sasae, seia oo mai lava i tuaoi i tafatafa o le matafaga, ma o iina na tau ai o ia ma Sesa mo le va o aso e tolu."
                },
                {
                    "number": 27,
                    "text": "Ma sa matua matautia tele le faafanoga i totonu o autau a Sesa sa amata ona matatau tagata, ma amata ona sosola mai luma o autau a Korianetuma; ma sa latou sosola atu i le laueleele o Koriʼoa, ma tafi ese mai o latou luma tagata sa nonofo ai, i latou uma ia o e sa le fia au faatasi ma i latou."
                },
                {
                    "number": 28,
                    "text": "Ma sa latou faatutu o latou faleie i le vanu o Koriʼoa; ma sa faatutu e Korianetuma ona faleie i le vanu o Suro. O lenei o le vanu o Suro sa latalata i le maupuepue o Kominoa; o le mea lea, na faapotopoto faatasi ai e Korianetuma ana autau i luga o le maupuepue o Kominoa, ma ili atu se pu i autau a Sesa e valaau atu ai ia te i latou e o mai e tau."
                },
                {
                    "number": 29,
                    "text": "Ma sa oo ina latou o mai, peitai sa toe tulia i latou; ma sa latou o mai faalua, ma sa toe tulia foi i latou i le taimi lona lua. Ma sa oo ina latou toe o mai i le taimi lona tolu, ma sa oo ina tuga tele lava le taua."
                },
                {
                    "number": 30,
                    "text": "Ma sa oo ina taia e Sesa ia Korianetuma sa oo ina ia faaoo atu ia te ia ni manua loloto e tele; ma o Korianetuma, ona o le tele o lona toto ua masaa, ua matapogia, ma sa aveese atu o ia e peiseai ua oti."
                },
                {
                    "number": 31,
                    "text": "O lenei ona o le tele tele o tane, fafine, ma tamaiti na fasiotia i itu uma e lua, o lea na faatonu atu ai Sesa i ona tagata ia aua nei o latou tuliloaina autau a Korianetuma; o le mea lea, na latou toe foi atu ai i la latou togalauapi."
                }
            ]
        },
        "/study/scriptures/bofm/ether/15": {
            "uri": "/study/scriptures/bofm/ether/15",
            "title": "Eteru 15",
            "data_type": "chapter",
            "chapter_name": "Mataupu 15",
            "chapter_summary": [
                "E miliona ma miliona sa Iaretō ua fasiotia i taua—Ua faapotopoto e Sesa ma Korianetuma tagata uma e tau seia oo i le oti—Ua le toe taumafai le Agaga o le Alii ia te i latou—Ua faaumatia atoa le malo o sa Iaretō—Nao Korianetuma ua totoe."
            ],
            "verses": [
                {
                    "number": 1,
                    "text": "Ma sa oo ina ua toe malosi mai Korianetuma i ona manua, sa amata ona ia manatua o upu na fetalai mai e Eteru ia te ia."
                },
                {
                    "number": 2,
                    "text": "Sa ia vaai ua uma ona fasiotia i le pelu le toetoe o le lua miliona o ona tagata, ma sa amata ona ia faanoanoa i lona loto; ioe, ua uma ona fasiotia o le lua miliona o tane malolosi, ma a latou ava foi ma a latou fanau."
                },
                {
                    "number": 3,
                    "text": "Sa amata ona salamo o ia i le leaga lea na ia faia; sa amata ona ia manatua o upu na fetalaia e fofoga o perofeta uma, ma sa vaai o ia ua faataunuuina lava i latou, o upu uma taitasi, e oo mai i lea lava taimi; ma sa faanoanoa lona agaga ma musu e faamafanafanaina."
                },
                {
                    "number": 4,
                    "text": "Ma sa oo ina ia tusi atu se tusi ia Sesa, e manao ia te ia ia faasaoina e ia tagata, ae o le a ia tuu atu le malo, mo ola o tagata."
                },
                {
                    "number": 5,
                    "text": "Ma sa oo ina ua maua e Sesa lana tusi ma sa ia tusi mai se tusi ia Korianetuma, e faapea afai na te tuu atu o ia lava, ina ia mafai ona ia fasiotia o ia i lana lava pelu, o le a ia faasaoina ola o tagata."
                },
                {
                    "number": 6,
                    "text": "Ma sa oo ina le salamo tagata i lo latou amioletonu; ma sa faaosoina le ita o tagata o Korianetuma e faasaga i tagata o Sesa; ma sa faaosoina le ita o tagata o Sesa e faasaga i tagata o Korianetuma; o le mea lea, na sii taua atu ai tagata o Sesa i tagata o Korianetuma."
                },
                {
                    "number": 7,
                    "text": "Ma ina ua vaai atu Korianetuma o le a pau o ia sa toe sola o ia mai luma o tagata o Sesa."
                },
                {
                    "number": 8,
                    "text": "Ma sa oo ina tau mai o ia i vai o Ripelianekuma, o lona uiga, pe a faaliliu, e tele, pe sili atu i mea uma; o le mea lea, ina ua latou tau mai i nei vai, sa latou faatutu o latou faleie; ma sa faatutu foi e Sesa ona faleie latalata ane ia te i latou; ma o lea, o le aso na sosoo ai, sa latou o mai e tau."
                },
                {
                    "number": 9,
                    "text": "Ma sa oo ina latou tau se taua tuga tele lava, lea na toe manua ai Korianetuma, ma matapogia ai o ia i le toto na masaa."
                },
                {
                    "number": 10,
                    "text": "Ma sa oo ina fetaomi atu autau a Korianetuma i luga o autau a Sesa sa oo ina latou faatoilaloina i latou, ma sa oo ina latou faia ia te i latou ia sosola ai mai o latou luma; ma sa latou sosola agai i saute, ma sa latou faatutu o latou faleie i le nofoaga lea sa taua o Okati."
                },
                {
                    "number": 11,
                    "text": "Ma sa oo ina faatutu e autau a Korianetuma o latou faleie i tafatafa o le maupuepue o Rama; ma o le maupuepue lava lea na natia mau ai e lou tamā o Mamona talafaamaumau, ua paia, mo le Alii."
                },
                {
                    "number": 12,
                    "text": "Ma sa oo ina laua faapotopoto faatasi tagata uma i luga o le laueleele atoa, o e sa lei fasiotia, vagana ai Eteru."
                },
                {
                    "number": 13,
                    "text": "Ma sa oo ina vaai Eteru i mea uma na fai e tagata; ma sa ia vaai o tagata sa mo Korianetuma ua faapotopoto faatasi i le autau a Korianetuma; ma o tagata sa mo Sesa ua faapotopoto faatasi i le autau a Sesa."
                },
                {
                    "number": 14,
                    "text": "O le mea lea, sa laua faapotopoto faatasi tagata mo le va o le fa tausaga, ina ia mafai ona la maua tagata uma o e sa i luga o le laueleele, ma ia mafai ona la maua le malosi uma e mafai ona la mauaina."
                },
                {
                    "number": 15,
                    "text": "Ma sa oo ina ua uma ona latou faapotopoto faatasi uma, o tagata taitoatasi i le autau na manao i ai o ia, faatasi ma a latou ava ma a latou fanau—o tane, fafine ma fanau ua faaauupegaina i auupega o taua, ua i ai talita, ma ufifatafata, ma pulou-tau; ma ua oofu e tusa ma ofu o le taua—sa latou savavali atu e faasasaga o le tasi i le isi e tau; ma sa latou tau i le aso atoa lena, ma sa le manumalo."
                },
                {
                    "number": 16,
                    "text": "Ma sa oo ina ua oo mai le po sa latou vaivai, ma malolo atu ia latou togalauapi; ma ina ua uma ona latou malolo atu i o latou togalauapi, sa amata ona latou uio ma laue mo le toesea o e ua fasiotia o o latou tagata; ma sa matua lava lo latou fetagisi, lo latou uio ma auega, sa latou matua saeia le ea."
                },
                {
                    "number": 17,
                    "text": "Ma sa oo i le aso na sosoo ai, sa latou toe o atu e tau, ma sa tele ma matautia lena aso; e ui i lea, sa latou le manumalo, ma ina ua toe oo mai le po sa latou saeia le ea ia latou tagi, ma a latou uio, ma a latou faavauvauga, mo le toesea o o latou tagata ua fasiotia."
                },
                {
                    "number": 18,
                    "text": "Ma sa oo ina toe tusi atu e Korianetuma se tusi ia Sesa, ua manao mai ia aua nei toe sau e tau, ae ia ona ave le malo, ma faasao ola o tagata."
                },
                {
                    "number": 19,
                    "text": "Ae faauta, ua le toe taumafai le Agaga o le Alii ia te i latou, ma ua maua e Satani le mana atoa i loto o tagata; ona ua tuu atu i latou i le maaa o o latou loto, ma le tauaso o o latou mafaufau, ina ia faaumatiaina i latou; o le mea lea na latou toe o atu ai e tau."
                },
                {
                    "number": 20,
                    "text": "Ma sa oo ina latou tau i lena aso atoa, ma ina ua oo mai le po sa latou momoe i luga o a latou pelu."
                },
                {
                    "number": 21,
                    "text": "Ma o le aso na sosoo ai sa latou tau seia oo mai le po."
                },
                {
                    "number": 22,
                    "text": "Ma ina ua oo mai le po sa latou onana i le ita, e pei o se tagata o le ua ona i le uaina; ma sa latou toe momoe i luga o a latou pelu."
                },
                {
                    "number": 23,
                    "text": "Ma o le aso na sosoo ai sa latou toe tau; ma ina ua oo mai le po ua latou pauu uma i le pelu vagana ai le lima sefulu ma le lua o tagata o Korianetuma, ma le ono sefulu ma le iva o tagata o Sesa."
                },
                {
                    "number": 24,
                    "text": "Ma sa oo ina latou momoe i luga o a latou pelu i le po lena, ma o le aso na sosoo ai sa latou toe tau, ma sa latou tau ma lo latou malosi ia latou pelu ma a latou talita, i le aso atoa lena."
                },
                {
                    "number": 25,
                    "text": "Ma ina ua oo mai le po sa totoe le tolu sefulu ma le lua o tagata o Sesa, ma le lua sefulu ma le fitu o tagata o Korianetuma."
                },
                {
                    "number": 26,
                    "text": "Ma sa oo ina latou aai ma momoe, ma sauniuni mo le oti i le aso na sosoo ai. Ma o i latou o ni tagata tino tetele ma malolosi e tusa ma le malolosi o tagata."
                },
                {
                    "number": 27,
                    "text": "Ma sa oo ina latou tau mo le va o le tolu itula, ma sa latou matapogia i le toto masaa."
                },
                {
                    "number": 28,
                    "text": "Ma sa oo ina ua lava le malosi na maua e tagata o Korianetuma e mafai ai ona latou savavali, sa fai o le a latou sosola mo o latou ola; ae faauta, sa tu ae Sesa, ma ana tagata foi, ma ia tauto i lona ita, o le a ia fasiotia Korianetuma, a leai o le a fano o ia i le pelu."
                },
                {
                    "number": 29,
                    "text": "O le mea lea, na ia tuliloa ai i latou, ma o le aso na sosoo ai na ia maua mai ai i latou; ma sa latou toe tau i le pelu. Ma sa oo ina ua latou pauu uma i le pelu, vagana ai Korianetuma ma Sesa, faauta sa matapogia Sesa i le toto masaa."
                },
                {
                    "number": 30,
                    "text": "Ma sa oo ina ua uma ona totoo o Korianetuma i luga o lana pelu, seia malolo laitiiti o ia, ona ia vavae ese lea o le ulu o Sesa."
                },
                {
                    "number": 31,
                    "text": "Ma sa oo ina ua uma ona ia vavae ese o le ulu o Sesa, sa tau tu tee ae Sesa i luga i ona lima ma pau ai; ina ua uma ona fiti o ia mo le manava, sa oti o ia."
                },
                {
                    "number": 32,
                    "text": "Ma sa oo ina pau Korianetuma i le eleele, ma avea e peiseai ua leai se ola o ia te ia."
                },
                {
                    "number": 33,
                    "text": "Ma sa fetalai mai le Alii ia Eteru, ma fofoga mai ia te ia: Alu atu ia. Ma sa alu atu o ia, ma vaai ua faataunuuina afioga uma a le Alii; ma sa ia faaumaina lana talafaamaumau; (ma ua ou le tusia se tasi vaeselau) ma sa ia natiaina i latou i se ala na maua ai e tagata o Limae."
                },
                {
                    "number": 34,
                    "text": "O lenei o upu mulimuli nei na tusia e Eteru: Pe finagalo le Alii ia ou liua, pe ou te mafatia i le finagalo o le Alii i la le tino, e le afaina, pe afai e faaolaina au i le malo o le Atua. Amene."
                }
            ]
        },
        "/study/scriptures/bofm/moro/1": {
            "uri": "/study/scriptures/bofm/moro/1",
            "title": "Moronae 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua tusi Moronae mo le manuia o sa Lamanā—O sa Nifaē o e sa le faafitia Keriso ua fasiotia. E tusa o le 401–421 T.A."
            ],
            "book_title": "O Le Tusi a Moronae",
            "verses": [
                {
                    "number": 1,
                    "text": "O Lenei o au o Moronae, ina ua uma ona ou faia o le faaiuga o le otootoga o le tala o le nuu o Iareto, sa ou manatu o le a ou le toe tusia ni isi mea faaopoopo, peitai ou te lei oti lava; ma ou te le faailoa atu au lava i sa Lamanā nei o latou faaumatia au."
                },
                {
                    "number": 2,
                    "text": "Aua faauta, ua matua malolosi tele a latou taua i totonu o i latou lava; ma ona o lo latou ita ua latou fasiotia ai sa Nifaē uma o e e le faafitia le Keriso."
                },
                {
                    "number": 3,
                    "text": "Ma o au, o Moronae, ou te le faafitia le Keriso; o le mea lea, ou te fealuai solo ai i soo se mea e mafai ona ou alu i ai mo le puipuiga o lou lava ola."
                },
                {
                    "number": 4,
                    "text": "O le mea lea, ou te tusia ai ni isi mea faaopoopo itiiti, e le tusa ma le mea na ou manatu i ai; ona sa ou manatu o le a ou le toe tusia ni isi mea faaopoopo; ae o le a ou tusia ni nai faaopoopo itiiti, atonu o le a aoga i ou uso, o sa Lamanā, i se aso i le lumanai, e tusa ai ma le finagalo o le Alii."
                }
            ]
        },
        "/study/scriptures/bofm/moro/2": {
            "uri": "/study/scriptures/bofm/moro/2",
            "title": "Moronae 2",
            "data_type": "chapter",
            "chapter_name": "Mataupu 2",
            "chapter_summary": [
                "Sa tuu mai e Iesu i soo sa Nifaē e toasefululua le mana e tuu atu ai le meaalofa o le Agaga Paia. E tusa o le 401–421 T.A."
            ],
            "verses": [
                {
                    "number": 1,
                    "text": "O afioga a Keriso, na ia fetalai i ona soo, le toasefululua o e na ia filifilia, ao faaee ona aao i o latou luga—"
                },
                {
                    "number": 2,
                    "text": "Ma sa ia valaau i latou i o latou igoa, ua fetalai: Ia outou valaau atu i le Tamā i lou igoa, i le tatalo faatauanau; ma a uma ona outou faia o lenei mea, o le a outou maua le mana tou te tuu atu ai le Agaga Paia ia te ia o le o le a faaee atu i ai o outou lima i ona luga; ma o lou igoa ia outou tuuina atu ai, ona sa faapea ona faia e au aposetolo."
                },
                {
                    "number": 3,
                    "text": "O lenei sa fetalai mai e Keriso ia te i latou ia afioga i le taimi o lona faatoa afio mai; ma sa le faalogoina e le motu o tagata, ae sa faalogoina e le au soo; ma o le toatele o i latou o e na faaee atu i ai o latou lima, na taia i le Agaga Paia."
                }
            ]
        },
        "/study/scriptures/bofm/moro/3": {
            "uri": "/study/scriptures/bofm/moro/3",
            "title": "Moronae 3",
            "data_type": "chapter",
            "chapter_name": "Mataupu 3",
            "chapter_summary": [
                "E faauu e toeaina faitaulaga ma aoao i le faaee atu o lima. E tusa o le 401–421 T.A."
            ],
            "verses": [
                {
                    "number": 1,
                    "text": "O le ala na faauu ai faitaulaga ma aoao e le au soo, o e na taua o toeaina o le ekalesia—"
                },
                {
                    "number": 2,
                    "text": "Ina ua uma ona latou tatalo atu i le Tamā i le suafa o Keriso, sa latou faaee o latou lima i o latou luga, ma fai atu:"
                },
                {
                    "number": 3,
                    "text": "I le suafa o Iesu Keriso ou te faauuina ai oe e avea o se faitaulaga, (ae afai o se aoao, ou te faauuina ai oe e avea o se aoao) e talai atu le salamo ma le faamagaloina o agasala e ala ia Iesu Keriso, i le tumau i le faatuatua i lona suafa e oo i le iuga. Amene."
                },
                {
                    "number": 4,
                    "text": "Ma o le ala lenei sa latou faauu ai faitaulaga ma aoao, e tusa ma meaalofa ma valaauga a le Atua i tagata; ma sa latou faauuina i latou i le mana o le Agaga Paia, lea sa ia te i latou."
                }
            ]
        },
        "/study/scriptures/bofm/moro/4": {
            "uri": "/study/scriptures/bofm/moro/4",
            "title": "Moronae 4",
            "data_type": "chapter",
            "chapter_name": "Mataupu 4",
            "chapter_summary": [
                "Ua faamalamalama mai le ala e faamanuia ai e toeaina ma faitaulaga le areto o le faamanatuga. E tusa o le 401–421 T.A."
            ],
            "verses": [
                {
                    "number": 1,
                    "text": "O le ala e faamanuia ma tufa atu ai e o latou toeaina ma faitaulaga le tino ma le toto o Keriso i le ekalesia; ma sa latou faia e tusa ma poloaiga a Keriso; o le mea lea ua matou iloa ai ua sao le ala; ma o le toeaina po o le faitaulaga na faia—"
                },
                {
                    "number": 2,
                    "text": "Ma sa latou tootutuli i lalo faatasi ma le ekalesia, ma tatalo atu i le Tamā i le suafa o Keriso, ua fai atu:"
                },
                {
                    "number": 3,
                    "text": "Le Atua e, le Tamā Faavavau, matou te ole atu ia te oe i le suafa o lou Alo, o Iesu Keriso, ia e faamanuiaina ma faapaiaina lenei areto i agaga o i latou uma o e e fetagofi i ai; ina ia latou taumamafa i le faamanatuina o le tino o lou Alo, ma molimau atu ia te oe, le Atua e, le Tamā Faavavau, latou te loto ina e ave i o latou luga le suafa o lou Alo, ma manatua pea o ia, ma tausi i ana poloaiga ua ia tuuina mai ia te i latou, ina ia latou maua pea lona Agaga e faatasi ma i latou. Amene."
                }
            ]
        },
        "/study/scriptures/bofm/moro/5": {
            "uri": "/study/scriptures/bofm/moro/5",
            "title": "Moronae 5",
            "data_type": "chapter",
            "chapter_name": "Mataupu 5",
            "chapter_summary": [
                "Ua faamalamalama mai le ala e faamanuia ai le uaina o le faamanatuga. E tusa o le 401–421 T.A."
            ],
            "verses": [
                {
                    "number": 1,
                    "text": "O le ala e faamanuia ai le uaina—Faauta, sa latou ave le ipu, ma fai atu:"
                },
                {
                    "number": 2,
                    "text": "Le Atua e, le Tamā Faavavau, matou te ole atu ia te oe i le suafa o lou Alo, o Iesu Keriso, ia e faamanuiaina ma faapaiaina lenei uaina i agaga o i latou uma o e e feinu ai, ina ia latou faia i le faamanatuina o le toto o lou Alo, sa faamaligiina mo i latou; ina ia latou molimau atu ia te oe, le Atua e, le Tamā Faavavau, latou te manatua pea o ia, ina ia latou maua lona Agaga e faatasi ma i latou. Amene."
                }
            ]
        },
        "/study/scriptures/bofm/moro/6": {
            "uri": "/study/scriptures/bofm/moro/6",
            "title": "Moronae 6",
            "data_type": "chapter",
            "chapter_name": "Mataupu 6",
            "chapter_summary": [
                "O tagata e salamo ia papatiso ma faaaumeaina—O tagata o le Ekalesia o e e salamo e faamagaloina—Ia taitaia sauniga i le mana o le Agaga Paia. E tusa o le 401–421 T.A."
            ],
            "verses": [
                {
                    "number": 1,
                    "text": "Ma o lenei ou te tautala atu e uiga i le papatisoga. Faauta, sa papatisoina toeaina, faitaulaga, ma aoao; ma sa le papatisoina i latou vagana ai ua latou fua mai fua e tatau ai e iloa ai ua latou agavaa."
                },
                {
                    "number": 2,
                    "text": "Pe na latou talia foi soo se tasi i le papatisoga vagana ai ua latou o mai i luma ma le loto momomo ma le agaga salamo, ma molimau mai i le ekalesia ua latou salamo faamaoni ia latou agasala uma."
                },
                {
                    "number": 3,
                    "text": "Ma sa leai se tasi na talia i le papatisoga vagana ai ua latou ave i o latou luga le suafa o Keriso, ma ua i ai le mauai e auauna atu ia te ia e oo i le iuga."
                },
                {
                    "number": 4,
                    "text": "Ma ina ua uma ona taliaina o i latou i le papatisoga, ma galueaiina ma faamamaina e le mana o le Agaga Paia, sa faitauina i latou i totonu o tagata o le ekalesia a Keriso; ma sa ave o latou igoa ina ia manatua i latou ma tausia i le afioga lelei a le Atua, e faatutumau ai i latou i le ala sao, e faatutumau ai i latou ia mataala e le aunoa i le tatalo, ua nao galuega a Keriso, o le o le pogai ma le iuga o lo latou faatuatua, ua faalagolago i ai."
                },
                {
                    "number": 5,
                    "text": "Ma sa potopoto soo faatasi le ekalesia, e anapopogi ma tatalo, ma talatalanoa, o le tasi i le tasi, e uiga i le uelefea o o latou agaga."
                },
                {
                    "number": 6,
                    "text": "Ma sa latou potopoto soo faatasi e taumamafa i le areto ma le uaina, i le faamanatuina o le Alii o Iesu."
                },
                {
                    "number": 7,
                    "text": "Ma sa latou tausisi ma le faaeteete ina ia leai se amioletonu e i totonu o i latou; ma o soo se tasi e maua ua ia faia le amioletonu, ma e toatolu molimau o le ekalesia e tausalaina ai i latou i luma o toeaina, ma afai latou te le salamo, ma le faatoese, sa tineia ese o latou igoa, ma sa le faitauina i latou i totonu o tagata o Keriso."
                },
                {
                    "number": 8,
                    "text": "Ae o soo se taimi sa latou salamo ai ma saili le faamagaloga, ma le faamoemoe faamaoni, sa faamagaloina i latou."
                },
                {
                    "number": 9,
                    "text": "Ma sa taitaia a latou sauniga e le ekalesia e tusa ma galuega a le Agaga, ma le mana o le Agaga Paia; ona o soo se mea na taitaia ai i latou e Agaga Paia e talai, pe apoapoai, pe tatalo, pe aioi, pe pepese atu ai, sa faapea lava ona faia."
                }
            ]
        },
        "/study/scriptures/bofm/moro/7": {
            "uri": "/study/scriptures/bofm/moro/7",
            "title": "Moronae 7",
            "data_type": "chapter",
            "chapter_name": "Mataupu 7",
            "chapter_summary": [
                "Ua tuuina mai se valaauga ia ulu atu i le malologa o le Alii—Tatalo atu ma le loto faamaoni i ai—O le Agaga o Keriso e mafai ai e tagata ona iloa le lelei mai le leaga—E tauanau e Satani tagata ia latou teena Keriso ma fai mea leaga—Ua faaali mai e perofeta le afio mai o Keriso—O le faatuatua e faia ai vavega ma auauna mai ai agelu—E tatau i tagata ona faamoemoe mo le ola faavavau ma pipii i le alofa mama. E tusa o le 401–421 T.A."
            ],
            "verses": [
                {
                    "number": 1,
                    "text": "Ma o lenei, o au, o Moronae, ou te tusia nai upu itiiti a lou tamā, o Mamona, ia na ia tautala i ai e uiga i le faatuatua, faamoemoe, ma le alofa mama; ona sa faapenei le ala sa ia tautala atu ai i le nuu, ao ia aoao atu ia te i latou i le sunako lea na latou fausia mo se nofoaga e tapuai ai."
                },
                {
                    "number": 2,
                    "text": "Ma o lenei, o au, o Mamona, ou te tautala atu ia te outou, ou uso pele e; ma ona o le alofa tunoa o le Atua, le Tamā, ma lo tatou Alii o Iesu Keriso, ma lona finagalo paia, ona o le meaalofa o lana valaauga ia te au, lea ua faatagaina ai au ou te tautala atu ia te outou i lenei taimi."
                },
                {
                    "number": 3,
                    "text": "O le mea lea, ou te fia tautala atu ia te outou o e o le ekalesia, outou o soo fifilemu o Keriso, ma outou ua outou maua se faamoemoe ua lava e mafai ai ona outou ulu atu i le malologa o le Alii, mai le taimi nei i luma seia oo ina outou malolo faatasi ma ia i le lagi."
                },
                {
                    "number": 4,
                    "text": "Ma o lenei ou uso e, ua ou matauina nei mea ia te outou ona o lo outou savavali ma le filemu faatasi ma le fanauga a tagata."
                },
                {
                    "number": 5,
                    "text": "Aua ou te manatua le afioga a le Atua ua fetalai mai o a latou galuega tou te iloa ai i latou; aua afai ua lelei a latou galuega, ua lelei foi i latou."
                },
                {
                    "number": 6,
                    "text": "Aua faauta, na fetalai mai le Atua o se tagata ua leaga e le mafai ona fai e ia se mea ua lelei; aua afai na te ofo atu se meaalofa, pe tatalo atu i le Atua, vagana ai e faia e ia ma le loto faamaoni i ai e leai se aoga ia te ia."
                },
                {
                    "number": 7,
                    "text": "Aua faauta, e le faitauina ia te ia lena mea mo le amiotonu."
                },
                {
                    "number": 8,
                    "text": "Aua faauta, afai e avatu e se tagata ua leaga se meaalofa, e faia e ia ma le toai; o le mea lea e faitau tutusa ai ia te ia e pei lava na ia taofia le meaalofa; o le mea lea e faitau leaga ai o ia i luma o le Atua."
                },
                {
                    "number": 9,
                    "text": "Ma e faapea foi ona faitau leaga i se tagata, pe afai e tatalo atu o ia ae ua le i ai ma le faamaoni o le loto; ioe, ma ua leai se aoga ia te ia, ona e le talia e le Atua se ua faapena."
                },
                {
                    "number": 10,
                    "text": "O le mea lea, e le mafai e se tagata ua leaga ona faia le mea ua lelei; pe avatu foi e ia se meaalofa lelei."
                },
                {
                    "number": 11,
                    "text": "Aua faauta, e le mafai e se puna oona ona puna mai i vai lelei; pe mafai foi e se puna lelei ona puna mai i vai oona; o le mea lea, o se tagata ua avea o se auauna a le tiapolo e le mafai ona mulimuli ia Keriso; ma afai e mulimuli o ia ia Keriso e le mafai ona avea o ia o se auauna a le tiapolo."
                },
                {
                    "number": 12,
                    "text": "O le mea lea, o mea uma ua lelei e mai le Atua; ma o le mea ua leaga e mai le tiapolo; ona o le tiapolo o se fili i le Atua, ma ua faasagatau pea ia te ia, ma ua valaau ma faatosina tagata i le agasala, ma ia latou faia pea le mea leaga."
                },
                {
                    "number": 13,
                    "text": "Ae faauta, o le mea ua mai le Atua, e valaau ma faatosina mai ia faia mea lelei e le aunoa; o le mea lea, o mea uma e valaau mai ma faatosina mai ia faia mea lelei, ma alofa i le Atua, ma auauna atu ia te ia, ua musuia e le Atua."
                },
                {
                    "number": 14,
                    "text": "O le mea lea, ia outou faaeteete, ou uso pele e, ina ia outou le faamasino le mea ua leaga o se mea mai le Atua, po o le mea ua lelei ma mai le Atua o se mea mai le tiapolo."
                },
                {
                    "number": 15,
                    "text": "Aua faauta, ou uso e, ua tuu mai ia te outou ia outou faamasino, ina ia outou iloa le lelei mai le leaga; ma o le ala e faamasino ai ua manino, ina ia mafai ona outou iloa ma se malamalama atoatoa, e pei o le malamalama o le ao mai le pouliuli o le po."
                },
                {
                    "number": 16,
                    "text": "Aua faauta, ua tuuina mai i tagata taitoatasi le Agaga o Keriso, ina ia mafai ona iloa e ia le lelei mai le leaga; o le mea lea, ou te faaali atu ai ia te outou le ala e faamasino ai; ona o mea uma e valaau mai ia fai le lelei, ma faatauanau mai ia talitonu ia Keriso, ua auina mai i le mana ma le meaalofa a Keriso; o le mea lea e mafai ai ona outou iloa ma le malamalama atoatoa ua mai le Atua."
                },
                {
                    "number": 17,
                    "text": "Ae o soo se mea e faatauanauina tagata ia latou faia le leaga, ma ia le talitonu ia Keriso, ma faafiti o ia, ma ia le auauna i le Atua, ona outou iloa lea ma le malamalama atoatoa ua mai le tiapolo; ona o le ala lea e galue ai le tiapolo, aua e le faatauanauina e ia se tagata ia faia le lelei, e leai, e leai lava se tasi; pe faia foi e ana agelu; pe faia foi e i latou o e latou te tuu atu i latou lava ia te ia."
                },
                {
                    "number": 18,
                    "text": "Ma o lenei, ou uso e, ina ua vaai ua outou iloa le malamalama tou te faamasino ai, o le malamalama lea o Keriso, vaai ia outou le faamasino sese; aua o le faamasinoga lava lea tou te faamasino atu ai o le a faamasino ai foi outou."
                },
                {
                    "number": 19,
                    "text": "O le mea lea, ou te aioi atu ia te outou, uso e, ia outou sailiili ma le filiga i le malamalama o Keriso ina ia outou iloa le lelei mai le leaga; ma afai tou te taofi mau i mea lelei uma, ma lē tauleagaina ia mea, o le a avea moni outou ma ni fanau a Keriso."
                },
                {
                    "number": 20,
                    "text": "Ma o lenei, ou uso e, e mafai faapefea ona outou taofi mau i mea lelei uma?"
                },
                {
                    "number": 21,
                    "text": "Ma o lenei ua ou oo mai nei i lena faatuatua, lea na ou fai atu o le a ou tautala atu ai; ma o le a ou tau atu ia te outou le auala e mafai ai ona outou taofi mau i mea lelei uma."
                },
                {
                    "number": 22,
                    "text": "Aua faauta, ona ua silafia e le Atua mea uma, ona ua mai le faavavau-tumau i le faavavau-tumau, faauta, sa ia auina mai agelu e auauna mai i le fanauga a tagata, e faaali mai e uiga i le afio mai o Keriso; ma o Keriso o le a ala mai ai mea lelei uma."
                },
                {
                    "number": 23,
                    "text": "Ma sa tautino mai foi e le Atua i perofeta, i lona lava fofoga, o le a afio mai Keriso."
                },
                {
                    "number": 24,
                    "text": "Faauta foi, e tele auala sa i ai na ia faaali mai ai mea i le fanauga a tagata, o ni mea sa lelei; ma o mea uma ua lelei ua mai ia Keriso; a na le o lea po ua pauu tagata, ma ua leai se mea lelei e mafai ona oo mai ia te i latou."
                },
                {
                    "number": 25,
                    "text": "O le mea lea, e ala i le auauna mai o agelu, ma afioga uma na tulei mai i le fofoga o le Atua, sa amata ona faaaoga ai e tagata le faatuatua ia Keriso; ma sa faapea, e ala i le faatuatua, ona latou taofi mau i mea lelei uma; ma sa faapea ona i ai seia oo mai i le afio mai o Keriso."
                },
                {
                    "number": 26,
                    "text": "Ma ina ua uma ona afio mai o ia, sa faaolaina foi tagata i le faatuatua i lona suafa; ma e ala i le faatuatua, na avea ai i latou ma atalii o le Atua. Ma e pei ona mautinoa o loo soifua Keriso, sa ia fetalai mai upu nei i o tatou tamā, ua fetalai mai: Soo se mea, ua lelei, tou te ole atu ai i le Tama i lou igoa i le faatuatua, i le talitonu o le a outou maua, faauta, o le a faia lava ia te outou."
                },
                {
                    "number": 27,
                    "text": "O le mea lea, ou uso pele e, pe ua taofia ea vavega ona ua toe afio atu Keriso i le lagi, ma ua afio i le itu aao taumatau o le Atua, e maua mai i le Tamā ana aia o le alofa mutimutivale lea ua ia te ia mo le fanauga a tagata?"
                },
                {
                    "number": 28,
                    "text": "Ona ua uma ona tali e ia iuga o le tulafono, ma ua a ia i latou uma o e ua faatuatua ia te ia; ma o i latou o e ua faatuatua ia te ia o le a latou piimau i mea lelei uma; o le mea lea ua fautuaina ai e ia le faamoemoe o le fanauga a tagata; ma ua afio o ia e faavavau i le lagi."
                },
                {
                    "number": 29,
                    "text": "Ma ona ua faia e ia lenei mea, ou uso pele e, pe ua taofia ai ea vavega? Faauta ou te fai atu ia te outou, E leai; pe ua taofia foi le auauna mai o agelu i le fanauga a tagata."
                },
                {
                    "number": 30,
                    "text": "Aua faauta, ua i ai i latou i lana pule, e auauna mai e tusa ma upu e poloai ai o ia, e faaali mai i latou lava ia te i latou ua i ai le faatuatua malosi ma le mafaufau mausali i uiga uma o le amioatua."
                },
                {
                    "number": 31,
                    "text": "Ma o le tiute o la latou auaunaga o le valaau atu lea i tagata ia salamo, ma faataunuu ma faia le galuega o feagaiga a le Tamā, ia na ia faia i le fanauga a tagata, e saunia le ala i totonu o le fanauga a tagata, i le alaga atu o le afioga a Keriso i ipu filifilia a le Alii, ina ia latou molimau atu ia te ia."
                },
                {
                    "number": 32,
                    "text": "Ma o le faia o lea mea, ua saunia ai e le Alii le Atua le ala e mafai ai e le toe vaega o tagata ona latou maua o le faatuatua ia Keriso, ina ia maua e le Agaga Paia se nofoaga i o latou loto, e tusa ma lona mana; ma o le ala lenei o le a faataunuu ai e le Tamā, feagaiga na ia faia i le fanauga a tagata."
                },
                {
                    "number": 33,
                    "text": "Ma ua fetalai mai Keriso: Afai tou te faatuatua mai ia te au o le a outou maua le mana e fai ai soo se mea e tatau ai ia te au."
                },
                {
                    "number": 34,
                    "text": "Ma ua fetalai mai o ia: Ia outou salamo outou tuluiga uma o le lalolagi, ma o mai ia te au, ma ia papatiso i lou igoa, ma faatuatua mai ia te au, ina ia faaolaina outou."
                },
                {
                    "number": 35,
                    "text": "Ma o lenei, ou uso pele e, afai o le tulaga lea e faapea ua moni nei mea ua ou tautala atu ai ia te outou, ma o le a faaali mai e le Atua ia te outou, i le mana ma le mamalu tele i le aso gataaga, ua moni i latou, ma afai ua moni i latou, pe ua uma ai ea le aso o vavega?"
                },
                {
                    "number": 36,
                    "text": "Pe ua taofia ea le afifio mai o agelu i le fanauga a tagata? Pe ua taofia e ia le mana o le Agaga Paia mai ia te i latou? Pe e taofia ea e ia, ao tumau pea le taimi, pe ao tu pea le lalolagi, pe ao i ai se tagata e toatasi i luga o le lalolagi e faaolaina?"
                },
                {
                    "number": 37,
                    "text": "Faauta ou te fai atu ia te outou, E leai; ona o le faatuatua e faia ai vavega; ma o le faatuatua e afifio mai ai agelu ma auauna mai i tagata; o le mea lea, afai ua taofia nei mea oi talofa i le fanauga a tagata, ona o le le talitonu ua taofia ai, ma ua le aoga ai mea uma."
                },
                {
                    "number": 38,
                    "text": "Ona e le mafai ona faaolaina o se tagata, e tusa ma fetalaiga a Keriso, vagana ai ua latou faatuatua i lona suafa; o le mea lea, afai ua le toe i ai nei mea, ua le toe i ai foi se faatuatua; ma ua matua leaga lava le tulaga o tagata, ona o le a pei i latou e peiseai e leai se togiola ua faia."
                },
                {
                    "number": 39,
                    "text": "Ae faauta, ou uso pele e, ua ou matauina ni mea lelei mai ia te outou, ona ua ou matauina ua outou faatuatua ia Keriso ona o lo outou agamalu; ona a na fai tou te le faatuatua ia te ia po ua outou le agavaa e faitaulia i totonu o tagata o lana ekalesia."
                },
                {
                    "number": 40,
                    "text": "O lenei foi, ou uso pele e, ou te fia tautala atu ia te outou e uiga i le faamoemoe. E mafai faapefea ona outou maua o le faatuatua, vagana ai ua ia te outou le faamoemoe?"
                },
                {
                    "number": 41,
                    "text": "Ma o le a le mea tou te faamoemoe i ai? Faauta ou te fai atu ia te outou, tou te faamoemoe, e ala i le togiola a Keriso ma le mana o lona toetu, ia faatutu mai outou i le ola faavavau, ma o le pogai ona o lo outou faatuatua ia te ia e tusa ma le folafolaga."
                },
                {
                    "number": 42,
                    "text": "O le mea lea, afai ua i ai i se tagata le faatuatua e tatau ona i ai ia te ia le faamoemoe; ona a aunoa ma le faatuatua e le mafai ona i ai se faamoemoe."
                },
                {
                    "number": 43,
                    "text": "O lenei foi, faauta ou te fai atu ia te outou e le mafai ona i ai ia te ia le faatuatua ma le faamoemoe, vagana ai ua agamalu, ma maualalo o ia i le loto."
                },
                {
                    "number": 44,
                    "text": "Afai e faapea, ua le aoga lona faatuatua ma le faamoemoe, ona e leai se tasi e ono talia i luma o le Atua, vagana ai i latou o e ua agamalu ma maualalalo i le loto; ma afai e agamalu ma maualalo se tagata i le loto, ma tautino atu i le mana o le Agaga Paia o Iesu o le Keriso, e ao ina i ai ia te ia le alofa mama; aua afai e le i ai ia te ia le alofa mama, o se mea noa o ia; o le mea lea e ao ai ina i ai ia te ia le alofa mama."
                },
                {
                    "number": 45,
                    "text": "Ma o le alofa mama e loa ona tali-tiga, ma e agalelei, ma e le losilosivale, ma e le faafefeteina, e le sailia e ia ana lava, e le faaitagofie, e le mafaufau i se mea leaga, ma e le olioli i le amioletonu ae olioli i le upu moni, e onosaia mea uma, e talia mea uma, e faamoemoe i mea uma, e onosai i mea uma."
                },
                {
                    "number": 46,
                    "text": "O le mea lea, ou uso pele e, afai e le ia te outou le alofa mama o ni mea noa outou, ona e le uma le alofa mama. O le mea lea, ia outou fusi ai i le alofa mama, le mea ua silisili lea i mea uma, ona e iu mea uma—"
                },
                {
                    "number": 47,
                    "text": "Ae o le alofa mama o le alofa le pona lea o Keriso, ma e tumau e faavavau; ma o soo se tasi e maua ua i ai ia te ia i le aso gataaga, o le a lelei ia te ia."
                },
                {
                    "number": 48,
                    "text": "O le mea lea, ou uso pele e, ia outou tatalo atu i le Tamā ma le malosi atoa o le loto, ina ia faatumulia outou i lenei alofa, lea ua ia faaee mai i luga o i latou uma o e o soo moni o lona Alo, o Iesu Keriso; ina ia mafai ona avea o outou ma atalii o le Atua; a oo ai ina afio mai o ia o le a tatou faapei o ia, ona o le a tatou vaai ia te ia e pei ona i ai o ia; tau ina ia tatou maua lenei faamoemoe; tau ina ia mafai ona faamamaina i tatou e pei lava ona mama o ia. Amene."
                }
            ]
        },
        "/study/scriptures/bofm/moro/8": {
            "uri": "/study/scriptures/bofm/moro/8",
            "title": "Moronae 8",
            "data_type": "chapter",
            "chapter_name": "Mataupu 8",
            "chapter_summary": [
                "O le papatisoina o tamaiti o se mea leaga inosia—Ua ola tamaiti laiti ia Keriso ona o le Togiola—O le faatuatua, salamo, agamalu ma le maualalo o le loto, mauaina o le Agaga Paia, ma le tumau e oo i le iuga, e tau i le olataga. E tusa o le 401–421 T.A."
            ],
            "verses": [
                {
                    "number": 1,
                    "text": "O se tusi a lou tamā o Mamona, na tusi mai ia te au, o Moronae; ma sa tusi mai ia te au ae lei pine ona uma ona valaauina o au i le galuega. Ma sa faapenei ona ia tusi mai ia te au, fai mai:"
                },
                {
                    "number": 2,
                    "text": "Lou atalii pele e, Moronae, ou te olioli tele ona ua manatu mai lou Alii o Iesu Keriso ia te oe, ma ua ia valaauina oe i lana auaunaga, ma i lana galuega paia."
                },
                {
                    "number": 3,
                    "text": "Ou te manatu pea ia te oe i au talosaga, ma tatalo atu pea i le Atua le Tamā, i le suafa o lona Alo Paia, o Iesu, ia ona tausia oe, e ala i lona agalelei e le gata ma lona alofa tunoa, i le tumau i le faatuatua i lona suafa e oo i le iuga."
                },
                {
                    "number": 4,
                    "text": "Ma o lenei, lou atalii e, ou te tautala atu ia te oe e uiga i lena mea ua ou faanoanoa tele ai: aua ou te faanoanoa i le tutulai mai o ni finauga i totonu o outou."
                },
                {
                    "number": 5,
                    "text": "Aua, afai ua ou iloaina le mea moni, sa i ai ni finauga i totonu o outou e uiga i le papatisoina o a outou fanau laiti."
                },
                {
                    "number": 6,
                    "text": "Ma o lenei, lou atalii e, ou te manao ia e galue ma le filiga, ina ia aveeseina lenei sese tele mai totonu o outou; ona, o le faamoemoe lenei ua ou tusia ai lenei tusi."
                },
                {
                    "number": 7,
                    "text": "Aua e lei pine ona mavae ona ou iloa o nei mea mai ia te oe, sa ou ole atu i le Alii e uiga i le mataupu. Ma sa oo mai ia te au le afioga a le Alii e ala i le mana o le Agaga Paia, ua fetalai mai:"
                },
                {
                    "number": 8,
                    "text": "Faalogo mai i upu a Keriso, lou Togiola, lou Alii ma lou Atua. Faauta, ou te lei sau i le lalolagi e valaau atu i e amiotonu ae o e agasala ia salamo; ua le manaomia e e ua maloloina se fomai, ae o i latou o e ua mamai; o le mea lea, ua maloloina tamaiti laiti, ona ua le mafai ona latou faia se agasala; o le mea lea ua aveese mai ia te i latou, ia te au, le fetuu o Atamu, ua leai ai sona mana i luga o i latou; ma ua aveese atu le tulafono o le peritomeina, e ala ia te au."
                },
                {
                    "number": 9,
                    "text": "Ma o le ala lenei na faaali mai ai e le Agaga Paia ia te au le afioga a le Atua; o le mea lea, lou atalii pele e, ua ou iloa ai o se ula totoa i luma o le Atua, lo outou papatisoina o fanau laiti."
                },
                {
                    "number": 10,
                    "text": "Faauta ou te fai atu ia te outou o le mea lenei ia outou aoao atu—o le salamo ma le papatisoga ia i latou o e ua tali atu ma mafai ona faia le agasala; ioe, aoao atu i matua e tatau ona latou salamo ma papatisoina, ma faalotomaualalalo i latou lava e pei o a latou fanau laiti, ma o le a faaolaina ai i latou uma faatasi ma a latou fanau laiti."
                },
                {
                    "number": 11,
                    "text": "Ma e le manaomia e a latou fanau laiti se salamo, po o le papatisoga. Faauta, o le papatisoga ua mo le salamo i le faataunuuina o poloaiga mo le faamagaloina o agasala."
                },
                {
                    "number": 12,
                    "text": "Ae o fanau laiti ua ola ia Keriso, mai lava i le faavaega o le lalolagi; afai ua le faapea, o le Atua o se Atua faaauau, ma o se Atua feliuliuai foi, ma o se ua faailoga tagata; ona o le a le toatele o fanau laiti ua feoti e aunoa ma le papatisoga!"
                },
                {
                    "number": 13,
                    "text": "O le mea lea, afai e le mafai ona faaolaina o fanau laiti e aunoa ma le papatisoga, po ua latou o atu i le seoli e le gata."
                },
                {
                    "number": 14,
                    "text": "Faauta ou te fai atu ia te oe, o ia o le ua manatu ua manaomia e fanau laiti le papatisoga ua i ai o ia i le au oona ma fusi o le amioletonu; aua ua le i ai ia te ia le faatuatua, faamoemoe, po o le alofa mama; o le mea lea, afai e vavae ese o ia ao i ai ia te ia lea manatu, o le a alu ifo o ia i lalo i seoli."
                },
                {
                    "number": 15,
                    "text": "Ona ua matua leaga lava le amioleaga o le manatu e faapea e faaolaina e le Atua se tasi tamaitiiti ona ua papatisoina, ae o le a fano le tasi ona ua le papatisoina."
                },
                {
                    "number": 16,
                    "text": "Oi talofa ia te i latou e faapiopioina ala o le Alii i lenei ala, ona o le a fano i latou vagana ai ua latou salamo. Faauta, ou te tautala atu ma le lotoa, ona ua ou maua le pule mai le Atua; ma ou te le fefe po o a mea e mafai ona faia e tagata; ona e lafo ese i fafo e le alofa ua atoatoa le fefe uma."
                },
                {
                    "number": 17,
                    "text": "Ma ua tumu au i le alofa mama, le alofa tumau-faavavau lea; o le mea lea, ua tutusa fanau laiti uma ia te au; o le mea lea, ua ou alofa i fanau laiti i se alofa ua atoatoa; ma ua tutusa i latou uma ma ua tofusia i le olataga."
                },
                {
                    "number": 18,
                    "text": "Ona ua ou iloa o le Atua e le o se Atua faaauau, po o se tagata ua feliuliuai; ae ua le feliuliuai o ia mai le faavavau atoa i le faavavau atoa."
                },
                {
                    "number": 19,
                    "text": "E le mafai e fanau laiti ona salamo; o le mea lea, o se amioleaga tele le faafitia o le alofa mutimutivale mama o le Atua mai ia te i latou, ona ua ola uma i latou ia te ia ona o lona alofa mutimutivale."
                },
                {
                    "number": 20,
                    "text": "Ma o ia o le e fai mai e manaomia e fanau laiti le papatisoga ua ia faafitia le alofa mutimutivale o Keriso, ma fai ma meanoa lana togiola ma le mana o lana togiola."
                },
                {
                    "number": 21,
                    "text": "Oi talofa i e faapea, ona ua latou onofia i le oti, seoli, ma le mafatia e le gata. Ou te tautala atu ia upu ma le lotoa; ua poloaiina ai au e le Atua. Ia outou faalogo i ai ma uai i ai, a leai o le a tutu e faasaga ia te outou i le nofoa-faamasino o Keriso."
                },
                {
                    "number": 22,
                    "text": "Aua faauta, ua ola fanau laiti uma ia Keriso, ma i latou uma foi o e ua aunoa ma le tulafono. Aua e oo mai le mana o le togiola i luga o i latou uma o e ua aunoa ma le tulafono; o le mea lea, o ia o le ua le tausalaina, po o ia o le ua le i lalo o se tausalaga, e le mafai ona salamo; ma o e faapena ua le aoga i ai le papatisoga—"
                },
                {
                    "number": 23,
                    "text": "Ae o se ulaga i luma o le Atua, ua faafitia ai le alofa mutimutivale o Keriso, ma le mana o lona Agaga Paia, ma le tuuina atu o le faalagolago i galuega mamate."
                },
                {
                    "number": 24,
                    "text": "Faauta, lou atalii e, e le tatau lava ona i ai o lenei mea; ona o le salamo e mo i latou ua i ai i lalo o le tausalaga ma lalo o le fetuu o le tulafono ua solia."
                },
                {
                    "number": 25,
                    "text": "Ma o fua muamua o le salamo o le papatisoga; ma o le papatisoga e oo mai e ala i le faatuatua e faataunuu ai poloaiga; ma o le faataunuuina o poloaiga e maua ai le faamagaloina o agasala;"
                },
                {
                    "number": 26,
                    "text": "Ma o le faamagaloina o agasala e maua ai le agamalu, ma le maualalo o le loto; ma o le agamalu ma le maualalo o le loto e oo mai ai le asiasiga a le Agaga Paia, o le Faamafanafana lea na te faatumuina le tagata i le faamoemoe ma le alofa atoatoa, o le alofa lea e tumau e ala i le filiga i le tatalo, seia oo mai le iuga, pe a mau le au paia uma faatasi ma le Atua."
                },
                {
                    "number": 27,
                    "text": "Faauta, lou atalii e, o le a ou toe tusi atu ia te oe pe a le vave ona ou alu atu i fafo e faasaga ia sa Lamanā. Faauta, o le faamaualuluga o lenei atunuu, po o tagata o sa Nifaē, ua faamaonia ai lo latou faaumatiaga vagana ai o le a latou salamo."
                },
                {
                    "number": 28,
                    "text": "Ia e tatalo mo i latou, lou atalii e, ina ia oo mai le salamo ia te i latou. Peitai faauta, ou te fefe nei le toe taumafai le Agaga ia te i latou; ma i le vaega lenei o le laueleele, o loo latou saili foi e tuu i lalo le mana ma le pule atoa lea ua sau mai le Atua; ma ua latou teena le Agaga Paia."
                },
                {
                    "number": 29,
                    "text": "Ma ina ua uma ona latou teena se malamalama tele faapea naua, lou atalii e, o le a vave ona fano o i latou, i le faataunuuina o valoaga na fetalaia e perofeta, faapea foi ma fetalaiga a lo tatou Faaola lava ia."
                },
                {
                    "number": 30,
                    "text": "Tofa ia, lou atalii e, seia ou tusi atu ia te oe, pe seia ou toe feiloai ma oe. Amene."
                }
            ]
        },
        "/study/scriptures/bofm/moro/9": {
            "uri": "/study/scriptures/bofm/moro/9",
            "title": "Moronae 9",
            "data_type": "chapter",
            "chapter_name": "Mataupu 9",
            "chapter_summary": [
                "Ua leaga ma tutu maualalalo sa Nifaē ma sa Lamanā—Ua latou faasaua ma fasioti le tasi—Ua tatalo Mamona ia oo mai le alofa tunoa ma le agalelei i luga o Moronae e faavavau. E tusa o le 401–421 T.A."
            ],
            "book_intro": [
                "O le tusi lona lua a Mamona i lona atalii o Moronae."
            ],
            "verses": [
                {
                    "number": 1,
                    "text": "Lou atalii pele e, ua ou toe tusi atu ia te oe ina ia e iloa o loo ou ola pea; ae ou te tusi teisi e uiga i mea ua matua faanoanoa tele."
                },
                {
                    "number": 2,
                    "text": "Aua faauta, sa ou tauina se taua tuga ma sa Lamanā, lea sa matou le manumalo ai; ma ua pau Akeanetusi i le pelu, ma Lurama ma Emirona foi; ioe, ma ua toesea mai ia te i tatou se aofai tele o o tatou tagata sili ona lelei."
                },
                {
                    "number": 3,
                    "text": "Ma o lenei faauta, lou atalii e, ou te fefe nei faaumatia e sa Lamanā lenei nuu; ona ua latou le salamo, ma ua faaosooso pea i latou e Satani ia feitagai ma le tasi."
                },
                {
                    "number": 4,
                    "text": "Faauta, o loo ou galue pea e le aunoa ia te i latou; ma a ou tautala atu ia te i latou le afioga a le Atua ma le saolele latou te tetete ma feita faasaga mai ia te au; ma a ou le tautala atu foi ma le saolele ua latou faamaaa o latou loto e faasaga i ai; o le mea lea, ou te fefe nei mea ane ua le toe finafinau le Agaga o le Alii faatasi ma i latou."
                },
                {
                    "number": 5,
                    "text": "Ona ua latou matua feita tele e foliga mai ia te au ua leai so latou fefefe i le oti; ma ua toesea lo latou alofa, o le tasi i le isi; ma ua latou galala i le toto ma le taui ma sui e le aunoa."
                },
                {
                    "number": 6,
                    "text": "Ma o lenei, lou atalii pele e, e ui i lo latou maaa, ia ta galulue pea ma le filiga; aua afai ta te tuu le galulue, o le a aumai i taua i lalo o le tausalaga; ona ua i ai sa taua galuega e fai ao ta i ai i lenei fale apitaga omea, ina ia ta faatoilaloina le fili o le amiotonu uma, ma malolo ai o taua agaga i le malo o le Atua."
                },
                {
                    "number": 7,
                    "text": "Ma o lenei ou te tusi atu teisi e uiga i mafatiaga o lenei nuu. Aua e tusa ma le malamalama lea na ou maua mai ia Amorona, faauta, ua maua e sa Lamanā ni pagota e toatele, ia sa latou aumai mai le olo o Serisa; ma sa i ai tane, fafine, ma tamaiti."
                },
                {
                    "number": 8,
                    "text": "Ma o tane ma tamā o ia fafine ma tamaiti ua latou fasiotia; ma ua latou fafaga fafine i aano o a latou tane, ma tamaiti i aano o o latou tamā; ma ua latou le avatu ia te i latou se vai, vagana ai sina mea itiiti."
                },
                {
                    "number": 9,
                    "text": "Ma e ui i lenei mea inosia tele a sa Lamanā, ua le sili atu i le mea ua faia e o tatou tagata i Morianetuma. Aua faauta, e toatele afafine o sa Lamanā ua latou ave faapagota; ma ina ua uma ona latou aveesea mai ia te i latou o le mea lena ua silisili ona pele ma taua i luga o mea uma lava, o le lē gaōiā lea ma le mama—"
                },
                {
                    "number": 10,
                    "text": "Ma ina ua uma ona latou faia o lenei mea, sa latou fasioti i latou i se auala e silisili ona paaa, ua faatauga o latou tino seia oo ina feoti; ma ina ua uma ona latou faia o lenei mea, ua latou ai lotulotu o latou tino e pei o manu aivao, ona o le maaa o o latou loto; ma ua latou faia lenei mea o se faailoga o le toa."
                },
                {
                    "number": 11,
                    "text": "E, lou atalii pele e, e mafai faapefea e ni tagata faapenei, ua aunoa ma le tu malamalama—"
                },
                {
                    "number": 12,
                    "text": "(Ma e nao ni nai tausaga itiiti ua mavae atu, sa avea ai i latou ma ni tagata tu malamalama ma tauagafau)"
                },
                {
                    "number": 13,
                    "text": "Ae lou atalii e, e mafai faapefea e ni tagata faapenei, o e o lo latou fiafia ua i ai lea i le faia o mea inosia e tele—"
                },
                {
                    "number": 14,
                    "text": "E mafai faapefea ona tatou faamoemoe o le a taofi e le Atua lona aao i le faamasinoga e faasaga ia te i tatou?"
                },
                {
                    "number": 15,
                    "text": "Faauta, ua tagi ae loʼu loto: Oi talofa i lenei nuu. Afio mai ia, le Atua e, i le faamasinoga, ma natia a latou agasala, ma amioleaga, ma mea inosia mai luma o ou fofoga!"
                },
                {
                    "number": 16,
                    "text": "O lenei foi, lou atalii e, e toatele o fafine ua oti a latou tane, ma a latou tama teine, o loo nonofo pea i Serisa; ma o le vaega lena o meaai sa le avea e sa Lamanā, faauta, ua ave e le autau a Senifae, ma ua tuua ai i latou e feoai solo i soo se mea e mafai ona latou o atu i ai mo ni meaai; ma e toatele fafine matutua ua matapogia i ala ma feoti ai."
                },
                {
                    "number": 17,
                    "text": "Ma o le autau ua faatasi ma au ua vaivai; ma o autau a sa Lamanā o loo i le va o Serisa ma au; ma o le toatele o e na sosola atu i le autau a Arona ua pauu fasia i lo latou saua matautia faamanu."
                },
                {
                    "number": 18,
                    "text": "E, le leaga e o lou nuu! Ua latou aunoa ma le maopoopo ma aunoa ma le alofa mutimutivale. Faauta, o au ua nao se tagata, ma ua nao le malosi o se tagata ua ia te au, ma ua le mafai ona ou toe faamalosia au faatonuga."
                },
                {
                    "number": 19,
                    "text": "Ma ua latou malolosi ia latou faapiopioga; ma ua tutusa lo latou saua faamanu, ua latou le faasaoina se tasi, pe matutua pe laiti; ma ua latou fiafia i mea uma, vagana ai le mea lelei; ma o le mafatia o o tatou fafine ma a tatou fanau i luga o le laueleele atoa lenei ua sili atu i mea uma; ioe, e le mafai e le laulaufaiva ona faamatala, pe mafai foi ona tusia."
                },
                {
                    "number": 20,
                    "text": "Ma o lenei, lou atalii e, ou te le toe fia tautala umi atu e uiga i lenei vaaiga leaga matautia. Faauta, ua e iloa le amioleaga o lenei nuu; ua e iloa ua latou aunoa ma se mafaufau lelei, ma ua latou le toe lagona se lelei; ma o lo latou amioleaga ua sili atu i lo sa Lamanā."
                },
                {
                    "number": 21,
                    "text": "Faauta, lou atalii e, e le mafai ona fautua atu i latou i le Atua nei taia au e ia."
                },
                {
                    "number": 22,
                    "text": "Ae faauta, lou atalii e, ou te fautua atu oe i le Atua, ou te faalagolago ia Keriso ia faaolaina oe; ma ou te tatalo atu i le Atua ia faasaoina e ia lou ola, e molimauina le toe foi mai o ona tagata ia te ia, po o lo latou faafanoga atoa; ona ua ou iloa e o le a fano i latou vagana ai ua latou salamo ma toe foi mai ia te ia."
                },
                {
                    "number": 23,
                    "text": "Ma afai e fano i latou o le a pei o sa Iaretō, ona o lo latou saili ma le loto i ai o o latou loto, mo le toto ma le tauimasui."
                },
                {
                    "number": 24,
                    "text": "Ma afai e faapea o le a fano i latou, ua tatou iloa e toatele o tatou uso ua sosola atu ia sa Lamanā, ma e toatele atu foi ni isi o le a sosola atu ia te i latou; o le mea lea, ia e tusi teisi ni nai mea itiiti, pe afai e faasaoina oe ma o le a ou fano ma le vaai ia te oe; ae ou te faalagolago ia mafai ona lata ona ou vaai ia te oe; ona ua ia te au ni au talafaamaumau paia ou te manao e tuu atu ia te oe."
                },
                {
                    "number": 25,
                    "text": "Lou atalii e, ia e faamaoni ia Keriso; ma ia le avea mea ua ou tusia ma mea e te faanoanoa ai, e faamamafa ai oe i lalo sei e oti; ae talosia ia sii ae oe i luga e Keriso, ma talosia ia mau e faavavau i lou mafaufau ona mafatia ma lona maliu, ma le faaali mai o lona tino i o tatou tamā, ma lona alofa mutimutivale ma le tali-tiga, ma le faamoemoe o lona mamalu ma le ola faavavau."
                },
                {
                    "number": 26,
                    "text": "Ma talosia ia i ai, ma mau faatasi ma oe e faavavau, le alofa tunoa o le Atua le Tamā, o le o lona nofoalii ua maualuga i le lagi, ma lo tatou Alii o Iesu Keriso, o le ua afio i le itu aao taumatau o lona mana, seia oo ina pule o ia i mea uma. Amene."
                }
            ]
        },
        "/study/scriptures/bofm/moro/10": {
            "uri": "/study/scriptures/bofm/moro/10",
            "title": "Moronae 10",
            "data_type": "chapter",
            "chapter_name": "Mataupu 10",
            "chapter_summary": [
                "E maua se molimau o le Tusi a Mamona e ala i le mana o le Agaga Paia—O meaalofa a le Agaga e tuuina mai i e ua faamaoni—O meaalofa faaleagaga e soa faatasi ma le faatuatua i taimi uma—Ua tautala mai le efuefu upu a Moronae—O mai ia Keriso, ia faaatoatoaina ia te ia, ma faapaia o outou agaga. E tusa o le 421 T.A."
            ],
            "verses": [
                {
                    "number": 1,
                    "text": "O lenei, o au, o Moronae, ou te tusi teisi i ni mea ou te manatu lava au ua lelei; ma ou te tusi atu i ou uso, o sa Lamanā; ma ou te manao ia latou iloa ua sili atu i le fa selau ma le lua sefulu tausaga ua mavae atu talu ona tuuina mai o le faailoga o le afio mai o Keriso."
                },
                {
                    "number": 2,
                    "text": "Ma ou te faamaufaailogaina nei talafaamaumau, pe a uma ona ou tautala atu ni nai upu itiiti e ala i le apoapoai atu ia te outou."
                },
                {
                    "number": 3,
                    "text": "Faauta, ou te apoapoai atu ia te outou pe a outou faitauina nei mea, pe afai e tusa ai ma le fingalo poto o le Atua ia outou faitauina, ia outou manatua le alofa mutimutivale tele o le Alii i le fanauga a tagata, mai i le foafoaga o Atamu e oo mai lava i lalo seia oo mai i le taimi o le a outou maua ai nei mea, ma manatunatu i ai i o outou loto."
                },
                {
                    "number": 4,
                    "text": "Ma pe a outou maua nei mea, ou te apoapoai atu ia te outou ia outou ole atu i le Atua, le Tamā Faavavau, i le suafa o Iesu Keriso, pe ua le moni ea nei mea; ma afai tou ole atu ma le loto faamaoni, ma le manatu moni i ai, ma le faatuatua ia Keriso, o le a ia faaali mai le moni o ia mea ia te outou, i le mana o le Agaga Paia."
                },
                {
                    "number": 5,
                    "text": "Ma o le mana o le Agaga Paia e mafai ona outou iloa ai le moni o mea uma lava."
                },
                {
                    "number": 6,
                    "text": "Ma o soo se mea ua lelei, ua tonu ma moni; o le mea lea, e leai se mea ua lelei e faafitia le Keriso, ae tautino mai o loo soifua o ia."
                },
                {
                    "number": 7,
                    "text": "Ma e mafai ona outou iloa o loo soifua o ia, i le mana o le Agaga Paia; o le mea lea ou te apoapoai atu ai ia te outou ia outou le faafitia le mana o le Atua; aua e galue o ia e ala i le mana, e tusa ma le faatuatua o le fanauga a tagata, e tutusa i le aso ma taeao, ma le faavavau."
                },
                {
                    "number": 8,
                    "text": "O lenei foi, ou te apoapoai atu ia te outou, ou uso e, ia outou le faafitia meaalofa a le Atua, ona e tele i latou; ma ua o mai i latou mai le Atua e tasi. Ma e eseese ala e faatino ai ia meaalofa; ae o le Atua e tasi o le na te galueaiina i soo se mea ma i mea uma; ma ua tuuina mai nei meaalofa i tagata e ala i faaaliga a le Agaga o le Atua, ia latou manuia ai."
                },
                {
                    "number": 9,
                    "text": "Aua faauta, ua tuuina mai e le Agaga o le Atua, i le tasi, ina ia mafai ona ia aoao atu le upu o le poto;"
                },
                {
                    "number": 10,
                    "text": "Ma i le tasi, ina ia mafai ona ia aoao atu le upu o le malamalama lea i le Agaga e tasi;"
                },
                {
                    "number": 11,
                    "text": "Ma i le tasi, o le faatuatua tele naua; ma i le tasi, o le meaalofa o faamalologa e ala i le Agaga e tasi;"
                },
                {
                    "number": 12,
                    "text": "O lenei foi, i le tasi, ina ia mafai ona ia faia vavega tetele;"
                },
                {
                    "number": 13,
                    "text": "O lenei foi, i le tasi, ina ia mafai ona ia vavalo e uiga i mea uma;"
                },
                {
                    "number": 14,
                    "text": "O lenei foi, i le tasi, le vaaia o agelu ma agaga auauna mai;"
                },
                {
                    "number": 15,
                    "text": "O lenei foi, i le tasi, ituaiga uma o gagana eseese;"
                },
                {
                    "number": 16,
                    "text": "O lenei foi, i le tasi, o le faaliliuga o gagana ma ituaiga o gagana eseese."
                },
                {
                    "number": 17,
                    "text": "Ma o nei meaalofa uma e oo mai e ala mai i le Agaga o Keriso; ma e oo mai i latou i tagata uma taitoatasi, e tusa ma lona finagalo."
                },
                {
                    "number": 18,
                    "text": "Ma ou te apoapoai atu ai ia te outou, ou uso pele e, ia outou manatua o meaalofa lelei uma e mai ia Keriso."
                },
                {
                    "number": 19,
                    "text": "Ma ou te fia apoapoai atu ia te outou, ou uso pele e, ia outou manatua e tutusa o ia ananafi, le aso, ma le faavavau, ma o nei meaalofa uma ua ou tautala atu ai, ua faaleagaga, o le a le aveesea lava, pe o le a lava le umi e tu ai le lalolagi, ae nao le tusa ai ma le le talitonu o le fanauga a tagata."
                },
                {
                    "number": 20,
                    "text": "O le mea lea, e tatau ai ona i ai o le faatuatua; ma afai e tatau ona i ai o le faatuatua e tatau foi ona i ai o le faamoemoe; ma afai e tatau ona i ai o le faamoemoe, e tatau foi ona i ai o le alofa mama."
                },
                {
                    "number": 21,
                    "text": "Ma e vagana ai ua ia te outou le alofa mama e le mafai lava i se ala ona faaolaina outou i le malo o le Atua; pe mafai foi ona faaolaina outou i le malo o le Atua pe afai e le ia te outou le faatuatua; pe mafai foi e outou pe afai e leai so outou faamoemoe."
                },
                {
                    "number": 22,
                    "text": "Ma afai e leai so outou faamoemoe ua tatau ona outou lotovaivai; ma e oo mai le lotovaivai ona o le amioletonu."
                },
                {
                    "number": 23,
                    "text": "Ma sa fetalai moni Keriso i o tatou tamā: Afai e ia te outou le faatuatua, e mafai ona outou faia o mea uma e tatau ia te au."
                },
                {
                    "number": 24,
                    "text": "Ma ou te tautala atu nei i tuluiga uma o le lalolagi—afai e oo mai le aso e aveesea ai le mana ma meaalofa a le Atua mai totonu o outou, o le a faapea ona o le le talitonu."
                },
                {
                    "number": 25,
                    "text": "Ma oi talofa i le fanauga a tagata pe afai o le tulaga lea; ona o le a leai se tasi i totonu o outou e faia le lelei, e leai, e leai lava se tasi. Aua afai e i ai se tasi i totonu o outou e faia le lelei, e galue o ia i le mana ma meaalofa a le Atua."
                },
                {
                    "number": 26,
                    "text": "Ma oi talofa ia te i latou o e latou te aveese nei mea ma feoti, ona latou te oti ia latou agasala, ma e le mafai ona faaolaina i latou i le malo o le Atua; ma ou te tautala atu lenei mea e tusa ma afioga a Keriso; ma ou te le pepelo lava."
                },
                {
                    "number": 27,
                    "text": "Ma ou te apoapoai atu ia te outou ia outou manatua nei mea; ona e vave ona oo mai o le taimi o le a outou iloa ai ou te le pepelo, aua o le a outou vaai ia te au i le pa faamasino a le Atua; ma o le a fetalai mai le Alii le Atua ia te outou: Ou te lei alaga atu ea ia te outou au upu, ia sa tusia e lenei tagata, e pei o se tasi ua alaga mai e ua oti, ioe, e pei lava o se tasi ua tautala mai i fafo mai i le efuefu?"
                },
                {
                    "number": 28,
                    "text": "Ou te tautino atu nei mea i le faataunuuina o valoaga. Faauta foi, o le a tulei mai i latou mai le fofoga o le Atua tumau-faavavau; ma o le a uisa atu lana afioga mai lea tupulaga i lea tupulaga."
                },
                {
                    "number": 29,
                    "text": "Ma o le a faaali atu e le Atua ia te outou, ua moni mea ua ou tusia."
                },
                {
                    "number": 30,
                    "text": "Ma ou te toe apoapoai atu ia te outou, ia outou o mai ia Keriso, ma taofimau i meaalofa lelei uma, ma aua le pai atu i le meaalofa leaga, po o le mea ua le mama."
                },
                {
                    "number": 31,
                    "text": "Ma ia ala mai, ma tulai mai i le efuefu, Ierusalema e; ioe, ma ofu ou ofu matagofie, le afafine e o Siona; ma faamalolosi ou siteki ma faalautetele ou tuaoi e faavavau, ina ia le toe faafelilonaiina oe, ina ia mafai ona faataunuuina o feagaiga a le Tamā Faavavau na faia e ia ia te oe, le aiga e o Isaraelu."
                },
                {
                    "number": 32,
                    "text": "Ioe, o mai ia Keriso, ma faaatoatoaina ia te ia, ma faafiti outou lava mai mea uma e le faaleatua; ma afai tou te faafiti outou lava mai mea e le faaleatua uma, ma alolofa i le Atua ma o outou manatu atoa, mafaufau, ma le malosi atoa, ona lava lea o lona alofa tunoa mo outou, ma o lona alofa tunoa e mafai ai ona outou atoatoa ia Keriso; ma afai tou te atoatoa ia Keriso e ala i le alofa tunoa o le Atua, e leai se ala e mafai ai ona outou faafitia le mana o le Atua."
                },
                {
                    "number": 33,
                    "text": "Ma ou te toe fai atu, afai tou te atoatoa ia Keriso e ala i le alofa tunoa o le Atua, ma lē faafitia lona mana, ona faapaiaina lea o outou ia Keriso i le alofa tunoa o le Atua, e ala i le faamaligiina o le toto o Keriso, lea ua i ai i le feagaiga a le Tamā mo le faamagaloina o a outou agasala, ina ia outou paia, ua aunoa ma se ila."
                },
                {
                    "number": 34,
                    "text": "Ma o lenei ou te fai atu ia te outou uma, tofa ia. Ua lata ona ou alu atu e malolo i le parataiso o le Atua, seia toe faatasia lou agaga ma lou tino, ma aumai au i le ea ma le manumalo, e feiloai ma outou i luma o le pa faamasino logomalie a le Ieova silisili, le Faamasino Faavavau o e o ola ma e ua oti. Amene."
                }
            ]
        }
    }
}