{
    "title": "Voahangy Lafo Vidy",
    "uri": "/study/scriptures/pgp",
    "structure": [
        {
            "type": "content",
            "title": "Pejin-dohateny",
            "uri": "/study/scriptures/pgp/title-page"
        },
        {
            "type": "content",
            "title": "Teny fanolorana",
            "uri": "/study/scriptures/pgp/introduction"
        },
        {
            "type": "section",
            "title": "Mosesy",
            "entries": [
                {
                    "type": "content",
                    "title": "Mosesy 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Mosesy 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Mosesy 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Mosesy 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Mosesy 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Mosesy 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Mosesy 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Mosesy 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Abrahama",
            "entries": [
                {
                    "type": "content",
                    "title": "Abrahama 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Abrahama 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Abrahama 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Abrahama 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Abrahama 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Tahadika&nbsp;1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Tahadika&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Tahadika&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Joseph Smith—Matio 1",
            "uri": "/study/scriptures/pgp/js-m/1"
        },
        {
            "type": "content",
            "title": "Joseph Smith—Tantara 1",
            "uri": "/study/scriptures/pgp/js-h/1"
        },
        {
            "type": "content",
            "title": "Fanekem-pinoana 1",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "Pejin-dohateny",
            "data_type": "chapter",
            "book_title": "Ny Voahangy Lafo Vidy",
            "subtitle": [
                "Nofantenana avy tamin’ireo fanambarana, dikanteny ary fitantaran’i Joseph Smith Mpaminany Voalohany, Mpahita ary Mpanambara ho an’Ny Fiangonan’i Jesoa Kristy ho an’ny Olomasin’ny Andro Farany"
            ],
            "text": [
                "Navoakan’ Ny Fiangonan’i Jesoa Kristy ho an’ny Olomasin’ny Andro Farany",
                "Salt Lake City, Utah, Etazonia",
                "© 2018 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Teny fanolorana",
            "data_type": "chapter",
            "book_title": "Teny fanolorana",
            "text": [
                "Ny Voahangy Lafo Vidy dia fantina avy amin’ireo lahatsoratra notsongaina mikasika ireo lafiny manan-danja maro momba ny finoana sy ny fotopampianaran’ny Fiangonan’i Jesoa Kristy ho an’ny Olomasin’ny Andro Farany. Ireo lahatsoratra ireo dia nadika sy novokarin’i Joseph Smith Mpaminany, ary ny ankamaroany dia navoaka tao amin’ny gazetim-piangonana nisy tamin’ny androny.",
                "Ny fampitambarana voalohany ireo lahatsoratra mitondra ny lohateny hoe Voahangy Lafo Vidy dia nataon’i Franklin D. Richards loholona tamin’ny taona 1851; izy dia mpikambana tao amin’ny Filankevitry ny Roambinifololahy sy filohan’ny Misiôna Britanika. Ny tanjon’izany dia ny hahatonga ireo lahatsoratra manan-danja sasany, izay voafetra ihany ny fielezany tamin’ny andron’i Joseph Smith, ho azo ampiasaina avy hatrany. Koa satria nitombo isa ny mpikambana tao amin’ny Fiangonana nanerana an’i Eoropa sy i Amerika dia nilaina ny hananana ireny lahatsoratra ireny eo am-pelatanana. Niely fatratra tokoa ny Voahangy Lafo Vidy ary nanjary soratra masina nankatoavin’ny Fiangonana izany noho ny fanapahan-kevitry ny Fiadidiana Voalohany sy ny Fihaonambe tao Salt Lake City ny 10 ôktôbra 1880.",
                "Nanaovana fanitsiana maro araka ny zava-notadiavina sy notakin’ny Fiangonana ny votoatiny. Tamin’ny taona 1878 no naiditra ireo ampahany amin’ny bokin’i Mosesy, izay tsy tafiditra tamin’ny fanontana voalohany. Nesorina tamin’ny taona 1902 tao amin’ny Voahangy Lafo vidy ireo ampahan-dahatsoratra sasany, izay namerina lahatsoratra efa navoaka tao amin’ny Fotopampianarana sy Fanekempihavanana. Ny fandaminana ho toko sy andininy miaraka amin’ny fanovozan-kevitra eny amin’ny faran’ny pejy dia vita tamin’ny taona 1902. Ny famoahana voalohany izay nisy ny fizarana ny takila ho roa, niaraka tamin’ny fanoroan-teny dia tamin’ny taona 1921. Tsy nisy fanovana hafa natao raha tsy tamin’ny volana aprily 1976 izay nampidirana lahatsoratra roa azo tamin’ny fanambarana. Tamin’ny taona 1979 dia nesorina tao amin’ny Voahangy Lafo Vidy ireo lahatsoratra roa ireo ary naiditra tao amin’ny Fotopampianarana sy Fanekempihavanana, izay fantatra ankehitriny amin’ny hoe fizarana 137 sy 138. Nanaovana fanovana vitsivitsy ilay boky natonta ankehitriny mba hahatonga ny lahatsoratra hifanaraka amin’ireo tahirin-kevitra tany aloha.",
                "Toy izao manaraka izao ny teny fanolorana fohy momba izay voarakitra an-tsoratra ankehitriny:",
                "Fantina avy amin’ny Bokin’i Mosesy. Sombiny amin’ny bokin’i Genesisy, avy amin’ny Baiboly dikantenin’i Joseph Smith izay natombony tamin’ny volana jona 1830.",
                "Ny Bokin’i Abrahama. Dikantenin’ny asa soratra nentanim-panahy an’i Abrahama. Natombok’i Joseph Smith tamin’ny 1835 ny fandikan-teny taorian’ny nahazoany papiriosy Egyptiana vitsivitsy. Izany dikanteny izany dia navoaka nisesisesy tao amin’ny Times and Seasons, nanomboka ny 1 martsa 1842 tao Nauvoo, Illinois.",
                "Joseph Smith—Matio. Ampahany amin’ny tenivavolombelon’i Matio araka ny Baiboly dikantenin’i Joseph Smith (jereo ao amin’ny Fotopampianarana sy Fanekempihavanana 45:60–61 ny fandidian’ Andriamanitra ny hanombohana ny fandikana ny Testamenta Vaovao).",
                "Joseph Smith—Tantara. Sombiny amin’ny tenivavolombelona sy ny tantara ôfisialin’i Joseph Smith, izay nomaniny sy ny mpitantsorany tamin’ny taona 1838–1839 ka navoaka nisesisesy tao amin’ny Times and Seasons, tao Nauvoo, Illinois, nanomboka ny 15 martsa 1842.",
                "Ny Fanekem-pinoan’ny Fiangonan’i Jesoa Kristy ho an’ny Olomasin’ny Andro Farany. Filazana nataon’i Joseph Smith, izay navoaka tao amin’ny Times and Seasons ny 1 martsa 1842, niaraka tamin’ny tantara fohy momba ny Fiangonana izay fantatry ny rehetra amin’ny hoe ny Taratasin’i Wentworth."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Mosesy 1",
            "data_type": "chapter",
            "chapter_name": "Toko 1",
            "chapter_summary": [
                "Manambara ny Tenany amin’i Mosesy Andriamanitra—Miova tarehy i Mosesy—Mifanandrina amin’i Satana izy—Hitan’i Mosesy ireo tontolo maro misy mponina—Tsy hita isa ireo tontolo noharian’ny Zanaka—Ny asan’ Andriamanitra sy ny voninahiny dia ny manatanteraka ny tsy fahafatesana sy ny fiainana mandrakizain’ny olona."
            ],
            "book_title": "Fantina avy amin’ny Bokin’i Mosesy",
            "subtitle": [
                "(Jona 1830)"
            ],
            "verses": [
                {
                    "number": 1,
                    "text": "Ny tenin’ Andriamanitra izay noteneniny tamin’i Mosesy tamin’ny fotoana izay nampakarana an’i Mosesy ho eo an-tendrombohitra avo izaitsizy tokoa,"
                },
                {
                    "number": 2,
                    "text": "Ary nahita an’ Andriamanitra nifanatrika izy ary niresaka Taminy, ary ny voninahitr’ Andriamanitra dia mby teo amin’i Mosesy; koa nahatanty ny fanatrehana Azy i Mosesy."
                },
                {
                    "number": 3,
                    "text": "Ary niteny tamin’i Mosesy Andriamanitra, nanao hoe: Indro, Izaho no Tompo Andriamanitra Tsitoha ary Tsisy Fiafarana no anarako; fa Izaho dia tsisy fiandohan’andro na fiafaran-taona; ary moa va izany tsy tsisy fiafarana?"
                },
                {
                    "number": 4,
                    "text": "Ary indro, zanakalahiko ianao; koa jereo dia hasehoko anao ny asan’ny tanako; nefa tsy izy rehetra fa tsisy fiafarana ny asako, ary koa ny teniko, fa tsy hitsahatra na oviana na oviana ireo."
                },
                {
                    "number": 5,
                    "text": "Koa tsy misy olona mety hahita ny asako rehetra, raha tsy mahita ny voninahitro rehetra izy; ary tsy misy olona mety hahita ny voninahitro rehetra ary rehefa izany dia hitoetra ao amin’ny nofo eto an-tany."
                },
                {
                    "number": 6,
                    "text": "Ary manana asa ho anao Aho ry Mosesy zanakalahiko; ary ianao dia natao araka ny endriky ny Zanaka Lahitokako; ary ny Zanaka Lahitokako no Mpamonjy sy ho Mpamonjy fa feno fahasoavana sy fahamarinana Izy; fa tsy misy Andriamanitra ankoatra Ahy, ary ny zava-drehetra dia miharihary eo anoloako, fa fantatro izy rehetra."
                },
                {
                    "number": 7,
                    "text": "Ary ankehitriny indro, izao zavatra iray izao no asehoko anao ry Mosesy zanakalahiko, fa eo amin’izao tontolo izao ianao, Ary ankehitriny dia asehoko anao izany."
                },
                {
                    "number": 8,
                    "text": "Ary ny zava-nitranga dia nijery i Mosesy ary nahatazana izy ny tontolo izay nohariana teo aminy; ary i Mosesy dia nahatazana ny tontolo sy ny faran’izany ary ny zanak’olombelona rehetra izay voary sy izay nohariana; ny amin’izany no nahatalanjona sy nahagaga azy fatratra tokoa."
                },
                {
                    "number": 9,
                    "text": "Ary nisintona niala an’i Mosesy Andriamanitra ka tsy amin’i Mosesy ny voninahiny ary tavela ho irery i Mosesy. Ary satria tavela ho irery izy dia lavo tamin’ny tany."
                },
                {
                    "number": 10,
                    "text": "Ary ny zava-nitranga dia ora maro no lasa vao nahazo indray ny tanjany tsotra toy ny an’ny olona i Mosesy; ary hoy izy tamin’ny tenany: ankehitriny, noho izany antony izany, dia fantatro fa tsinontsinona ny olona, izay zavatra tsy noheveriko na oviana na oviana."
                },
                {
                    "number": 11,
                    "text": "Fa ankehitriny dia efa nahatazana an’ Andriamanitra ny masoko; saingy tsy ny masoko ara-nofo fa ny masoko ara-panahy, fa tsy ho afaka nitazana ny masoko ara-nofo; fa ho maina sy ho faty eo anatrehany aho; saingy mby teo amiko ny voninahiny; ary nahatazana ny tavany aho, fa novàna teo anoloany ny tarehiko."
                },
                {
                    "number": 12,
                    "text": "Ary ny zava-nitranga, nony efa nilaza ireo teny ireo i Mosesy, dia indro, tonga i Satana naka fanahy azy, nanao hoe: Ry Mosesy, zanak’olona, miderà ahy."
                },
                {
                    "number": 13,
                    "text": "Ary ny zava-nitranga dia nijery an’i Satana i Mosesy ary nanao hoe: Iza moa ianao? Fa indro izaho dia zanak’ Andriamanitra, manahaka ny endriky ny Zanaka Lahitokany; ary aiza izay voninahitrao no tokony hidera anao aho?"
                },
                {
                    "number": 14,
                    "text": "Fa indro tsy ho afaka nijery an’ Andriamanitra aho raha tsy tonga tamiko ny voninahiny ary raha tsy novàna tarehy teo anoloany aho. Saingy izaho dia afaka mijery anao amin’ny maha-olona araka ny nofo ahy. Tsy izany marina tokoa va?"
                },
                {
                    "number": 15,
                    "text": "Hotahina anie ny anaran’ Andriamanitro fa tsy niala tamiko tanteraka ny Fanahiny, fa raha tsy izany aiza ny voninahitrao, fa izany dia haizina ho ahy? Ary izaho dia afaka manavaka anao sy Andriamanitra; fa hoy Andriamanitra tamiko: Derao Andriamanitra fa Izy irery ihany no hotompoinao."
                },
                {
                    "number": 16,
                    "text": "Mialà eto ry Satana; aza mamitaka ahy; fa hoy Andriamanitra tamiko: Ianao dia araka ny endriky ny Lahitokako."
                },
                {
                    "number": 17,
                    "text": "Ary nomeny ahy koa ny didy fony Izy niantso ahy avy teo amin’ny roimemy nirehitra afo, nanao hoe: Miantsoa an’ Andriamanitra amin’ny anaran’ny Lahitokako ary miderà Ahy."
                },
                {
                    "number": 18,
                    "text": "Ary hoy indray i Mosesy: Tsy hitsahatra ny hiantso an’ Andriamanitra aho, manana zavatra hafa hangatahina Aminy aho: fa mby teo amiko ny voninahiny, koa afaka manavaka ny Aminy sy aminao aho. Mialà eto ry Satana."
                },
                {
                    "number": 19,
                    "text": "Ary ankehitriny, nony efa nilaza ireo teny ireo i Mosesy, dia nihiaka tamin’ny feo mafy i Satana ka nitroatroatra teo amin’ny tany sy nandidy, nanao hoe: Izaho ihany no Lahitokana, miderà ahy."
                },
                {
                    "number": 20,
                    "text": "Ary ny zava-nitranga dia nanomboka natahotra izaitsizy tokoa i Mosesy; ary raha nanomboka natahotra izy dia nahita ny fangidian’ny helo. Na dia izany aza, rehefa niantso an’ Andriamanitra izy dia nahazo tanjaka ka nandidy, nanao hoe: Mialà amiko ry Satana, fa izao Andriamanitra iray izao ihany no hoderaiko, izay Andriamanitry ny voninahitra."
                },
                {
                    "number": 21,
                    "text": "Ary ankehitriny dia nanomboka nangovitra i Satana ary nihovitrovitra ny tany; ary nahazo tanjaka i Mosesy ka niantso an’ Andriamanitra, nanao hoe: Amin’ny anaran’ny Lahitokana, mialà eto ry Satana."
                },
                {
                    "number": 22,
                    "text": "Ary ny zava-nitranga dia nihiaka tamin’ny feo mahery i Satana, niaraka tamin’ny fitomaniana sy ny fidradradradrana ary ny fikitroha-nify; ary niala teo izy, dia avy teo anatrehan’i Mosesy, ka tsy hitany izy."
                },
                {
                    "number": 23,
                    "text": "Ary ankehitriny ny amin’izany zavatra izany dia vavolombelona nanambara i Mosesy; nefa noho ny faharatsiana dia tsy nahalala izany ny zanak’olombelona."
                },
                {
                    "number": 24,
                    "text": "Ary ny zava-nitranga, rehefa niala avy teo anatrehan’i Mosesy i Satana, dia nanandratra ny masony ho amin’ny lanitra i Mosesy, sady feno ny Fanahy Masina izay vavolombelona manambara ny Ray sy ny Zanaka;"
                },
                {
                    "number": 25,
                    "text": "Ary rehefa niantso ny anaran’ Andriamanitra izy dia nahatazana ny voninahiny indray fa mby teo aminy izany; ary nandre feo izy, nanao hoe: Hotahina ianao ry Mosesy, fa Izaho, ny Tsitoha dia efa nifidy anao, ary ianao dia hatao mahery noho ny rano maro; fa ireo dia hankatò ny didinao, mova tsy Andriamanitra ianao."
                },
                {
                    "number": 26,
                    "text": "Ary indro, Izaho momba anao, dia hatrany amin’ny fiafaran’ny andronao; fa ianao dia hanafaka ny vahoakako amin’ny fanandevozana, dia i Isiraely voafidiko."
                },
                {
                    "number": 27,
                    "text": "Ary ny zava-nitranga, raha mbola niteny ilay feo, dia nanopy ny masony i Mosesy ka nahatazana ny tany, eny, ny tany manontolo; ary tsy nisy sombiny taminy izay tsy tazany, fa navahany tamin’ny Fanahin’ Andriamanitra izany."
                },
                {
                    "number": 28,
                    "text": "Ary tazany koa ny mponina teo aminy, ary tsy nisy olona iray ka tsy tazany; ary navahany tamin’ny Fanahin’ Andriamanitra ireny; ary lehibe ny isany, tsy hita isa toy ny fasika eny amoron-dranomasina aza."
                },
                {
                    "number": 29,
                    "text": "Ary tazany ireo tontolo maro; ary ny tontolo tsirairay dia natao hoe tany, ary nisy mponina teo amboniny."
                },
                {
                    "number": 30,
                    "text": "Ary ny zava-nitranga dia niantso an’ Andriamanitra i Mosesy, nanao hoe: Lazao ahy, iangaviako ianao, nahoana no toy izao ireo zavatra ireo ary tamin’ny inona no nanaovanao azy?"
                },
                {
                    "number": 31,
                    "text": "Ary indro, mby teo amin’i Mosesy ny voninahitry ny Tompo hany ka nijoro teo anatrehan’ Andriamanitra izy ary niresaka nifanatrika Taminy. Ary hoy ny Tompo Andriamanitra tamin’i Mosesy: Ho an’ny tanjoko no efa nanaovako ireo zavatra ireo. Izao no fahendrena ary mitoetra ato Amiko izany."
                },
                {
                    "number": 32,
                    "text": "Ary tamin’ny tenin’ny heriko no efa nahariako azy ireo, izay ny Zanaka Lahitokako, izay feno fahasoavana sy fahamarinana."
                },
                {
                    "number": 33,
                    "text": "Ary tontolo tsy hita isa no efa nohariako; ary nohariako koa ho an’ny tanjoko ireny; ary tamin’ny alalan’ny Zanaka no nahariako ireny, izay ny Lahitokako."
                },
                {
                    "number": 34,
                    "text": "Ary ny olona voalohany tamin’ny olona rehetra dia efa nantsoiko hoe Adama, izany hoe maro."
                },
                {
                    "number": 35,
                    "text": "Saingy ny tantaran’ity tany ity ihany sy ny mponiny no omeko anao. Fa indro, misy tontolo maro izay efa lasana tamin’ny tenin’ny heriko. Ary misy maro izay mijoro ankehitriny ary tsy tambo isaina ireny ho an’ny olona; fa ny zava-drehetra dia voaisa ho Ahy, fa Ahy ireny ary fantatro ireny."
                },
                {
                    "number": 36,
                    "text": "Ary ny zava-nitranga dia niteny tamin’ny Tompo i Mosesy, nanao hoe: Mamindrà fo amin’ny mpanomponao Andriamanitra ô, ary lazao ahy ny momba ity tany ity sy ny mponiny, ary koa ireo lanitra, ary rehefa izany dia ho afa-po ny mpanomponao."
                },
                {
                    "number": 37,
                    "text": "Ary niteny tamin’i Mosesy ny Tompo Andriamanitra, nanao hoe: Ireo lanitra dia misy maro, ary tsy mety ho voaisa ireo ho an’ny olona; fa voaisa ireo ho Ahy, fa Ahy ireo."
                },
                {
                    "number": 38,
                    "text": "Ary toy ny hahalasanan’ny tany iray sy ny lanitra eo aminy dia toy izany koa no hiavian’ny iray hafa; ary tsy manam-pahataperana ny asako, na koa ny teniko."
                },
                {
                    "number": 39,
                    "text": "Fa indro izao no asako sy voninahitro—ny manatanteraka ny tsy fahafatesana sy ny fiainana mandrakizain’ny olona."
                },
                {
                    "number": 40,
                    "text": "Ary ankehitriny, ry Mosesy zanakalahiko, dia horesahiko anao ny momba ity tany izay ijoroanao ity; ary hosoratanao ireo zavatra izay horesahiko."
                },
                {
                    "number": 41,
                    "text": "Ary amin’ny andro izay hiheveran’ny zanak’olombelona ny teniko ho tsinontsinona ary hanesorany ny maro aminy hiala amin’ny boky izay hosoratanao dia indro, hanangana olona iray hafa toa anao Aho; ary ireo teniko dia ho eo anivon’ny zanak’olombelona indray—any anivon’izay rehetra mino."
                },
                {
                    "number": 42,
                    "text": "(Ireo teny ireo no notenenina tamin’i Mosesy teo amin’ilay tendrombohitra izay tsy hampahafantarina eo anivon’ny zanak’olombelona ny anarany. Ary ankehitriny dia tenenina aminareo ireo. Aza aseho na iza na iza ireo afa-tsy ireo izay mino. Izany tokoa. Amena.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Mosesy 2",
            "data_type": "chapter",
            "chapter_name": "Toko 2",
            "chapter_summary": [
                "Nahary ireo lanitra sy ny tany Andriamanitra—Voary ireo endriky ny mananaina rehetra—Nanao ny olona Andriamanitra ary nomeny azy ny fanapahana amin’ny zavatra hafa rehetra."
            ],
            "subtitle": [
                "(Jona–Ôktôbra 1830)"
            ],
            "verses": [
                {
                    "number": 1,
                    "text": "Ary ny zava-nitranga dia niteny tamin’i Mosesy ny Tompo, nanao hoe: Indro, ambarako anao ny momba ity lanitra ity sy ity tany ity; soraty ny teny izay hoteneniko. Izaho no Fiandohana sy Fiafarana, Andriamanitra Tsitoha; tamin’ny alalan’ny Lahitokako no nohariako ireo zavatra ireo; eny, tany am-piandohana no nohariako ny lanitra sy ny tany izay ijoroanao eo amboniny."
                },
                {
                    "number": 2,
                    "text": "Ary ny tany dia tsy nisy endrika sady foana; ary nahatonga haizina teo ambonin’ny lalina Aho; ary nandeha tambonin’ny rano ny Fanahiko; fa Izaho no Andriamanitra."
                },
                {
                    "number": 3,
                    "text": "Ary Izaho Andriamanitra dia niteny hoe: Aoka hisy mazava; dia nisy mazava."
                },
                {
                    "number": 4,
                    "text": "Ary Izaho Andriamanitra dia nahita ny mazava; ary tsara ny mazava. Ary izaho Andriamanitra dia nampisaraka ny mazava tamin’ny maizina."
                },
                {
                    "number": 5,
                    "text": "Ary Izaho Andriamanitra dia nanao ny mazava hoe Andro; ary ny haizina dia nataoko hoe Alina; ary izany dia nataoko tamin’ny tenin’ny heriko, ary izany dia to araka izay noteneniko; ary ny hariva sy ny maraina no andro voalohany."
                },
                {
                    "number": 6,
                    "text": "Ary Izaho Andriamanitra dia niteny indray hoe: Aoka hisy habakabaka eo afovoan’ny rano, dia nisy izany, araka izay noteneniko; ary hoy Aho: Aoka izany hampisaraka ny rano amin’ny rano; dia to izany;"
                },
                {
                    "number": 7,
                    "text": "Ary Izaho Andriamanitra dia nanao ny habakabaka sy nampisaraka ny rano, eny, ny rano lehibe ambanin’ny habakabaka amin’ny rano izay ambonin’ny habakabaka, ary izany dia to araka izay noteneniko."
                },
                {
                    "number": 8,
                    "text": "Ary Izaho Andriamanitra dia nanao ny habakabaka hoe Lanitra; ary ny hariva sy ny maraina no andro faharoa."
                },
                {
                    "number": 9,
                    "text": "Ary Izaho Andriamanitra dia niteny hoe: Aoka ny rano ambanin’ny lanitra hiara-hangonina amin’ny toerana iray, dia to izany; ary Izaho Andriamanitra dia niteny hoe: Aoka hisy tany maina; dia nisy izany."
                },
                {
                    "number": 10,
                    "text": "Ary Izaho Andriamanitra dia nanao ny tany maina hoe Tany; ary ny fiangonan’ny rano dia nataoko hoe Ranomasina; ary Izaho Andriamanitra dia nahita fa tsara ny zavatra rehetra izay efa nataoko."
                },
                {
                    "number": 11,
                    "text": "Ary Izaho Andriamanitra dia niteny hoe: Aoka ny tany haniry ahitra, anana mamoa, hazo fihinam-boa izay mamoa, samy araka ny karazany avy, ary ny hazo izay mamoa, izay manana voa ao aminy, ety ambonin’ny tany, dia to araka izay noteneniko izany."
                },
                {
                    "number": 12,
                    "text": "Ary ny tany dia naniry ahitra sy anana mamoa, samy araka ny karazany avy, ary hazo mamoa izay manam-boa ao aminy, samy araka ny karazany avy; ary Izaho Andriamanitra dia nahita fa tsara ny zavatra rehetra izay efa nataoko;"
                },
                {
                    "number": 13,
                    "text": "Ary ny hariva sy ny maraina no andro fahatelo."
                },
                {
                    "number": 14,
                    "text": "Ary Izaho Andriamanitra dia niteny hoe: Aoka hisy fanazavana eny amin’ny habakabaky ny lanitra hampisaraka ny andro amin’ny alina, ary aoka izany ho famantarana sy ho fotoana ary ho andro sy taona;"
                },
                {
                    "number": 15,
                    "text": "Ary aoka hisy fanazavana eny amin’ny habakabaky ny lanitra mba hanazava ny eny ambonin’ny tany; dia nisy izany."
                },
                {
                    "number": 16,
                    "text": "Ary Izaho Andriamanitra dia nanao fanazavana roa lehibe; ny fanazavana lehibe hanapaka ny andro ary ny fanazavana kely hanapaka ny alina, ary ny fanazavana lehibe dia ny masoandro, ary ny fanazavana kely dia ny volana; ary ny kintana koa dia natao araka ny teniko."
                },
                {
                    "number": 17,
                    "text": "Ary Izaho Andriamanitra no nametraka ireny teny amin’ny habakabaky ny lanitra hanazava ny eny ambonin’ny tany,"
                },
                {
                    "number": 18,
                    "text": "Ary ny masoandro hanapaka amin’ny andro, ary ny volana hanapaka amin’ny alina ka hampisaraka ny hazavana amin’ny haizina; ary Izaho Andriamanitra dia nahita fa tsara ny zavatra rehetra izay efa nataoko;"
                },
                {
                    "number": 19,
                    "text": "Ary ny hariva sy ny maraina no andro fahefatra."
                },
                {
                    "number": 20,
                    "text": "Ary Izaho Andriamanitra dia niteny hoe: Aoka ny rano ho be zava-mihetsika izay manana aina sy vorona izay afaka manidina eny amin’ny halalaky ny habakabaky ny lanitra."
                },
                {
                    "number": 21,
                    "text": "Ary Izaho Andriamanitra dia nahary ireo trozona lehibe sy zava-mananaina rehetra izay mihetsika, izay efa betsaka ao amin’ny rano, samy araka ny karazany avy, ary voromanidina samy araka ny karazany avy; ary Izaho Andriamanitra dia nahita fa tsara ny zavatra rehetra izay efa nohariako."
                },
                {
                    "number": 22,
                    "text": "Ary Izaho Andriamanitra dia nitso-drano azy ireo, nanao hoe: Maroa fara sy mihabetsaha ary mamenoa ny rano ao amin’ny ranomasina; ary aoka ny vorona hihamaro eny ambonin’ny tany;"
                },
                {
                    "number": 23,
                    "text": "Ary ny hariva sy ny maraina no andro fahadimy."
                },
                {
                    "number": 24,
                    "text": "Ary Izaho Andriamanitra dia niteny hoe: Aoka ny tany hamoaka zava-mananaina, samy araka ny karazany avy, biby fiompy sy mandady ary bibidia eo amin’ny tany, samy araka ny karazany avy, dia nisy izany;"
                },
                {
                    "number": 25,
                    "text": "Ary Izaho Andriamanitra dia nanao ireo bibidia eo amin’ny tany, samy araka ny karazany avy sy ny biby fiompy, samy araka ny karazany avy, ary ny biby rehetra izay mandady amin’ny tany, samy araka ny karazany avy; Ary Izaho Andriamanitra dia nahita fa ireo zavatra rehetra ireo dia tsara."
                },
                {
                    "number": 26,
                    "text": "Ary Izaho Andriamanitra dia niteny tamin’ny Lahitokako, izay niaraka Tamiko hatrany am-piandohana, hoe: Andeha isika hamorona olona araka ny endritsika, araka ny tarehintsika; dia to izany. Ary Izaho Andriamanitra dia niteny hoe: Aoka izy hanjaka amin’ny hazandrano ao amin’ny ranomasina sy amin’ny voron’ny habakabaka, ary amin’ny biby fiompy sy amin’ny tany manontolo, ary amin’ny biby mandady rehetra izay mandady amin’ny tany."
                },
                {
                    "number": 27,
                    "text": "Ary Izaho Andriamanitra dia nahary ny olona araka ny endriko, araka ny endriky ny Lahitokako no nahariako azy; lahy sy vavy no nahariako azy."
                },
                {
                    "number": 28,
                    "text": "Ary Izaho Andriamanitra dia nitso-drano azy ireo sy niteny taminy hoe: Maroa fara sy mihabetsaha, ary mamenoa ny tany ka mampanompoa azy, ary manjakà amin’ny hazandrano amin’ny ranomasina sy amin’ny voron’ny habakabaka ary amin’ny biby rehetra izay mihetsika ambonin’ny tany."
                },
                {
                    "number": 29,
                    "text": "Ary Izaho Andriamanitra dia niteny tamin-dralehilahy hoe: Indro, efa nomeko anareo ny anana manintsam-boa rehetra, izay ambonin’ny tany rehetra, ary ny hazo rehetra izay hisy voa sady hanintsam-boa; ho fihinananareo ireny."
                },
                {
                    "number": 30,
                    "text": "Ary ho an’ny bibidia amin’ny tany sy ho an’ny voron’ny habakabaka ary ho an’ny biby rehetra mandady amin’ny tany, izay omeko aina, dia homena ho fihinany ny ahi-maitso sahaza; dia to araka izay noteneniko izany."
                },
                {
                    "number": 31,
                    "text": "Ary Izaho Andriamanitra dia nahita ny zavatra rehetra izay efa nataoko, ary indro, ny zavatra rehetra izay efa nataoko dia tsara; ary ny hariva sy ny maraina no andro fahenina."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Mosesy 3",
            "data_type": "chapter",
            "chapter_name": "Toko 3",
            "chapter_summary": [
                "Noharian’ Andriamanitra ara-panahy ny zava-drehetra talohan’ny nisiany araka ny vatana teto an-tany—Nohariany ralehilahy, ilay nofo voalohany teto an-tany—Ravehivavy dia mpanampy sahaza ho an-dralehilahy."
            ],
            "subtitle": [
                "(Jona–Ôktôbra 1830)"
            ],
            "verses": [
                {
                    "number": 1,
                    "text": "Dia toy izany no nahavitan’ny lanitra sy ny tany, mbamin’izay rehetra ao aminy."
                },
                {
                    "number": 2,
                    "text": "Ary tamin’ny andro fahafito, Izaho Andriamanitra dia namarana ny asako sy ny zavatra rehetra izay efa nataoko; ary nitsahatra tamin’ny asako rehetra Aho tamin’ny andro fahafito, ary ny zavatra rehetra izay efa nataoko dia vita, ary Izaho Andriamanitra dia nahita fa tsara izany;"
                },
                {
                    "number": 3,
                    "text": "Ary Izaho Andriamanitra dia nitahy ny andro fahafito ary nanamasina izany; satria tamin’izany no nitsaharako tamin’ny asako rehetra izay efa nohariako sy nataoko Izaho Andriamanitra."
                },
                {
                    "number": 4,
                    "text": "Ary ankehitriny indro, lazaiko aminao fa izany no niandohan’ny lanitra sy ny tany fony izy ireo nohariana, tamin’ny andro izay nanaovako Izaho Tompo Andriamanitra ny lanitra sy ny tany,"
                },
                {
                    "number": 5,
                    "text": "Ary ny zavamaniry rehetra teny an-tsaha talohan’ny nisiany teto an-tany, ary ny anana rehetra teny an-tsaha talohan’ny naniriany. Fa Izaho Tompo Andriamanitra dia nahary ara-panahy ny zavatra rehetra izay efa noteneniko ny aminy, talohan’ny nisiany ara-batana teto ambonin’ny tany. Fa Izaho Tompo Andriamanitra dia tsy mbola nampilatsaka ranonorana tambonin’ny tany. Ary Izaho Tompo Andriamanitra dia efa nahary ny zanak’olombelona rehetra; ary tsy mbola nisy olona hiasa ny tany; fa tany an-danitra no nohariako izy ireo; ary tsy mbola nisy nofo teto an-tany, na tao amin’ny rano, na teny amin’ny rivotra;"
                },
                {
                    "number": 6,
                    "text": "Fa Izaho Tompo Andriamanitra dia niteny, ary nisy zavona niakatra avy tamin’ny tany ka nandena ny tany rehetra."
                },
                {
                    "number": 7,
                    "text": "Ary Izaho Tompo Andriamanitra dia namorona ny olona avy tamin’ny vovo-tany, ary nofofoniko fofonaina mahavelona ny vavorony; ka tonga fanahy velona ny olona, ny nofo voalohany teto an-tany, ny lehilahy voalohany ihany koa; kanefa dia efa nohariana taloha ny zava-drehetra; saingy ara-panahy no nahariana sy namoronana azy ireo araka ny teniko."
                },
                {
                    "number": 8,
                    "text": "Ary Izaho Tompo Andriamanitra dia nanao saha tao atsinanana, tao Edena, ary tao no nametrahako an-dralehilahy izay efa noforoniko."
                },
                {
                    "number": 9,
                    "text": "Ary tao amin’ny tany no nampaniriako, Izaho Tompo Andriamanitra ho azy ny hazo rehetra izay fahafinaretana ho an’ny mason-dralehilahy, ary afaka nitazana izany ralehilahy. Ary tonga fanahy velona koa izany. Fa ara-panahy izany tamin’ny andro izay nahariako azy; fa izany dia mitoetra ao amin’ny tontolo izay nahariako, Izaho Andriamanitra azy, eny, dia ny zavatra rehetra izay nomaniko ho fampiasan-dralehilahy; ary nahita ralehilahy fa tsara ho fihinana izany. Ary Izaho Tompo dia namboly ny hazon’aina koa teo afovoan’ny saha, ary koa ny hazon’ny fahalalana ny tsara sy ny ratsy."
                },
                {
                    "number": 10,
                    "text": "Ary Izaho Tompo Andriamanitra dia nahatonga ny renirano hivoaka avy tao Edena mba handena ny saha; ary hatreo izy dia nizara ka nisampana tonga efatra."
                },
                {
                    "number": 11,
                    "text": "Ary Izaho Tompo Andriamanitra dia nanao ny anaran’ny voalohany hoe Pisona, ary izany dia mandeha manodidina ny tany Havila rehetra izay nahariako, Izaho Tompo Andriamanitra, volamena betsaka;"
                },
                {
                    "number": 12,
                    "text": "Ary tsara ny volamena tamin’izany tany izany, ary nisy bedola sy vato ôniksa tao."
                },
                {
                    "number": 13,
                    "text": "Ary ny anaran’ny renirano faharoa dia natao hoe Gihona; io no mandeha manodidina ny tany Etiôpia rehetra."
                },
                {
                    "number": 14,
                    "text": "Ary ny anaran’ny renirano fahatelo dia Hidekela; io no mandeha mankany atsinanan’i Asiria. Ary ny renirano fahefatra dia Eofrata."
                },
                {
                    "number": 15,
                    "text": "Ary Izaho Tompo Andriamanitra dia nitondra an-dralehilahy ka nametraka azy tao amin’ny Saha Edena, hiasa sy hikarakara azy."
                },
                {
                    "number": 16,
                    "text": "Ary Izaho Tompo Andriamanitra dia nandidy an-dralehilahy, nanao hoe: Ny hazo rehetra eo amin’ny saha dia azonao ihinanana malalaka,"
                },
                {
                    "number": 17,
                    "text": "Fa ny hazon’ny fahalalana ny tsara sy ny ratsy dia tsy hihinananao, kanefa dia mahazo mifidy ho an’ny tenanao ianao satria omena anao izany; saingy tsarovy fa mandrara izany Aho, fa amin’ny andro izay ihinananao aminy dia ho faty marina tokoa ianao."
                },
                {
                    "number": 18,
                    "text": "Ary Izaho Tompo Andriamanitra dia niteny tamin’ny Lahitokako fa tsy tsara raha irery ralehilahy; koa hanaovako mpanampy sahaza ho azy izy."
                },
                {
                    "number": 19,
                    "text": "Ary avy amin’ny tany no namoronako, Izaho Tompo Andriamanitra, ny biby rehetra any an-tsaha sy ny vorona rehetra eny amin’ny habakabaka; dia nodidiko ny handehanan’izy ireo any amin’i Adama hahitana izay hiantsoany azy avy; ary ireo koa dia fanahy velona; fa Izaho Andriamanitra dia nifofo tao amin’izy ireo ny fofonaina mahavelona ary nandidy fa izay hiantsoan’i Adama ny zavamananaina tsirairay dia izay no ho anarany."
                },
                {
                    "number": 20,
                    "text": "Ary nomen’i Adama anarana ny biby fiompy rehetra sy ny voron’ny habakabaka ary ny bibidia rehetra any an-tsaha; saingy raha ny amin’i Adama dia tsy hita ny mpanampy sahaza ho azy."
                },
                {
                    "number": 21,
                    "text": "Ary Izaho Tompo Andriamanitra dia nahasondrian-tory lalina an’i Adama; dia natory izy ka nalaiko ny anankiray tamin’ny taolan-tehezany, ary nakomboko teo amin’ny toerany ny nofo;"
                },
                {
                    "number": 22,
                    "text": "Ary ny taolan-tehezana izay nalaiko, Izaho Tompo Andriamanitra, tamin-dralehilahy dia nataoko vehivavy ary nentiko teo amin-dralehilahy."
                },
                {
                    "number": 23,
                    "text": "Ary hoy i Adama: Fantatro ankehitriny fa ity dia taolana avy amin’ny taolako sy nofo avy amin’ny nofoko; hataoko hoe vehivavy izy satria lehilahy no nanalana azy."
                },
                {
                    "number": 24,
                    "text": "Koa handao ny rainy sy ny reniny ny lehilahy ka hikambana amin’ny vadiny; dia ho nofo iray ihany ireo."
                },
                {
                    "number": 25,
                    "text": "Ary nitanjaka izy ireo, ralehilahy sy ny vadiny, nefa tsy nahalala henatra."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Mosesy 4",
            "data_type": "chapter",
            "chapter_name": "Toko 4",
            "chapter_summary": [
                "Ny nahatonga an’i Satana ho devoly—Naka fanahy an’i Eva izy—Lavo i Adama sy i Eva, ary niditra teo amin’izao tontolo izao ny fahafatesana."
            ],
            "subtitle": [
                "(Jona—Ôktôbra 1830)"
            ],
            "verses": [
                {
                    "number": 1,
                    "text": "Ary Izaho Tompo Andriamanitra dia niteny tamin’i Mosesy nanao hoe: Io Satana izay nodidinao tamin’ny anaran’ny Lahitokako io ilay efa hatrany am-piandohana, ary tonga teo Amiko izy, nanao hoe—Indro, inty aho, iraho aho, ho zanakalahinao aho ary havotako ny olombelona rehetra ka tsy hisy olona iray ho very, ary hataoko marina tokoa izany; koa omeo ahy ny voninahitrao."
                },
                {
                    "number": 2,
                    "text": "Nefa indro, ny Zanaka Malalako, izay Malalako sy nofidiko hatrany am-piandohana, dia niteny Tamiko hoe—Ray ô, hatao anie ny sitraponao ary ho Anao ny voninahitra mandrakizay."
                },
                {
                    "number": 3,
                    "text": "Koa satria nikomy Tamiko i Satana ary nikatsaka ny handrava ny safidin’ny olona, izay efa nomeko, Izaho Tompo Andriamanitra azy, ary nikatsaka ny hanomezako azy koa ny heriko; tamin’ny alalan’ny fahefan’ny Lahitokako, dia nasaiko nazera ety ambany izy;"
                },
                {
                    "number": 4,
                    "text": "Ary tonga Satana izy, eny dia ny devoly, ny rain’ny lainga rehetra, mba hamitaka sy hanajamba ny olona, mba hitarika azy ho babo araka ny sitrapony, dia izay rehetra tsy te hihaino ny feoko."
                },
                {
                    "number": 5,
                    "text": "Ary ankehitriny ny menarana dia fetsy kokoa noho ny bibidia rehetra any an-tsaha, izay efa nataoko, Izaho Tompo Andriamanitra."
                },
                {
                    "number": 6,
                    "text": "Ary napetrak’i Satana tao am-pon’ny menarana izany (fa efa notarihiny hanaraka azy ny maro) ary nokatsahiny koa ny hanangoly an’i Eva, satria tsy fantany ny sain’ Andriamanitra, koa nokatsahiny ny handrava izao tontolo izao."
                },
                {
                    "number": 7,
                    "text": "Ary hoy izy tamin-dravehivavy: Hanky efa nataon’ Andriamanitra hoe—Tsy hihinananareo ny hazo rehetra eo amin’ny saha? (Ary niteny tamin’ny vavan’ny menarana izy.)"
                },
                {
                    "number": 8,
                    "text": "Ary hoy ravehivavy tamin’ny menarana: Azonay ihinanana ny voan’ny hazo eo amin’ny saha;"
                },
                {
                    "number": 9,
                    "text": "Fa ny voan’ny hazo izay tazanao eo afovoan’ny saha kosa no efa nataon’ Andriamanitra hoe—Tsy hihinananareo na hokasihinareo izany, fandrao maty ianareo."
                },
                {
                    "number": 10,
                    "text": "Ary hoy ny menarana tamin-dravehivavy: Tsy ho faty marina tokoa ianareo;"
                },
                {
                    "number": 11,
                    "text": "Fa Andriamanitra dia mahalala fa amin’ny andro izay ihinananareo azy, dia hahiratra ny masonareo ka ho toy ireo andriamanitra ianareo, mahafantatra ny tsara sy ny ratsy."
                },
                {
                    "number": 12,
                    "text": "Ary nony nahita ravehivavy fa tsara ho fihinana ny hazo ary nanjary fahafinaretan’ny maso izany, fa mampitsiriritra hampahendry azy ny hazo, dia nanotazany ny voany ka nihinanany ary nomeny ny vadiny izay teo anilany, ka dia nihinana izy."
                },
                {
                    "number": 13,
                    "text": "Ary samy nahiratra ny masony ka fantany fa nitanjaka izy ireo. Dia nozairiny ny ravin’aviavy ary nasikiny ny tenany."
                },
                {
                    "number": 14,
                    "text": "Ary nandre ny feon’ny Tompo Andriamanitra izy ireo raha nitsangatsangana teo amin’ny saha nony tolaka ny andro; ary i Adama sy ny vadiny dia nandeha tao anaty hazo tao amin’ny saha, nanafina ny tenany tsy ho eo anatrehan’ny Tompo Andriamanitra."
                },
                {
                    "number": 15,
                    "text": "Ary Izaho Tompo Andriamanitra dia niantso an’i Adama ary nanao taminy hoe: Nankaiza ianao?"
                },
                {
                    "number": 16,
                    "text": "Ary hoy izy: Nandre ny feonao tao amin’ny saha aho ka natahotra, satria hitako fa nitanjaka aho ka dia niery."
                },
                {
                    "number": 17,
                    "text": "Ary Izaho Tompo Andriamanitra dia niteny tamin’i Adama hoe: Iza no nilaza taminao fa nitanjaka ianao? Efa nihinananao va ny hazo izay nandidiako anao tsy hihinananao, fa raha tsy izany dia ho faty marina tokoa ianao?"
                },
                {
                    "number": 18,
                    "text": "Ary hoy ralehilahy: Ny vehivavy nomenao ahy ary nodidinao hiara-mitoetra amiko, izy no nanome ahy ny voankazo ka dia nihinana aho."
                },
                {
                    "number": 19,
                    "text": "Ary Izaho Tompo Andriamanitra dia niteny tamin-dravehivavy hoe: Inona ity zavatra nataonao ity? Ary hoy ravehivavy: Ny menarana no namitaka ahy, ka dia nihinana aho."
                },
                {
                    "number": 20,
                    "text": "Ary Izaho Tompo Andriamanitra dia niteny tamin’ny menarana hoe: Satria nanao izany ianao dia ho voaozona mihoatra noho ny biby rehetra, mihoatra noho ny biby rehetra any an-tsaha; ny kibonao no handehananao, ary ny vovo-tany no hohaninao amin’ny andro rehetra hiainanao;"
                },
                {
                    "number": 21,
                    "text": "Ary hampifandrafesiko ianao sy ny vehivavy, ny taranakao sy ny taranany; ary hanorotoro ny lohanao izy ary ianao kosa hanorotoro ny ombalahintongony."
                },
                {
                    "number": 22,
                    "text": "Tamin-dravehivavy no nitenenako, Izaho Tompo Andriamanitra, hoe: Hampitomboiko be dia be tokoa ny fahorianao rehefa mihetsi-jaza ianao. Amin’ny fahoriana no hiterahanao ny zanakao ary ny fanirianao dia ny ho an’ny vadinao, ka izy no hanapaka anao."
                },
                {
                    "number": 23,
                    "text": "Ary tamin’i Adama no nitenenako, Izaho Tompo Andriamanitra, hoe: Satria efa nihaino ny feon’ny vadinao ianao ary nihinana tamin’ny voan’ny hazo izay nandidiako anao, nanao hoe: Tsy hihinananao izany, dia ho voaozona ny tany noho ny aminao; amin’ny fahoriana no hihinananao amin’izany amin’ny andro rehetra hiainanao."
                },
                {
                    "number": 24,
                    "text": "Haniry songosongo sy tsilo ho anao izany, ary anana famboly no hohaninao."
                },
                {
                    "number": 25,
                    "text": "Amin’ny hatsembohan’ny tavanao no hihinananao mofo mandra-piverinao ho amin’ny tany—fa ho faty marina tokoa ianao—fa avy tamin’izany no nanalana anao: fa vovoka ianao ary hiverina ho vovoka."
                },
                {
                    "number": 26,
                    "text": "Ary i Adama dia nanao ny anaran’ny vadiny hoe, Eva satria izy no renin’ny olombelona rehetra; fa toy izany no efa niantsoako, Izaho Tompo Andriamanitra, ny voalohany amin’ny vehivavy rehetra izay maro."
                },
                {
                    "number": 27,
                    "text": "Ho an’i Adama, ary koa ho an’ny vadiny, no nanaovako, Izaho Tompo Andriamanitra, akanjo hoditra izay nampiakanjoako azy ireo."
                },
                {
                    "number": 28,
                    "text": "Ary Izaho Tompo Andriamanitra dia niteny tamin’ny Lahitokako hoe: Indro, efa tonga tahaka ny anankiray Amintsika ny olona, mahalala ny tsara sy ny ratsy; Ary ankehitriny, fandrao haninjitra ny tanany izy ka haka koa amin’ny hazon’aina, dia hihinana ary ho velona mandrakizay,"
                },
                {
                    "number": 29,
                    "text": "Koa Izaho Tompo Andriamanitra dia handefa azy hiala ao amin’ny Saha Edena, hiasa ny tany izay nanalana azy;"
                },
                {
                    "number": 30,
                    "text": "Fa raha velona koa Izaho Tompo Andriamanitra, dia toy izany koa no tsy hiverenan’ny teniko foana, fa araka ny ivoahany ny vavako no tsy maintsy ahatanterahany."
                },
                {
                    "number": 31,
                    "text": "Koa noroahiko ny olona ary nampitoeriko tao atsinanan’ny Saha Edena ny kerobima sy ny lelafon’ny sabatra mihebiheby hiambina ny lalana mankamin’ny hazon’aina."
                },
                {
                    "number": 32,
                    "text": "(Ary izany no teny izay noteneniko tamin’i Mosesy mpanompoko, ary marina izany, araka izay sitrako; ary efa noteneniko anao izany. Ezaho mba tsy haseho olona izany mandra-pandidiako anao, afa-tsy ireo izay mino. Amena.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Mosesy 5",
            "data_type": "chapter",
            "chapter_name": "Toko 5",
            "chapter_summary": [
                "Niteraka i Adama sy i Eva—Nanatitra fanatitra i Adama ary nanompo an’ Andriamanitra—Teraka i Kaina sy i Abela—Nikomy i Kaina, notiaviny mihoatra noho Andriamanitra i Satana ary tonga Fahaverezana izy—Niely ny famonoana olona sy ny faharatsiana—Notoriana hatrany am-piandohana ny filazantsara."
            ],
            "subtitle": [
                "(Jona—Ôktôbra 1830)"
            ],
            "verses": [
                {
                    "number": 1,
                    "text": "Ary ny zava-nitranga rehefa noroahiko, Izaho Tompo Andriamanitra, izy ireo hiala, dia nanomboka niasa ny tany i Adama ary nanjaka tamin’ireo biby rehetra tany an-tsaha sy nihinana ny mofony tamin’ny hatsembohan’ny tavany, araka izay efa nandidiako Izaho Tompo azy. Ary i Eva vadiny koa dia niara-niasa taminy."
                },
                {
                    "number": 2,
                    "text": "Ary i Adama nahalala ny vadiny, ka niteraka zazalahy sy zazavavy ho azy izy, ary ireo dia nanomboka nihamaro sy nameno ny tany."
                },
                {
                    "number": 3,
                    "text": "Ary hatramin’izany fotoana izany, ireo zanakalahy sy zanakavavin’i Adama dia nanomboka nizara tsiroaroa teo amin’ny tany sy niasa ny tany, ary nikolo biby fiompy, ary niteraka zazalahy sy zazavavy koa."
                },
                {
                    "number": 4,
                    "text": "Ary i Adama sy i Eva vadiny dia niantso ny anaran’ny Tompo, ary reny avy any amin’ny lalana mankamin’ny Saha Edena ny feon’ny Tompo miteny aminy, ary tsy hitany Izy; fa efa nosarahina hiala teo anatrehany izy ireo."
                },
                {
                    "number": 5,
                    "text": "Ary Izy dia nanome didy azy ireo fa tokony hoderainy ny Tompo Andriamaniny ary tokony hateriny ho fanatitra ho an’ny Tompo ny voalohan-teraky ny biby fiompiny. Ary nankato ny didin’ny Tompo i Adama."
                },
                {
                    "number": 6,
                    "text": "Ary nony afaka andro maromaro dia niseho tamin’i Adama ny anjelin’ny Tompo iray, nanao hoe: Nahoana ianao no manatitra fanatitra ho an’ny Tompo? Ary hoy Adama taminy: Tsy misy fantatro afa-tsy ny hoe ny Tompo no nandidy ahy."
                },
                {
                    "number": 7,
                    "text": "Ary niteny ilay anjely tamin’izay, nanao hoe: Ity zavatra ity dia tandindon’ny sorona nataon’ny Lahitokan’ny Ray, izay feno fahasoavana sy fahamarinana."
                },
                {
                    "number": 8,
                    "text": "Koa hataonao amin’ny anaran’ny Zanaka izay rehetra ataonao, dia hibebaka ianao ary hiantso an’ Andriamanitra amin’ny anaran’ny Zanaka hatrizao."
                },
                {
                    "number": 9,
                    "text": "Ary tamin’izany andro izany, dia nilatsaka tamin’i Adama ny Fanahy Masina izay vavolombelona manambara ny amin’ny Ray sy ny Zanaka, manao hoe: Izaho no Lahitokan’ny Ray hatrany am-piandohana, hatramin’izao ka ho mandrakizay, ka toy ny efa nahalavo anao no ahazoana manavotra anao sy ny olombelona rehetra, dia izay rehetra maniry izany."
                },
                {
                    "number": 10,
                    "text": "Ary tamin’izany andro izany dia nisaotra an’ Andriamanitra i Adama sady henika ka nanomboka naminany momba ireo fianakaviana rehetra amin’ny tany, nanao hoe: Isaorana anie ny anaran’ Andriamanitra fa noho ny nandikako lalàna dia mahiratra ny masoko, ary hanam-pifaliana aho eo amin’ity fiainana ity ary ao amin’ny nofoko indray no hahitako an’ Andriamanitra."
                },
                {
                    "number": 11,
                    "text": "Ary nandre izany zavatra rehetra izany i Eva vadiny ka faly, nanao hoe: Raha tsy nandika lalàna isika dia tsy ho nanana taranaka na oviana na oviana, ary tsy ho nahafantatra ny tsara sy ny ratsy na oviana na oviana, sy ny fifaliana noho ny fanavotana antsika ary ny fiainana mandrakizay izay omen’ Andriamanitra ho an’ny mpankatò rehetra."
                },
                {
                    "number": 12,
                    "text": "Ary nisaotra ny anaran’ Andriamanitra i Adama sy i Eva ka nampahafantatra ireo zanakalahiny sy zanakavaviny ny zava-drehetra."
                },
                {
                    "number": 13,
                    "text": "Ary tonga teo anivony i Satana, nanao hoe: Izaho koa dia zanak’ Andriamanitra; ary izy dia nandidy azy ireo, nanao hoe: Aza mino izany; dia tsy ninoany izany ary notiaviny mihoatra noho Andriamanitra i Satana. Ary hatramin’izay fotoana izay ny olona dia nanomboka nanarana ny vatana, ny filandratsy ary ho devoly toetra."
                },
                {
                    "number": 14,
                    "text": "Ary ny Tompo Andriamanitra dia niantso ny olona teny rehetra teny tamin’ny alalan’ny Fanahy Masina ka nandidy azy hibebaka;"
                },
                {
                    "number": 15,
                    "text": "Ary izay rehetra hino ny Zanaka ary hibebaka amin’ny fahotany dia hovonjena; ary izay rehetra tsy hino sy tsy hibebaka dia hohelohina; ary niloaka ny vavan’ Andriamanitra toy ny lalàm-pitondrana hentitra ny teny; koa tsy maintsy tanteraka izany."
                },
                {
                    "number": 16,
                    "text": "Ary tsy nitsahatra ny niantso an’ Andriamanitra i Adama sy i Eva vadiny. Ary Adama nahalala an’i Eva vadiny ka nanana anaka izy ary niteraka an’i Kaina, ary hoy izy: Efa nahazo zazalahy tamin’ny Tompo Aho; koa tsy afaka hitsipaka ny teniny izy. Nefa indro, tsy nihaino i Kaina sady nanao hoe: Iza moa ny Tompo no tokony hahafantatra Azy aho?"
                },
                {
                    "number": 17,
                    "text": "Ary nanana anaka indray izy ka niteraka an’i Abela rahalahiny. Ary nihaino ny feon’ny Tompo i Abela. Ary i Abela dia mpiandry ondry fa i Kaina kosa mpiasa tany."
                },
                {
                    "number": 18,
                    "text": "Ary notiavin’i Kaina mihoatra noho Andriamanitra i Satana. Ary nandidy azy i Satana, nanao hoe: Manaova fanatitra ho an’ny Tompo."
                },
                {
                    "number": 19,
                    "text": "Ary ny zava-nitranga, rehefa afaka elaela, dia nitondran’i Kaina ny vokatry ny tany mba ho fanatitra ho an’ny Tompo."
                },
                {
                    "number": 20,
                    "text": "Ary nitondran’i Abela koa ny voalohan-teraky ny biby fiompiny, dia izay matavy. Ary nankasitraka an’i Abela sy ny fanatiny ny Tompo;"
                },
                {
                    "number": 21,
                    "text": "Fa i Kaina sy ny fanatiny kosa dia tsy mba nankasitrahany. Ankehitriny dia nahafantatra izany i Satana ary nahafinaritra azy izany. Ary tezitra indrindra i Kaina sady nanjombona ny tarehiny."
                },
                {
                    "number": 22,
                    "text": "Ary hoy ny Tompo tamin’i Kaina: Nahoana no tezitra ianao? Nahoana no manjombona ny tarehinao?"
                },
                {
                    "number": 23,
                    "text": "Raha manao ny tsara ianao dia hoekena. Ary raha tsy manao ny tsara ianao dia mamitsaka eo am-baravarana ny fahotana, ary maniry ny hahazo anao i Satana; ary raha tsy mihaino ny didiko ianao dia hafoiko, ary dia ho tanteraka aminao araka ny faniriany izany. Ary ianao no hanapaka azy;"
                },
                {
                    "number": 24,
                    "text": "Ary hatramin’izao fotoana izao, dia ho rain’ny laingany ianao; hatao hoe Fahaverezana ianao, fa efa talohan’izao tontolo izao koa ianao."
                },
                {
                    "number": 25,
                    "text": "Ary holazaina amin’ny fotoana ho avy fa—Ireny fahavetavetana ireny dia avy amin’i Kaina; fa notsipahiny ny torohevitra tsara lavitra izay avy amin’ Andriamanitra; ary izany dia ozona izay hapetrako aminao raha tsy mibebaka ianao."
                },
                {
                    "number": 26,
                    "text": "Ary tezitra i Kaina ka tsy nihaino intsony ny feon’ny Tompo na nihaino an’i Abela rahalahiny izay nandeha tamin’ny fahamasinana teo anoloan’ny Tompo."
                },
                {
                    "number": 27,
                    "text": "Ary nalahelo teo anoloan’ny Tompo i Adama sy i Eva noho ny amin’i Kaina sy ireo rahalahiny."
                },
                {
                    "number": 28,
                    "text": "Ary ny zava-nitranga dia naka ny anankiray tamin’ireo zanakavavin’ny rahalahiny ho vadiny i Kaina, ary notiavin’izy ireo mihoatra noho Andriamanitra i Satana."
                },
                {
                    "number": 29,
                    "text": "Ary hoy i Satana tamin’i Kaina: Miozòna amiko amin’ny tendanao, ary raha milaza izao ianao dia ho faty; ary ampiozony amin’ny lohany sy amin’ilay Andriamanitra velona ireo rahalahinao mba tsy hilazany izao; fa raha milaza izao izy ireo dia ho faty marina tokoa; ary izany dia ny mba tsy hahafantaran’ny rainao izao; ary izao andro izao no hanolorako an’i Abela rahalahinao ho eo an-tananao."
                },
                {
                    "number": 30,
                    "text": "Ary niozona tamin’i Kaina i Satana fa hanao araka ny didiny. Ary ireo zavatra rehetra ireo dia natao tao amin’ny miafina."
                },
                {
                    "number": 31,
                    "text": "Ary hoy i Kaina: Mahàna marina tokoa aho, ilay tompon’ity tsiambaratelo lehibe ity, ka afaka mamono olona aho ary mandray tombony. Koa natao hoe Tompon’i Mahàna i Kaina, ary nirehareha tamin’ny faharatsiany izy."
                },
                {
                    "number": 32,
                    "text": "Ary nandeha nankany an-tsaha i Kaina, ary i Kaina dia niresaka tamin’i Abela rahalahiny. Ary ny zava-nitranga, raha mbola tany an-tsaha izy ireo, dia nitsangana namely an’i Abela rahalahiny i Kaina ka namono azy."
                },
                {
                    "number": 33,
                    "text": "Ary i Kaina dia nirehareha tamin’izay efa vitany, nanao hoe: afaka aho, hifindra marina tokoa eo an-tanako ny biby fiompin’ny rahalahiko."
                },
                {
                    "number": 34,
                    "text": "Ary hoy ny Tompo tamin’i Kaina: Aiza i Abela rahalahinao? Dia hoy izy: Tsy fantatro. Moa mpiandry ny rahalahiko va aho?"
                },
                {
                    "number": 35,
                    "text": "Ary hoy ny Tompo: Inona no nataonao? Ny feon’ny ran’ny rahalahinao dia mitaraina Amiko avy ao amin’ny tany."
                },
                {
                    "number": 36,
                    "text": "Ary ankehitriny ianao dia ho voaozona amin’ny tany izay efa nanokatra ny vavany handray ny ran’ny rahalahinao avy teo an-tananao."
                },
                {
                    "number": 37,
                    "text": "Raha miasa ny tany ianao, dia tsy hanome anao ny tanjany izany hatramin’izao. Ho mpanjenjeny sy mpirenireny ianao eto an-tany."
                },
                {
                    "number": 38,
                    "text": "Ary hoy i Kaina tamin’ny Tompo: Naka fanahy ahy i Satana noho ny biby fiompin’ny rahalahiko. Ary tezitra koa aho; fa nekenao ny fanatiny fa tsy ny ahy; ny famaizana ahy dia lehibe mihoatra noho izay azoko zakaina."
                },
                {
                    "number": 39,
                    "text": "Indro, efa noroahinao hiala ny tavan’ny Tompo aho androany ka hiery ny tavanao; ary ho mpanjenjeny sy mpirenireny aho eto an-tany; ary izao no hitranga fa izay mahita ahy dia hamono ahy noho ny heloko, satria ireny dia tsy miafina amin’ny Tompo."
                },
                {
                    "number": 40,
                    "text": "Ary Izaho Tompo dia niteny taminy hoe: Na zovy na zovy no mamono anao, dia hovaliana aminy avo fito heny izany. Ary Izaho Tompo dia nametraka famantarana tamin’i Kaina fandrao hamono azy izay mahita azy."
                },
                {
                    "number": 41,
                    "text": "Ary i Kaina dia nesorina hiala avy teo anatrehan’ny Tompo ka nonina tao amin’ny tany Noda, tao atsinanan’i Edena, niaraka tamin’ny vadiny sy ny maro tamin’ireo rahalahiny."
                },
                {
                    "number": 42,
                    "text": "Ary i Kaina nahalala ny vadiny, dia nanana anaka izy ary niteraka an’i Enoka, ary niteraka zazalahy sy zazavavy maro koa izy. Dia nanorina tanàna izy ary nataony hoe Enoka ny anaran’ny tanàna, araka ny anaran’ny zanakalahiny."
                },
                {
                    "number": 43,
                    "text": "Ary i Enoka niteraka an’i Irada, ary zazalahy sy zazavavy hafa. Ary i Irada niteraka an’i Mahojaela, ary zazalahy sy zazavavy hafa. Ary i Mahojaela niteraka an’i Metosaela, ary zazalahy sy zazavavy hafa. Ary i Metosaela niteraka an’i Lameka."
                },
                {
                    "number": 44,
                    "text": "Ary i Lameka nampakatra vady roa; ny anaran’ny anankiray dia i Ada, ary ny anaran’ny iray hafa dia i Zila."
                },
                {
                    "number": 45,
                    "text": "Ary i Ada niteraka an’i Jabala; izy no rain’ireo mpitoetra anaty lay sady mpiandry omby aman’ondry; ary ny anaran’ny rahalahiny dia i Jobala: izy no rain’izay rehetra mpitendry lokanga sy mpitsoka sodina."
                },
                {
                    "number": 46,
                    "text": "Ary i Zila dia niteraka an’i Tobala Kaina izay mpampianatra ny mpanefy rehetra momba ny varahina sy ny vy. Ary ny anabavin’i Tobala Kaina dia i Nama."
                },
                {
                    "number": 47,
                    "text": "Ary hoy i Lameka tamin’i Ada sy i Zila vadiny: Mandrenesa ny feoko ianareo vadin’i Lameka, henoy ny teniko; fa efa namono lehilahy iray nahaferena ahy aho, ary tovolahy iray, izay naharatra ahy."
                },
                {
                    "number": 48,
                    "text": "Raha hovalina avo fito heny izay mamono an’i Kaina, dia avo fito amby fitopolo heny marina kosa izay mamono an’i Lameka;"
                },
                {
                    "number": 49,
                    "text": "Fa i Lameka dia efa nanao fifanekena tamin’i Satana, araka ny fomban’i Kaina, izay nahatonga azy ho Tompon’i Mahàna, tompon’ilay tsiambaratelo lehibe izay nampiharin’i Satana tamin’i Kaina; ary i Irada, ilay zanakalahin’i Enoka, rehefa nahafantatra ny tsiambaratelony, dia nanomboka namboraka izany tamin’ireo zanakalahin’i Adama;"
                },
                {
                    "number": 50,
                    "text": "Koa tezitra i Lameka ary namono azy, saingy tsy mba tahaka ny namonoan’i Kaina an’i Abela rahalahiny, dia ny mba hahazoana tombony, fa novonoiny kosa izy noho ilay fiozonana."
                },
                {
                    "number": 51,
                    "text": "Fa hatramin’ny andron’i Kaina dia nisy ny tsikombakomba miafina, ary tao amin’ny maizina ny asany, ary samy nahafantatra ny rahalahiny avy izy ireo."
                },
                {
                    "number": 52,
                    "text": "Koa ny Tompo dia nanozona an’i Lameka sy ny ankohonany mbamin’ireo rehetra izay efa nifanaiky tamin’i Satana; fa tsy notandremany ny didin’ Andriamanitra, ary nahasosotra an’ Andriamanitra izany, ary Izy dia tsy nitahy azy ireo; ary ny asany dia fahavetavetana ary nanomboka niely teo anivon’ireo zanakalahin’ny olona rehetra. Ary izany dia teo anivon’ny zanak’olombelona."
                },
                {
                    "number": 53,
                    "text": "Ary teo anivon’ireo zanakavavin’ny olona, dia tsy mba noresahina ireny zavatra ireny, satria i Lameka dia efa nilaza ilay tsiambaratelo tamin’ireo vadiny, ary nikomy taminy ireo ka namboraka ireny zavatra ireny teny ivelany ary tsy nanana fangorahana;"
                },
                {
                    "number": 54,
                    "text": "Koa i Lameka dia noharabina sy noroahina ary tsy nankeo anivon’ny zanak’olombelona, fandrao ho faty izy."
                },
                {
                    "number": 55,
                    "text": "Ary dia toy izany no nanomboka nanjakan’ny asan’ny maizina teo anivon’ny zanak’olombelona."
                },
                {
                    "number": 56,
                    "text": "Ary Andriamanitra dia nanozona ny tany tamin’ny ozona mahatsiravina sady tezitra tamin’ny olon-dratsy, tamin’ny zanak’olombelona izay efa nataony;"
                },
                {
                    "number": 57,
                    "text": "Fa izy ireo dia tsy te hihaino ny feony, na hino ny Zanaka Lahitokany, dia Izy izay nolazainy fa ho avy amin’ny mitataovovonan’ny fotoana, izay efa nomanina hatry ny talohan’ny fanorenana izao tontolo izao."
                },
                {
                    "number": 58,
                    "text": "Ary dia toy izany no nanomboka nitoriana ny Filazantsara hatrany am-piandohana, izay nambaran’ireo anjely masina, nirahina avy teo anatrehan’ Andriamanitra ary tamin’ny alalan’ny feony sy tamin’ny alalan’ny fanomezana ny Fanahy Masina."
                },
                {
                    "number": 59,
                    "text": "Ary dia toy izany no nanamafisana tamin’i Adama ny zava-drehetra tamin’ny alalan’ny ôrdônansy masina sy ny Filazantsara torina ary ny didim-pitondrana nalefa, fa izany dia tokony ho eo amin’izao tontolo izao ambaram-pahatongan’ny farany; ary dia izany tokoa. Amena."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Mosesy 6",
            "data_type": "chapter",
            "chapter_name": "Toko 6",
            "chapter_summary": [
                "Nitana bokim-pahatsiarovana ny taranak’i Adama—Nitory fibebahana ny taranany marina. Naneho ny Tenany tamin’i Enoka Andriamanitra—Nitory ny filazantsara i Enoka—Nambara tamin’i Adama ny drafitry ny famonjena—Nandray ny batisa sy ny fisoronana izy."
            ],
            "subtitle": [
                "(Nôvambra—Desambra 1830)"
            ],
            "verses": [
                {
                    "number": 1,
                    "text": "Ary nihaino ny feon’ Andriamanitra i Adama ka niantso ireo zanakalahiny hibebaka."
                },
                {
                    "number": 2,
                    "text": "Ary i Adama nahalala ny vadiny indray, izay niteraka zazalahy, ary izy dia nanao ny anarany hoe Seta. Ary nankalaza ny anaran’ Andriamanitra i Adama; fa hoy izy: Efa nomen’ Andriamanitra zaza iray hafa aho ho solon’i Abela izay novonoin’i Kaina."
                },
                {
                    "number": 3,
                    "text": "Ary naneho ny tenany tamin’i Seta Andriamanitra, ary tsy nikomy izy fa nanatitra fanatitra ankasitrahana tahaka an’i Abela rahalahiny. Ary izy koa dia niteraka zazalahy iray, ary ny anarany nataony hoe Enôsa."
                },
                {
                    "number": 4,
                    "text": "Ary tamin’izay ireo lehilahy ireo no nanomboka niantso ny anaran’ny Tompo, ary nitahy azy ireo ny Tompo;"
                },
                {
                    "number": 5,
                    "text": "Ary notanana ny bokim-pahatsiarovana izay nosoratana tamin’ny fitenin’i Adama, fa nomena ireo rehetra izay niantso an’ Andriamanitra ny hanoratra amin’ny alalan’ny fanahin’ny fitaomana;"
                },
                {
                    "number": 6,
                    "text": "Ary tamin’ny alalan’izy ireo no nampianarana ny zanany hamaky sy hanoratra, ary nanana fiteny izay madio sy tsy voaloto izy."
                },
                {
                    "number": 7,
                    "text": "Ankehitriny ity Fisoronana ity ihany izay efa tany am-piandohana no ho any am-piafaran’izao tontolo izao koa."
                },
                {
                    "number": 8,
                    "text": "Ankehitriny, dia izao faminaniana izao no notenenin’i Adama raha nentanin’ny Fanahy Masina izy ary notanana ny tetiaran’ny zanak’ Andriamanitra. Ary izao no bokin’ireo taranak’i Adama, manao hoe: Tamin’ny andro izay naharian’ Andriamanitra ny olona, dia manahaka an’ Andriamanitra no nahariany azy;"
                },
                {
                    "number": 9,
                    "text": "Manahaka ny vatany ihany, lahy sy vavy, no nahariany azy ireo, dia notahiny izy ireo ary nataony hoe Adama no anarany tamin’ny andro izay nahariana azy ireo, ary tonga fanahy velona izy ireo teo amin’ny tany izay fitoeran-tongotr’ Andriamanitra."
                },
                {
                    "number": 10,
                    "text": "Ary telopolo amby zato ny andro niainan’i Adama raha niteraka zazalahy nanahaka azy izy, araka ny endriny, ary nataony hoe Seta ny anarany."
                },
                {
                    "number": 11,
                    "text": "Ary ny andron’i Adama, taorian’ny niterahany an’i Seta dia valonjato taona, ary niteraka zazalahy sy zazavavy maro izy;"
                },
                {
                    "number": 12,
                    "text": "Ary ny andro rehetra izay niainan’i Adama dia telopolo amby sivinjato taona, dia maty izy."
                },
                {
                    "number": 13,
                    "text": "Dimy amby zato taona ny andro niainan’i Seta raha niteraka an’i Enôsa izy ka naminany tamin’ny androny rehetra ary nampianatra an’i Enôsa zanakalahiny tamin’ny fomban’ Andriamanitra; koa naminany koa i Enôsa."
                },
                {
                    "number": 14,
                    "text": "Ary fito amby valonjato taona ny andro niainan’i Seta taorian’ny niterahany an’i Enôsa, ary niteraka zazalahy sy zazavavy maro izy."
                },
                {
                    "number": 15,
                    "text": "Ary sesehena ny zanak’olombelona tambonin’ny tany manontolo. Ary tamin’izany andro izany dia nanan-kery fatratra teo anivon’ny olona i Satana sady romotra tao am-pon’izy ireo; ary hatramin’izany fotoana izany dia nisy ny ady sy ny fandatsahan-dra; ary ny tanan’ny olona dia namely ny rahalahiny ihany ka nahatonga fahafatesana noho ny asa miafina hikatsahana fahefana."
                },
                {
                    "number": 16,
                    "text": "Ny andro rehetra niainan’i Seta dia roa ambin’ny folo sy sivinjato taona, dia maty izy."
                },
                {
                    "number": 17,
                    "text": "Ary sivifolo taona ny andro niainan’i Enôsa raha niteraka an’i Kenana izy. Ary i Enôsa sy ny sisa amin’ny vahoakan’ Andriamanitra dia nivoaka niala teo amin’ny tany izay natao hoe Solôna ka nonina teo amin’ny tany nampanantenaina, izay nampitondrainy ny anaran’ny zanakalahiny izay nataony hoe Kenana no anarany."
                },
                {
                    "number": 18,
                    "text": "Ary dimy ambin’ny folo sy valonjato taona ny andro niainan’i Enôsa taorian’ny niterahany an’i Kenana, ka niteraka zazalahy sy zazavavy maro izy. Ary ny andro rehetra niainan’i Enôsa dia dimy amby sivinjato taona, dia maty izy."
                },
                {
                    "number": 19,
                    "text": "Ary fitopolo taona ny andro niainan’i Kenana raha niteraka an’i Mahalalila izy; ary efapolo sy valonjato taona ny andro niainan’i Kenana taorian’ny niterahany an’i Mahalalila, ka niteraka zazalahy sy zazavavy izy. Ary ny andro rehetra niainan’i Kenana dia folo amby sivinjato taona, dia maty izy."
                },
                {
                    "number": 20,
                    "text": "Ary dimy amby enimpolo taona ny andro niainan’i Mahalalila raha niteraka an’i Jareda izy; ary telopolo sy valonjato taona ny andro niainan’i Mahalalila taorian’ny niterahany an’i Jareda, ka niteraka zazalahy sy zazavavy izy. Ary ny andro rehetra niainan’i Mahalalila dia dimy amby sivifolo sy valonjato taona, dia maty izy."
                },
                {
                    "number": 21,
                    "text": "Ary roa amby enimpolo amby zato taona ny andro niainan’i Jareda raha niteraka an’i Enoka izy; ary valonjato taona ny andro niainan’i Jareda taorian’ny niterahany an’i Enoka, ka niteraka zazalahy sy zazavavy izy. Ary nampianarin’i Jareda an’i Enoka ny lalan’ Andriamanitra rehetra."
                },
                {
                    "number": 22,
                    "text": "Dia izany no tetiaran’ireo zanakalahin’i Adama izay zanakalahin’ Andriamanitra, izay niresahan’ Andriamanitra Izy tenany."
                },
                {
                    "number": 23,
                    "text": "Ary mpitory ny fahamarinana izy ireo ka niteny sy naminany ary niantso ny olon-drehetra, na taiza na taiza, hibebaka; ary nampianarina ny zanak’olombelona ny finoana."
                },
                {
                    "number": 24,
                    "text": "Ary ny zava-nitranga dia roa amby enimpolo sy sivinjato taona ny andro rehetra niainan’i Jareda dia maty izy."
                },
                {
                    "number": 25,
                    "text": "Ary ny andro niainan’i Enoka dia dimy amby enimpolo taona raha niteraka an’i Metosela izy."
                },
                {
                    "number": 26,
                    "text": "Ary ny zava-nitranga dia nandeha teo amin’ny tany i Enoka, teo anivon’ny vahoaka; ary raha nandeha izy dia nidina avy tany an-danitra ny Fanahin’ Andriamanitra ary nitoetra teo aminy."
                },
                {
                    "number": 27,
                    "text": "Ary izy dia nandre feo avy tany an-danitra, nanao hoe: Ry Enoka, zanako, maminania amin’ity vahoaka ity ka lazao aminy hoe:—Mibebaha fa izao no lazain’ny Tompo: tezitra amin’ity vahoaka ity Aho, ary ny fahatezerako mivaivay dia mirehitra aminy; fa efa mihamafy ny fony ary nihadonto ny sofiny ary tsy mahita lavitra ny masony;"
                },
                {
                    "number": 28,
                    "text": "Ary mandritra ireto taranaka maro ireto, hatramin’ny andro izay nahariako azy ireo no efa naniasia izy ireo ary nandà Ahy ka nikatsaka ny toroheviny ihany tao amin’ny maizina; ary tao amin’ny fahavetavetany no efa namolavolany vonoan’olona ka tsy nitandremany ireo didy izay nomeko an’i Adama rainy."
                },
                {
                    "number": 29,
                    "text": "Koa efa nianiana tsy to izy ireo ary tamin’ny fianianany no efa nitondrany fahafatesana ho an’ny tenany; ary ny helo no efa nomaniko ho azy ireo raha tsy mibebaka izy ireo;"
                },
                {
                    "number": 30,
                    "text": "Ary izany no didim-pitondrana izay efa nalefako avy teo am-bavako, tamin’ny fiandohan’izao tontolo izao hatry ny fanorenana azy, ary tamin’ny vavan’ireo mpanompoko, rainareo, no efa nandidiako izany, dia toy ny handefasana izany eo amin’izao tontolo izao, hatrany am-paran’ny tany."
                },
                {
                    "number": 31,
                    "text": "Ary nony efa nandre ireo teny ireo i Enoka dia niankohoka tamin’ny tany teo anoloan’ny Tompo ary niteny teo anoloan’ny Tompo hoe: Nahoana aho no nahita sitraka teo imasonao na dia mbola zatovolahy aza aho ary mankahala ahy ny vahoaka rehetra; fa miadam-piteny aho; koa nahoana aho no mpanomponao?"
                },
                {
                    "number": 32,
                    "text": "Ary hoy ny Tompo tamin’i Enoka: Mandehana ary ataovy izay efa nandidiako anao ary tsy misy olona hanagorobaka anao. Sokafy ny vavanao dia hofenoina izany ary homeko izay holazainao, fa eo an-tanako ny nofo rehetra, ary Izaho dia manao araka izay heveriko fa tsara."
                },
                {
                    "number": 33,
                    "text": "Lazao amin’ity vahoaka ity hoe: Fidionareo anio ny hanompo ny Tompo Andriamanitra izay nanao anareo."
                },
                {
                    "number": 34,
                    "text": "Indro mby eo aminao ny Fanahiko, koa ny teninao rehetra dia hohamariniko; ary ny tendrombohitra dia handositra eo anoloanao, ary ny renirano dia hivily amin’ny lalany; ary hitoetra ato Amiko ianao ary Izaho ao aminao; koa miaraha-mandeha Amiko."
                },
                {
                    "number": 35,
                    "text": "Ary niteny tamin’i Enoka ny Tompo ary nilaza taminy hoe: Hosory tanimanga ny masonao ka sasao dia hahita ianao. Ary nataony izany."
                },
                {
                    "number": 36,
                    "text": "Dia tazany ireo fanahy izay efa noharian’ Andriamanitra; ary tazany koa ireo zavatra izay tsy mety ho hitan’ny maso ara-nofo; ary hatramin’izay fotoana izay dia niely teo amin’ny tany ny filazana fa: Mpahita iray no efa natsangan’ny Tompo ho an’ny vahoakany."
                },
                {
                    "number": 37,
                    "text": "Ary ny zava-nitranga dia nandeha teo amin’ny tany i Enoka, tany anivon’ny vahoaka, nijoro teo amin’ny vohitra sy ny toerana avo ka nihiaka tamin’ny feo mahery nijoro ho vavolombelona nanohitra ny asan’izy ireo; ary tafintohina ny olon-drehetra noho ny aminy."
                },
                {
                    "number": 38,
                    "text": "Dia nivoaka izy ireo mba handre azy teny amin’ny toerana avo ka nilaza tamin’ny mpiandry lay hoe: Mitomoera eto ianareo ary andraso ny lay fa izahay kosa handeha ho eny hizaha ny mpahita, fa mamin’ny izy ary misy zavatra hafahafa eo amin’ny tany; efa tonga eto anivontsika ny olon-dia."
                },
                {
                    "number": 39,
                    "text": "Ary ny zava-nitranga nony nandre azy izy dia tsy nisy olona naninjitra ny tanany taminy; fa tonga tamin’izay rehetra nihaino azy ny tahotra; fa niara-nandeha tamin’ Andriamanitra izy."
                },
                {
                    "number": 40,
                    "text": "Ary nisy lehilahy iray nanatona azy, izay i Mahijà no anarany ary hoy izy taminy: Lazao mazava tsara aminy hoe iza ianao ary avy aiza no niavianao?"
                },
                {
                    "number": 41,
                    "text": "Ary hoy izy taminy: Nivoaka avy any amin’ny tany Kenana aho, ny tanin’ireo raiko, tanin’ny fahamarinana mandraka androany. Ary ny raiko dia nampianatra ahy tamin’ny lalan’ Andriamanitra rehetra."
                },
                {
                    "number": 42,
                    "text": "Ary ny zava-nitranga raha niainga avy tao amin’ny tany Kenana aho, niazo ny ranomasina atsinanana, dia nahita fahitana; ary indro, nahita ny lanitra aho ary niteny tamiko ny Tompo sady nanome ahy didy; koa noho izany antony izany, ho fitandremana ny didy, dia niteny ireny teny ireny aho."
                },
                {
                    "number": 43,
                    "text": "Ary nanohy ny lahateniny i Enoka, nanao hoe: Ny Tompo izay niteny tamiko, Izy no Andriamanitry ny Lanitra, ary Izy no Andriamanitro sy Andriamanitrareo ary ianareo dia rahalahiko, ary nahoana no mitoky amin’ny tenanareo ianareo ka mandà ny Andriamanitry ny lanitra?"
                },
                {
                    "number": 44,
                    "text": "Izy no nanao ny lanitra; ny tany no fitoeran’ny tongony; ary ny fototra iorenany dia Azy. Indro, Izy no nandatsaka izany, ary sesehena ny olona nampitoeriny teo amboniny."
                },
                {
                    "number": 45,
                    "text": "Ary efa tonga teo amin’ireo raintsika ny fahafatesana; kanefa isika dia mahafantatra azy ireo ary tsy afaka mandà izany, ary na dia ilay voalohany amin’izy rehetra aza, dia i Adama izany, dia fantatsika."
                },
                {
                    "number": 46,
                    "text": "Fa ny bokim-pahatsiarovana dia efa nosoratantsika teo anivontsika araka ny toromarika efa nomen’ny rantsantanan’ Andriamanitra; ary omena antsika amin’ny fitenintsika izany."
                },
                {
                    "number": 47,
                    "text": "Ary raha niteny ny tenin’ Andriamanitra i Enoka dia nangovitra ny vahoaka ka tsy nahajoro teo anatrehany."
                },
                {
                    "number": 48,
                    "text": "Ary hoy izy taminy: Koa satria lavo i Adama dia misy isika; ary tamin’ny fahalavoany no nahatongavan’ny fahafatesana; ary atao mpandray anjara amin’ny fahantrana sy ny fahoriana isika."
                },
                {
                    "number": 49,
                    "text": "Indro fa efa tonga eo anivon’ny zanak’olombelona i Satana ka maka fanahy azy ireo hidera azy; ary ny olona dia nanjary nanarana ny vatana, ny filan-dratsy ary devoly toetra ka nosarahina hiala avy teo anatrehan’ Andriamanitra."
                },
                {
                    "number": 50,
                    "text": "Fa efa nampahafantarin’ Andriamanitra ireo raintsika fa tsy maintsy mibebaka ny olon-drehetra."
                },
                {
                    "number": 51,
                    "text": "Azy Izy dia efa niantso an’i Adama raintsika tamin’ny alalan’ny feony, nanao hoe: Izaho no Andriamanitra; Izaho no nanao izao tontolo izao sy ny olona talohan’ny nahatongavany ho nofo."
                },
                {
                    "number": 52,
                    "text": "Ary hoy koa Izy taminy: Raha mitodika Amiko ianao ary mihaino ny feoko sy mino ary mibebaka amin’ny fandikanao lalàna rehetra sy atao batisa amin’ny rano, amin’ny anaran’ny Zanaka Lahitokako, izay feno fahasoavana sy fahamarinana, izay i Jesoa Kristy, ilay hany anarana izay homena ety ambanin’ny lanitra, izay hahatongavan’ny famonjena amin’ny zanak’olombelona, dia handray ny fanomezana ny Fanahy Masina ianao, ka hangataka ny zava-drehetra amin’ny Anarany, ary na inona na inona hangatahinao, dia homena anao izany."
                },
                {
                    "number": 53,
                    "text": "Ary niteny tamin’ny Tompo i Adama raintsika ka nanao hoe: Nahoana no tsy maintsy mibebaka ny olona ary atao batisa amin’ny rano? Ary hoy ny Tompo tamin’i Adama: Indro efa navelako ny fandikanao lalàna tao amin’ny Saha Edena."
                },
                {
                    "number": 54,
                    "text": "Avy amin’izany no nielezan’ny filazana tany anivon’ny vahoaka fa ny Zanak’ Andriamanitra dia efa nanonitra ny fahotana fototra ka ny fahotan’ny ray aman-dreny dia tsy azo valina eo ambonin’ny lohan’ireo zanaka, fa madio ireo hatry ny fanorenana izao tontolo izao."
                },
                {
                    "number": 55,
                    "text": "Ary niteny tamin’i Adama ny Tompo nanao hoe: Koa satria notorontoronina tao amin’ny fahotana ny zanakao, dia torontoronina ao am-pony toy izany koa ny fahotana rehefa manomboka mitombo izy, ary dia andramany ny mangidy mba hahaizany mankamamy ny tsara."
                },
                {
                    "number": 56,
                    "text": "Ary omena azy ny hanavaka ny tsara amin’ny ratsy; koa manao araka izay safidiny izy ary efa nomeko anao ny lalàna sy ny didy iray hafa."
                },
                {
                    "number": 57,
                    "text": "Koa ampianaro ny zanakao izao fa ny olona rehetra, na aiza na aiza, dia tsy maintsy mibebaka, fa raha tsy izany dia tsy afaka mandova mihitsy ny fanjakan’ Andriamanitra izy, fa tsy misy zavatra tsy madio afaka mitoetra ao na mitoetra eo anatrehany; fa amin’ny fitenin’i Adama dia Lehilahin’ny Fahamasinana no anarany ary ny anaran’ny Lahitokany dia Zanak’Olona, dia i Jesoa Kristy, Mpitsara marina izay ho avy amin’ny mitataovovon’ny fotoana."
                },
                {
                    "number": 58,
                    "text": "Koa omeko didy ianao mba hampianatra malalaka ny zanakao amin’izany zavatra izany manao hoe:"
                },
                {
                    "number": 59,
                    "text": "Fa noho ny fandikan-dalàna dia tonga ny fahalavoana, fahalavoana mitondra fahafatesana, ary toy ny efa nahaterahanareo teo amin’izao tontolo izao tamin’ny rano sy ny ra ary ny fanahy, izay nataoko, ka tonga fanahy velona avy amin’ny vovo-tany, dia toy izany koa no tsy maintsy ahaterahanareo indray ao amin’ny fanjakan’ny lanitra, amin’ny rano sy ny amin’ny Fanahy ary hanadiovana anareo amin’ny ra, dia ny ran’ny Lahitokako; mba ho azo hamasinina hiala amin’ny fahotana rehetra ianareo ka hankamamy ny tenin’ny fiainana mandrakizay eo amin’ity izao tontolo izao ity ary ny fiainana mandrakizay any amin’ny tontolo ho avy, dia voninahitra tsy mety maty;"
                },
                {
                    "number": 60,
                    "text": "Fa amin’ny rano no itandremanareo ny didy; amin’ny Fanahy no hamarinina ianareo ary amin’ny ra no hamasinina ianareo;"
                },
                {
                    "number": 61,
                    "text": "Koa omena izany mba hitoetra ao aminareo: ny tenivavolombelon’ny lanitra; ny Mpampionona; ny zavatra mandry fahizay momba ny voninahitra tsy mety maty; ny fahamarinan’ny zava-drehetra, izay mamelona ny zava-drehetra; izay manome aina ny zava-drehetra; izay mahalala ny zava-drehetra ary manana ny hery rehetra araka ny fahendrena, ny famindram-po, ny fahamarinana, ny fahitsiana ary ny fitsarana."
                },
                {
                    "number": 62,
                    "text": "Ary ankehitriny indro, lazaiko aminao: Izany no drafitry ny famonjena ho an’ny olon-drehetra, amin’ny alalan’ny ran’ny Lahitokako izay ho avy amin’ny mitataovovonan’ny fotoana."
                },
                {
                    "number": 63,
                    "text": "Ary indro ny zava-drehetra dia manana izay tahafiny, ary ny zavatra rehetra dia nohariana sy natao mba ho vavolombelona manambara Ahy, na ny zavatra izay ara-nofo izany, na ny zavatra izay ara-panahy; zavatra izay eny amin’ny lanitra ambony sy zavatra izay ety an-tany, ary zavatra izay ao amin’ny tany sy zavatra izay ambanin’ny tany, na ambony na ambany: ny zavatra rehetra dia vavolombelona manambara Ahy."
                },
                {
                    "number": 64,
                    "text": "Ary ny zava-nitranga, rehefa avy niresaka tamin’i Adama raintsika ny Tompo, dia niantso ny Tompo i Adama ka nentin’ny Fanahin’ny Tompo izy ary nampidinina teo amin’ny rano sy nasitrika tao ambany rano ary navoaka avy tao anaty rano."
                },
                {
                    "number": 65,
                    "text": "Ary dia toy izany no nanaovana batisa azy ary nidina teo aminy ny Fanahin’ Andriamanitra ka nateraky ny Fanahy toy izany izy ary novelomina ny toe-panahy tao anatiny."
                },
                {
                    "number": 66,
                    "text": "Ary izy dia nandre feo avy tany an-danitra, nanao hoe: Vita batisa tamin’ny afo sy ny Fanahy Masina ianao. Izao no tenivavolombelon’ny Ray sy ny Zanaka hatramin’izao ka ho mandrakizay;"
                },
                {
                    "number": 67,
                    "text": "Ary ianao dia araka ny lamin’ilay tsy nisy fiandohan’andro na fiafaran-taona, hatrizay hatrizay ka ho mandrakizay."
                },
                {
                    "number": 68,
                    "text": "Indro ianao dia iray ato Amiko, zanak’ Andriamanitra; dia toy izany no mety hahatonga ny rehetra ho zanako. Amena."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Mosesy 7",
            "data_type": "chapter",
            "chapter_name": "Toko 7",
            "chapter_summary": [
                "Nampianatra, nitarika ny vahoaka ary namindra Tendrombohitra i Enoka—Naorina ny tanànan’i Ziona—Hitan’i Enoka mialoha ny fiavian’ny Zanak’Olona, ny sorompanavotany ary ny fitsanganan’ireo Olomasina amin’ny maty—Hitany mialoha ny famerenana amin’ny laoniny, ny Fanangonana, ny Fiaviana Fanindroany ary ny fiverenan’i Ziona."
            ],
            "subtitle": [
                "(Desambra 1830)"
            ],
            "verses": [
                {
                    "number": 1,
                    "text": "Ary ny zava-nitranga dia nanohy ny lahateniny i Enoka, nanao hoe: Indro, i Adama raintsika dia nampianatra ireo zavatra ireo ary maro no nino ka tonga zanak’ Andriamanitra ary maro no tsy nino ary efa maty tao amin’ny fahotany ka miandrandra amin’ny tahotra, ao amin’ny fijaliana, ny firehetan’ny fahaviniran’ny fisafoakan’ Andriamanitra hilatsaka aminy."
                },
                {
                    "number": 2,
                    "text": "Ary hatramin’izay fotoana izay, dia nanomboka naminany i Enoka nanao tamin’ny vahoaka hoe: Raha nandeha aho ary nijoro teo amin’ny toeran’i Mahojà ary niantso ny Tompo, dia nisy feo nivoaka avy any an-danitra, nanao hoe:—Mitodiha ianao ary miakara eo an-tendrombohitr’i Simeona."
                },
                {
                    "number": 3,
                    "text": "Ary ny zava-nitranga dia nitodika aho ary nandeha niakatra teo an-tendrombohitra; ary raha nijoro teo an-tendrombohitra aho dia nahatazana ny lanitra nisokatra, ary notafiana voninahitra aho;"
                },
                {
                    "number": 4,
                    "text": "Dia nahita ny Tompo aho; ary nijoro teo anoloan’ny tavako Izy ka niresaka tamiko, tahaka ny olona iray miresaka amin’ny iray hafa, mifanatrika; ary hoy Izy tamiko: Jereo dia hasehoko anao izao tontolo izao mandritra ireo taranaka maro."
                },
                {
                    "number": 5,
                    "text": "Ary ny zava-nitranga dia nahatazana ny lohasahan’i Soma aho ary indro, sesehena ny vahoaka izay nitoetra tao anaty lay, izay ny vahoakan’i Soma."
                },
                {
                    "number": 6,
                    "text": "Ary hoy indray ny Tompo tamiko: Jereo; dia nijery nianavaratra aho ka nahatazana ny vahoakan’i Kanana izay nitoetra tao anaty lay."
                },
                {
                    "number": 7,
                    "text": "Ary hoy ny Tompo tamiko: Maminania; dia naminany aho, nanao hoe: Indro, ny vahoakan’i Kanana, izay sesehena, dia hivoaka sady hitandahatra mba hiady amin’ny vahoakan’i Soma ary handripaka azy, hany ka ho fongana tanteraka izy; ary ny vahoakan’i Kanana dia hifampizara eo amin’ny tany, ary ny tany dia ho ngazana sy tsy hahavokatra ary tsy hisy vahoaka hafa hitoetra eo afa-tsy ny vahoakan’i Kanana;"
                },
                {
                    "number": 8,
                    "text": "Fa indro, ny Tompo dia hanozona ny tany amin’ny hafanana be ary ny hangazanany dia hitohy mandrakizay; ary nisy fahamaintisana tonga tamin’ny zanak’i Kanana rehetra ka nankahalaina teo anivon’ny vahoaka rehetra izy ireo."
                },
                {
                    "number": 9,
                    "text": "Ary ny zava-nitranga dia hoy ny Tompo tamiko: Jereo; dia nijery aho ka nahatazana ny tanin’i Saroma sy ny tanin’i Enoka, ary ny tanin’i Ômnera sy ny tanin’i Heny, ary ny tanin’i Sema sy ny tanin’i Hanera, ary ny tanin’i Hananiha mbamin’ny mponiny rehetra;"
                },
                {
                    "number": 10,
                    "text": "Ary hoy ny Tompo tamiko: Mandehana any amin’ity vahoaka ity ary lazao aminy hoe—Mibebaha fandrao hivoaka Aho ka hamely azy amin’ny ozona ary ho faty izy."
                },
                {
                    "number": 11,
                    "text": "Ary nomeny ahy ny didy fa izaho dia tokony hanao batisa amin’ny anaran’ny Ray sy ny an’ny Zanaka izay feno fahasoavana sy fahamarinana, ary ny an’ny Fanahy Masina izay vavolombelona manambara ny Ray sy ny Zanaka."
                },
                {
                    "number": 12,
                    "text": "Ary ny zava-nitranga dia notohizan’i Enoka ny fiantsoana ny olona rehetra, afa-tsy ny vahoakan’i Kanana, hibebaka;"
                },
                {
                    "number": 13,
                    "text": "Ary lehibe tokoa ny finoan’i Enoka ka nitarika ny vahokan’ Andriamanitra izy ary tonga hiady amin’izy ireo ny fahavalony; ary niteny ny tenin’ny Tompo izy dia nihorohoro ny tany ary nandositra ny tendrombohitra, dia araka ny didiny izany; ary ny renirano dia nivily niala tamin’ny lalany, ary ny fieron’ny liona dia re avy any an-tany foana; ary ny firenena rehetra dia natahotra fatratra tokoa fa nahery izaitsizy ny tenin’i Enoka, ary lehibe tokoa ny herin’ny fiteny izay efa nomen’ Andriamanitra azy."
                },
                {
                    "number": 14,
                    "text": "Nisy koa tany nivoaka avy tao amin’ny halalin’ny ranomasina, ary lehibe tokoa ny tahotry ny fahavalon’ny vahoakan’ Andriamanitra, ka nandositra izy ireo ary nijoro teny lavitra sy nandeha niakatra ny tany izay nivoaka avy tao amin’ny halalin’ny ranomasina."
                },
                {
                    "number": 15,
                    "text": "Ary ireo lehilahy goavana teo amin’ny tany koa dia nijoro tany lavitra; ary nisy ozona nandeha teo amin’ny olon-drehetra izay niady tamin’ Andriamanitra;"
                },
                {
                    "number": 16,
                    "text": "Ary hatramin’izay fotoana izay, dia nisy ady sy fandatsahan-dra teo anivony; fa tonga ny Tompo ary niara-nonina tamin’ny vahoakany ary niaina tamim-pahamarinana izy ireo."
                },
                {
                    "number": 17,
                    "text": "Mby teo amin’ny firenen-drehetra ny fahatahorana ny Tompo fa lehibe indrindra ny voninahitry ny Tompo, izay mby teo amin’ny vahoakany. Ary notahin’ny Tompo ny tany ary izy ireo dia notahina teny an-tendrombohitra sy teny amin’ny toerana avo ka niroborobo."
                },
                {
                    "number": 18,
                    "text": "Ary ny Tompo dia niantso ny vahoakany hoe i Ziona, satria izy ireo dia iray fo sy iray saina ary niaina tamim-pahamarinana; ary tsy nisy mahantra teo anivony."
                },
                {
                    "number": 19,
                    "text": "Ary notohizan’i Enoka ny fitoriany tamim-pahamarinana tamin’ny vahoakan’ Andriamanitra. Ary ny zava-nitranga tamin’ny androny dia naoriny ny tanàna izay nantsoina hoe ny Tanànan’ny Fahamasinana, dia i Ziona."
                },
                {
                    "number": 20,
                    "text": "Ary ny zava-nitranga dia niresaka tamin’ny Tompo i Enoka; ary hoy izy tamin’ny Tompo: Hitoetra am-pilaminana mandrakizay marina tokoa i Ziona. Nefa hoy ny Tompo tamin’i Enoka: Ziona dia efa notahiko fa ny vahoaka sisa dia efa nozoniko."
                },
                {
                    "number": 21,
                    "text": "Ary ny zava-nitranga dia nasehon’ny Tompo an’i Enoka ny mponina rehetra teto an-tany; dia nitazana izy ary indro, i Ziona, rehefa afaka elaela, fa nakarina ho any an-danitra. Ary hoy ny Tompo tamin’i Enoka: Indro ny fonenako mandrakizay."
                },
                {
                    "number": 22,
                    "text": "Ary i Enoka dia nahatazana koa ny vahoaka sisa izay zanakalahin’i Adama; ary izy ireo dia fifangaroan’ny taranak’i Adama rehetra, afa-tsy ny taranak’i Kaina, fa ny taranak’i Kaina dia mainty ary tsy nanana toerana teo anivon’izy ireo."
                },
                {
                    "number": 23,
                    "text": "Ary taorian’ny nampakarana an’i Ziona ho any an-danitra, dia nitazana i Enoka ary indro, ny firenena rehetra teto an-tany dia teo anoloany;"
                },
                {
                    "number": 24,
                    "text": "Dia nifandimby ireo taranaka; ary i Enoka dia ambony sy tafasondrotra ambony, dia ao an-tratran’ny Ray sy ny an’ny Zanak’Olona; ary indro ny herin’i Satana dia tambonin’ny tany manontolo."
                },
                {
                    "number": 25,
                    "text": "Ary hitany nidina avy any an-danitra ireo anjely; ary reny ny feo mahery nanao hoe: Loza, lozan’ny mponin’ny tany."
                },
                {
                    "number": 26,
                    "text": "Ary tazany i Satana; ary izy dia nanana rojo lehibe teny an-tanany ary izany dia nanarona ny tambonin’ny tany manontolo tamin’ny haizina; ary niandrandra izy dia nihomehy ary nifaly ny anjeliny."
                },
                {
                    "number": 27,
                    "text": "Ary tazan’i Enoka ireo anjely nidina avy any an-danitra sady vavolombelona nanambara ny Ray sy ny Zanaka; ary nilatsaka tamin’ny maro ny Fanahy Masina ary izy ireo dia nakarin’ny herin’ny lanitra ho ao i Ziona."
                },
                {
                    "number": 28,
                    "text": "Ary ny zava-nitranga dia nijery ny vahoaka sisa ny Andriamanitry ny lanitra ary nitomany; ary i Enoka dia vavolombelona nanambara izany, nanao hoe: Manao ahoana loatra re no dia mitomany ny lanitra ary mandrotsaka ny ranomasony toy ny orana eny an-tendrombohitra?"
                },
                {
                    "number": 29,
                    "text": "Ary hoy i Enoka tamin’ny Tompo: Manao ahoana loatra re no dia afaka mitomany Ianao, nefa Ianao dia masina ary hatrizay ka ho mandrakizay?"
                },
                {
                    "number": 30,
                    "text": "Na dia ho vitan’ny olona aza ny hanisa ny poti-tany, eny, tany an-tapitrisany tahaka ity, dia tsy mbola ny fiandohan’ny isan’ny zava-boarinao akory izany; ary ny lambam-baravaranao dia mbola mikatona; kanefa dia eo Ianao ary ny tratranao dia eto; ary Ianao koa dia marina; feno famindram-po sy tsara mandrakizay;"
                },
                {
                    "number": 31,
                    "text": "Ary efa nalainao avy teo amin’ireo zava-noharianao rehetra i Ziona mba ho eo an-tratranao hatrizay hatrizay ka ho mandrakizay; ary tsy misy afa-tsy fiadanana, fahitsiana ary fahamarinana no fipetrahan’ny seza fiandriananao; ary famindram-po no handeha eo anoloan’ny tavanao ka tsy hanam-pahataperana; manao ahoana loatra re Ianao no dia afaka mitomany?"
                },
                {
                    "number": 32,
                    "text": "Hoy ny Tompo tamin’i Enoka: Jereo ireto rahalahinao ireto; asan’ny tanako ireo ary nomeko azy ireo ny fahalalany tamin’ny andro nahariako azy ireo; ary tao amin’ny Saha Edena no nanomezako ny olona ny safidiny;"
                },
                {
                    "number": 33,
                    "text": "Ary tamin’ny rahalahinao no efa nolazaiko, ary koa nomeko ny didy fa tokony hifankatia izy ireo ary hifidy Ahy rainy; nefa indro tsy manam-pitiavana izy ireo ary mankahala ny iray ra aminy ihany;"
                },
                {
                    "number": 34,
                    "text": "Ary ny afon’ny fahavinirako dia mirehitra aminy; ary amin’ny fisendaotrako mahamay no handefasako safodrano aminy, fa ny fahatezerako mivaivay dia mirehitra aminy."
                },
                {
                    "number": 35,
                    "text": "Indro, Izaho no Andriamanitra; Lehilahin’ny Fahamasinana no anarako; Lehilahin’ny Torohevitra no anarako; ary Tsisy Fiafarana sy Mandrakizay dia anarako ihany koa."
                },
                {
                    "number": 36,
                    "text": "Koa afaka maninjitra ny tanako Aho ary mihazona ny zava-boary rehetra efa nataoko; ary ny masoko dia afaka maninteraka azy koa, ary amin’ny asan’ny tanako rehetra dia tsy mbola nisy faharatsiana lehibe toy izay misy eo anivon’ny rahalahinao."
                },
                {
                    "number": 37,
                    "text": "Nefa indro, ny fahotany dia ho eo ambonin’ny lohan’ireo rainy; Satana no ho rainy ary fahoriana no ho anjarany; ary ny lanitra manontolo dia hitomany noho ny aminy, dia ny asan’ny tanako rehetra koa tsy hitomany va ny lanitra mahita fa hijaly ireo?"
                },
                {
                    "number": 38,
                    "text": "Nefa indro, ireo, izay mby eo aminy ny masonao dia ho faty amin’ny safodrano; ary indro, hahiboko ireo; tranomaizina no efa nomaniko ho an’ireo."
                },
                {
                    "number": 39,
                    "text": "Ary Ilay nofinidiko dia efa nitalaho teo anoloan’ny tavako. Koa Izy dia mijaly noho ny fahotan’izy ireo; raha toa izy ireo ka mibebaka amin’ny andro izay hiverenan’ny Nofinidiko Amiko, ary mandra-pahatongan’izany andro izany, dia hijaly izy ireo;"
                },
                {
                    "number": 40,
                    "text": "Koa noho izany no hitomanian’ny lanitra, eny, mbamin’ny asan’ny tanako rehetra."
                },
                {
                    "number": 41,
                    "text": "Ary ny zava-nitranga dia niresaka tamin’i Enoka ny Tompo ary niteny tamin’i Enoka ny fanao rehetra an’ny zanak’olombelona; koa nahalala i Enoka ary nibanjina ny faharatsiany sy ny fahoriany ka nitomany sy naninjitra ny tanany, ary ny fony dia nivonto tsy nisy farany toy ny mandrakizay; ary nangotika ny kibony; ary ny mandrakizay rehetra dia nihozongozona."
                },
                {
                    "number": 42,
                    "text": "Ary i Enoka koa dia nahita an’i Noa sy ny ankohonany; fa ny taranaky ny zanakalahin’i Noa rehetra dia hovonjena amin’ny famonjena ara-nofo;"
                },
                {
                    "number": 43,
                    "text": "Koa nahita i Enoka fa i Noa dia nanamboatra sambofiara; ary ny Tompo dia nitsiky tamin’izany ary nihazona izany tamin’ny tanany; fa tamin’ny olon-dratsy sisa no nahatongavan’ny safodrano ka nitelina azy."
                },
                {
                    "number": 44,
                    "text": "Ary raha nahita izany i Enoka dia tojo fangidiam-panahy ka nitomany noho ny amin’ny rahalahiny ary niteny tamin’ny lanitra hoe: Holaviko ny hampiononina; fa hoy ny Tompo tamin’i Enoka: Asandrato ny fonao dia mifalia ka jereo."
                },
                {
                    "number": 45,
                    "text": "Ary ny zava-nitranga dia nijery i Enoka; ary nanomboka teo amin’i Noa dia tazany avokoa ireo fianakaviana teto an-tany; ary niantso ny Tompo izy nanao hoe: Rahoviana no ho tonga ny andron’ny Tompo? Rahoviana no halatsaka ny ran’ny Marina, ka ireo rehetra izay mitomany dia ho azo hamasinina ary hahazo ny fiainana mandrakizay?"
                },
                {
                    "number": 46,
                    "text": "Ary hoy ny Tompo: Izany dia ho amin’ny mitataovovonan’ny fotoana, amin’ny andron’ny faharatsiana sy ny famaliana."
                },
                {
                    "number": 47,
                    "text": "Ary indro, hitan’i Enoka ny andron’ny fiavian’ny Zanak’Olona tao amin’ny nofo ary niravoravo ny fanahiny, nanao hoe: Voasandratra ny Marina ary voavono ny Zanakondry hatry ny fanorenana izao tontolo izao; ary noho ny finoana dia ao an-tratran’ny Ray aho ary indro, miaraka amiko i Ziona."
                },
                {
                    "number": 48,
                    "text": "Ary ny zava-nitranga dia nijery ny tany i Enoka; ary nandre feo avy ao an-kibon’izany izy, izay nanao hoe: Loza, lozako, ilay renin’ny olona; ory aho, sasatra aho noho ny faharatsian’ny zanako. Rahoviana aho no hiala sasatra ary hodiovina amin’ny fahalotoana izay mivoaka avy ato amiko? Rahoviana no hanamasina ahy ny mpahary ahy mba hahazoako miala sasatra ary hitoeran’ny fahamarinana eto amboniko mandritra ny fotoana iray?"
                },
                {
                    "number": 49,
                    "text": "Ary nony nandre ny tany nitomany i Enoka dia nitomany ary niantso ny Tompo, nanao hoe: Tompo ô, tsy hanana fangorahana ny tany va Ianao? Tsy hotahinao va ny taranak’i Noa?"
                },
                {
                    "number": 50,
                    "text": "Ary ny zava-nitranga dia notohizan’i Enoka ny fiantsoany ny Tompo, nanao hoe: Mangataka Anao aho Tompo ô, amin’ny anaran’ny Lahitokanao, dia i Jesoa Kristy, mba hamindranao fo amin’i Noa sy ny taranany mba tsy hahazoan’ny safodrano mandrakotra na oviana na oviana intsony ny tany."
                },
                {
                    "number": 51,
                    "text": "Dia tsy naharitra ny Tompo; ary nifanaiky tamin’i Enoka Izy ary nianiana taminy tamin’ny fianianana fa hajanony ny safodrano; fa hantsoiny ireo zanakalahin’i Noa;"
                },
                {
                    "number": 52,
                    "text": "Ary nandefa didy tsy azo ovaina Izy fa ny sisa tavela amin’ny taranany dia ho hita mandrakariva any anivon’ny firenen-drehetra raha mbola mitoetra koa ny tany;"
                },
                {
                    "number": 53,
                    "text": "Ary hoy ny Tompo: Hotahina anie izy izay avy amin’ny taranany no hiavian’i Mesia; fa hoy izy—Izaho no Mesia, ny mpanjakan’i Ziona, ny Vatolampin’ny Lanitra izay malalaka toy ny mandrakizay; na zovy na zovy no tonga eo amin’ny vavahady sy mianika eo Amiko dia tsy ho lavo na oviana na oviana; koa sambatra ireo izay efa noteneniko ny amin’izy ireo, fa ireo no hivoaka miaraka amin’ny hiran’ny fifaliana maharitra mandrakizay."
                },
                {
                    "number": 54,
                    "text": "Ary ny zava-nitranga dia niantso ny Tompo i Enoka, nanao hoe: Rehefa tonga ao amin’ny nofo ny Zanak’Olona, moa va hitsahatra ny tany? Iangaviako Ianao, asehoy ahy izany zavatra izany."
                },
                {
                    "number": 55,
                    "text": "Ary hoy ny Tompo tamin’i Enoka: Jereo, dia nijery izy ka nahatazana ny Zanak’Olona nasandratra teo amin’ny hazofijaliana, araka ny fomban’olombelona;"
                },
                {
                    "number": 56,
                    "text": "Ary nandre feo mahery izy; ary nosaronana ny lanitra; ary nitomany ny voarin’ Andriamanitra rehetra; ary nitaraina ny tany; ary nitresaka ny vatolampy; ary nitsangana ireo olomasina ka nosatrohina satroboninahitra teo an-tanana ankavanan’ny Zanak’Olona;"
                },
                {
                    "number": 57,
                    "text": "Ary ny fanahy rehetra tao an-tranomaizina dia nivoaka ary nijoro teo an-tanana ankavanan’ Andriamanitra; ary ny sisa dia natokana tao amin’ny gadran’ny haizina mandra-pahatongan’ny fitsaran’ny andro lehibe."
                },
                {
                    "number": 58,
                    "text": "Dia nitomany indray i Enoka ka niantso ny Tompo, nanao hoe: Rahoviana vao hitsahatra ny tany?"
                },
                {
                    "number": 59,
                    "text": "Ary i Enoka nahatazana ny Zanak’Olona niakatra ho any amin’ny Ray; dia niantso ny Tompo izy, nanao hoe: Moa tsy ho avy indray eto an-tany va Ianao? Satria Andriamanitra Ianao, ary fantatro Ianao, ary efa nianiana tamiko Ianao ary nandidy ahy hangataka amin’ny anaran’ny Lahitokanao; efa nanao ahy Ianao ary nomenao ahy ny zo ho amin’ny seza fiandriananao, ary tsy avy amiko izany fa noho ny fahasoavanao; noho izany dia manontany Anao aho raha tsy ho avy indray eto an-tany Ianao."
                },
                {
                    "number": 60,
                    "text": "Ary hoy ny Tompo tamin’i Enoka: Toy ny mahavelona Ahy, dia toy izany koa no hiaviako amin’ny andro farany, amin’ny andron’ny faharatsiana sy ny famaliana mba hanatanteraka ny fianianana izay efa nataoko taminao momba ny zanak’i Noa;"
                },
                {
                    "number": 61,
                    "text": "Ary ho avy ny andro izay hitsaharan’ny tany saingy, mialohan’izany andro izany dia hohamazinina ny lanitra ary ny voalin’ny haizina dia hanarona ny tany; ary hihozongozona ny lanitra, ary koa ny tany; ary fahoriana be no hanjo ny zanak’olombelona, fa ny oloko kosa dia hotsimbiniko;"
                },
                {
                    "number": 62,
                    "text": "Ary fahamarinana no haidiko avy any an-danitra; ary ny marina no halefako avy eto an-tany mba ho vavolombelona manambara ny Lahitokako; ny fitsanganany tamin’ny maty; eny, ary koa ny fitsanganan’ny olon-drehetra amin’ny maty, ary fahamarinana sy marina no hasaiko mipaoka ny tany toy ny amin’ny tondra-drano, ka hanangona ny olom-boafidiko avy amin’ny vazan-tany efatra ho amin’ny toerana izay homaniko, ny Tanàna Masina, mba hahazoan’ny oloko misikina ny valahany ary miandrandra ny fotoana hiaviako; fa eo no ho tabernakeliko ary hatao hoe i Ziona izany, dia Jerosalema Vaovao."
                },
                {
                    "number": 63,
                    "text": "Ary hoy ny Tompo tamin’i Enoka: Amin’izay no hihaonanao sy ny tanànanao rehetra aminy eo ary ho raisintsika ho eo an-tratrantsika izy ireo, dia ho hitany isika; ary hofihinintsika ny vozony, dia hofihininy ny vozontsika ka hifanoroka isika;"
                },
                {
                    "number": 64,
                    "text": "Ary ho eo ny fonenako ary izany no ho Ziona izay hivoaka avy amin’ny voary rehetra izay efa nataoko; ary mandritra ny arivo taona, dia hitsahatra ny tany."
                },
                {
                    "number": 65,
                    "text": "Ary ny zava-nitranga dia hitan’i Enoka ny andron’ny fiavian’ny Zanak’Olona amin’ny andro farany, mba hitoetra eto an-tany amim-pahamarinana mandritra ny arivo taona;"
                },
                {
                    "number": 66,
                    "text": "Saingy talohan’izany andro izany dia nahita fahoriana be teo anivon’ny olon-dratsy izy; ary nahita ny ranomasina koa izy fa nisamboaravoara izany, ary reraka ny fon’ny olona, miandrandra amin-tahotra ny famalian’ilay Andriamanitra Tsitoha, izay hihatra amin’ny olon-dratsy."
                },
                {
                    "number": 67,
                    "text": "Ary nasehon’i Tompo an’i Enoka ny zava-drehetra, na dia hatrany amin’ny fiafaran’izao tontolo izao aza; ary nahita ny andron’ny olo-marina izy, ny oran’ny fanavotana azy ireo ka nandray ny fahafenoan’ny fifaliana;"
                },
                {
                    "number": 68,
                    "text": "Ary ny andron’i Ziona rehetra tamin’ny andron’i Enoka dia dimy amby enimpolo sy telonjato taona."
                },
                {
                    "number": 69,
                    "text": "Ary i Enoka sy ny vahoakany rehetra dia niara-nandeha tamin’ Andriamanitra, ary nitoetra teo afovoan’i Ziona Izy; ary ny zava-nitranga dia tsy teo intsony i Ziona, satria noraisin’ Andriamanitra ho eo an-tratrany izany; ary hatramin’izay fotoana izay no nielezan’ny fiteny hoe: Lasa i Ziona."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Mosesy 8",
            "data_type": "chapter",
            "chapter_name": "Toko 8",
            "chapter_summary": [
                "Naminany i Metosela—Nitory ny filazantsara i Noa sy ny zanakalahiny—Nanjaka ny faharatsiana lehibe—Tsy noraharahaina ny fiantsoana mba hibebaka—Nodidian’ Andriamanitra ny fandravana ny nofo rehetra amin’ny Safo-drano."
            ],
            "subtitle": [
                "(Febroary 1831)"
            ],
            "verses": [
                {
                    "number": 1,
                    "text": "Ary ny andro rehetra niainan’i Enoka dia telopolo sy efajato taona."
                },
                {
                    "number": 2,
                    "text": "Ary ny zava-nitranga dia tsy nalaina i Metosela zanakalahin’i Enoka mba hahatanteraka ireo fanekempihavanan’ny Tompo, izay nataony tamin’i Enoka; fa nifanaiky marina tokoa tamin’i Enoka Izy fa i Noa dia hateraky ny kibony."
                },
                {
                    "number": 3,
                    "text": "Ary ny zava-nitranga dia naminany i Metosela fa avy ao an-kibony no hivoahan’ny fanjakana rehetra eto an-tany (amin’ny alalan’i Noa) ary nirehareha ny amin’ny tenany izy."
                },
                {
                    "number": 4,
                    "text": "Ary tonga teo amin’ny tany ny mosary lehibe ary nanozona ny tany tamin’ny ozona mahatsiravina ny Tompo ka maro tamin’ny mponiny no maty."
                },
                {
                    "number": 5,
                    "text": "Ary ny zava-nitranga dia fito amby valopolo amby zato taona no andro niainan’i Metosela, raha niteraka an’i Lameka izy;"
                },
                {
                    "number": 6,
                    "text": "Ary ny andro niainan’i Metosela taorian’ny niterahany an’i Lameka dia roa amby valopolo sy fitonjato taona, ary niteraka zazalahy sy zazavavy izy;"
                },
                {
                    "number": 7,
                    "text": "Ary ny andro rehetra niainan’i Metosela dia sivy amby enimpolo sy sivinjato taona, dia maty izy."
                },
                {
                    "number": 8,
                    "text": "Ary roa amby valopolo amby zato taona no andro niainan’i Lameka, raha niteraka zazalahy izy,"
                },
                {
                    "number": 9,
                    "text": "Ary izy dia nanao ny anarany hoe Noa, sady niteny hoe: Ity zazalahy ity no hampionona antsika amin’ny asantsika sy ny fisasaran’ny tanantsika noho ny tany izay efa nozonin’ny Tompo."
                },
                {
                    "number": 10,
                    "text": "Ary ny andro niainan’i Lameka taorian’ny niterahany an’i Noa dia dimy amby sivifolo sy dimanjato taona, ary niteraka zazalahy sy zazavavy izy;"
                },
                {
                    "number": 11,
                    "text": "Ary ny andro niainan’i Lameka dia fito amby fitopolo sy fitonjato taona, dia maty izy."
                },
                {
                    "number": 12,
                    "text": "Ary feno dimampolo sy efajato taona i Noa raha niteraka an’i Jafeta; ary roa amby efapolo taona taorian’izay, dia niteraka an’i Sema tamin’ilay vehivavy renin’i Jafeta, ary nony feno dimanjato taona izy dia niteraka an’i Hama."
                },
                {
                    "number": 13,
                    "text": "Ary nihaino ny Tompo i Noa sy ny zanakalahiny ka nitandrina, ary izy ireo dia natao hoe zanak’ Andriamanitra."
                },
                {
                    "number": 14,
                    "text": "Ary rehefa nanomboka nihamaro tambonin’ny tany ireo lehilahy ireo ary niteraka zazavavy, dia hitan’ny zanak’olombelona fa tsara tarehy ireo zazavavy ireo ka nalainy ho vadiny araka izay nofinidiny."
                },
                {
                    "number": 15,
                    "text": "Ary hoy ny Tompo tamin’i Noa: Ireo zazavavin’ny zanakalahinao dia efa nivaro-tena; fa indro mirehitra amin’ny zanak’olombelona ny fahatezerako, satria tsy te hihaino ny feoko izy ireo."
                },
                {
                    "number": 16,
                    "text": "Ary ny zava-nitranga dia mamin’ny i Noa ary nampianatra ny zavatr’ Andriamanitra, dia toy izay efa nisy hatrany am-piandohana."
                },
                {
                    "number": 17,
                    "text": "Ary hoy ny Tompo tamin’i Noa: Tsy hiara-miady amin’ny olona mandrakariva ny Fanahiko, satria ho fantany fa ho faty ny nofo rehetra; kanefa dia ho roapolo amby zato taona ny androny; ary raha tsy mibebaka ny olona dia halefako eo aminy ny safo-drano."
                },
                {
                    "number": 18,
                    "text": "Ary tamin’izany andro izany, dia nisy teo amin’ny tany ireo olona goavam-be, ary notadiaviny i Noa hanalany ny ainy; saingy niaraka tamin’i Noa ny Tompo ary nomba azy ny herin’ny Tompo."
                },
                {
                    "number": 19,
                    "text": "Ary nanokana an’i Noa araka ny laminy ny Tompo ary nandidy azy handeha sy hanambara ny Filazantsarany amin’ny zanak’olombelona, dia toy ny nanomezana izany an’i Enoka."
                },
                {
                    "number": 20,
                    "text": "Ary ny zava-nitranga dia niantso ny zanak’olombelona hibebaka i Noa; saingy tsy nohenoin’izy ireo ny teniny;"
                },
                {
                    "number": 21,
                    "text": "Ary koa, taorian’ny nandrenesan’izy ireo azy, dia tonga teo anoloany izy ireo, nanao hoe: Indro, izahay dia zanak’ Andriamanitra; tsy efa nalainay ho an’ny tenanay va ireo zazavavin’ny olona? Ary moa va izahay tsy mihinana sy misotro ary mampaka-bady sy mamoaka ny ampakarina? Ary miteraka aminy ny vadinay ary ny zanakay dia lehilahy mahery, toy ireo lehilahy fahiny, lehilahy nalaza be. Dia tsy nohenoiny ny tenin’i Noa."
                },
                {
                    "number": 22,
                    "text": "Ary hitan’ Andriamanitra fa be ny faharatsian’ny olona teto an-tany; ary ny olona tsirairay dia tafasondrotra tao amin’ny fisaintsainan’ny fony izay tsy inona fa ny ratsy lalandava."
                },
                {
                    "number": 23,
                    "text": "Ary ny zava-nitranga dia notohizan’i Noa ny fitoriany tamin’ny vahoaka, nanao hoe: Mihainoa ary mampandria sofina amin’ny teniko;"
                },
                {
                    "number": 24,
                    "text": "Minoa dia mibebaha amin’ny fahotanareo, ary aoka hatao batisa amin’ny anaran’i Jesoa Kristy, ilay Zanak’ Andriamanitra, toy ireo raintsika, dia handray ny Fanahy Masina ianareo, mba hahazoana maneho ny zavatra rehetra aminareo; ary raha tsy manao izany ianareo dia ho tonga aminareo ny safodrano; kanefa dia tsy nihaino izy ireo."
                },
                {
                    "number": 25,
                    "text": "Dia azon’ny nenina i Noa ary naharary ny fony noho ny nanaovan’ny Tompo ny olona teto an-tany, ary naratra ny tao am-pony."
                },
                {
                    "number": 26,
                    "text": "Ary hoy ny Tompo: Hofongorako eto ambonin’ny tany ny olona izay efa nohariko, na olona na biby, sy ny zava-mandady ary ny voron’ny habakabaka; fa manenina i Noa noho ny efa nahariako azy ireo sy noho ny efa nanaovako azy ireo; ary efa niantso Ahy izy; fa efa nikatsaka ny hanala ny ainy izy ireo."
                },
                {
                    "number": 27,
                    "text": "Ary dia toy izany no nahitan’i Noa sitraka teo imason’ny Tompo; fa lehilahy marina i Noa ary fanaperana teo amin’ny taranany; ary niara-nandeha tamin’ Andriamanitra izy, ary toy izany koa no nataon’ireo zanany telo lahy, i Sema, i Hama ary i Jafeta."
                },
                {
                    "number": 28,
                    "text": "Ratsy ny tany teo anoloan’ Andriamanitra, sady feno herisetra."
                },
                {
                    "number": 29,
                    "text": "Dia nijery ny tany Andriamanitra ka hitany fa ratsy izany fa samy efa nania tamin’ny lalany avy ny nofo rehetra teto an-tany."
                },
                {
                    "number": 30,
                    "text": "Ary hoy ny Tompo tamin’i Noa: Ny fiafaran’ny nofo rehetra dia efa tonga eo anoloako, fa feno herisetra ny tany, ary indro hofongoriko eto ambonin’ny tany ny nofo rehetra."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Abrahama 1",
            "data_type": "chapter",
            "chapter_name": "Toko 1",
            "chapter_summary": [
                "Nokatsahin’i Abrahama ireo tsodranon’ny lamin’ny patriarikaly—Nenjehin’ireo mpisorona sandoka tao Kaldea izy—Novonjen’i Jehovah izy—Fijerena indray ny niandohana sy ny governemantan’i Egypta."
            ],
            "book_title": "Ny Bokin’i Abrahama",
            "subtitle": [
                "Nadikan’i Joseph Smith avy tamin’ny Papirosy"
            ],
            "verses": [
                {
                    "number": 1,
                    "text": "Teo amin’ny tanin’ny Kaldeana, tao amin’ny fonenan’ireo razako, izaho Abrahama dia nahita fa nilaina tamiko ny mahazo toerana iray hafa ho toeram-ponenana;"
                },
                {
                    "number": 2,
                    "text": "Ary noho ny fahitana fa nisy fahasambarana sy fiadanana ary fitsaharana bebe kokoa ho ahy tamin’izany, dia nokatsahiko ny fitahian’ireo ray sy ny zo izay tokony hanokanana ahy mba hizakako izany; noho ny tenako efa mpandala ny fahamarinana sady naniry koa ny ho isan’izay nanam-pahalalana be sy ny ho mpandala bebe kokoa ny fahamarinana sy ny hanam-pahalalana bebe kokoa hatrany ary ny ho rain’ny firenena maro, ny ho printsin’ny fiadanana, sady naniry ny handray toromarika sy ny hitandrina ny didin’ Andriamanitra, dia nanjary mpandova ara-dalana aho, Mpisorona avo mihazona ny zo nananan’ireo ray."
                },
                {
                    "number": 3,
                    "text": "Izany dia natolotra ahy avy tamin’ireo ray; nidina avy tamin’ireo ray izany, hatrany amin’ny fiandohan’ny fotoana, eny, hatramin’ny fiandohana na talohan’ny fanorenana ny tany, ka hatramin’izao fotoana izao, dia ny zon’ny lahimatoa, na ny lehilahy voalohany, izay i Adama, na ny ray voalohany, nandalo tamin’ireo ray ka hatraty amiko."
                },
                {
                    "number": 4,
                    "text": "Nokatsahiko ny fanendrena ahy ho amin’ny Fisoronana araka ny fanendren’ Andriamanitra ho an’ireo ray momba ny taranaka."
                },
                {
                    "number": 5,
                    "text": "Noho ireo raiko efa nivily niala tamin’ny fahamarinany sy tamin’ny didy masina izay efa nomen’ny Tompo Andriamaniny azy ireo ka nidera ireo andriamanitry ny mpanompo sampy, dia notsipahiny tanteraka ny hihaino ny feoko;"
                },
                {
                    "number": 6,
                    "text": "Fa ny fony dia nivonona ny hanao ratsy ary niraikitra tanteraka tamin’ny andriamanitr’i Elkenà sy ny andriamanitr’i Libnà ary ny andriamanitr’i Mamakrà sy ny andriamanitra Korasa ary ny andriamanitr’i Farao, mpanjakan’i Egypta;"
                },
                {
                    "number": 7,
                    "text": "Koa izy ireo dia nampitodika ny fony tany amin’ny soron’ny mpanompo sampy, tamin’ny fanaterana ny zanany ho sorona tamin’ireo sampy moana, ka tsy nihaino ny feoko fa niezaka ny hanala ny aiko kosa tamin’ny alalan’ny tanan’ny mpisoron’i Elkenà. Ny mpisoron’i Elkenà dia mpisoron’i Farao ihany koa."
                },
                {
                    "number": 8,
                    "text": "Ary tamin’izay fotoana izay, dia fomban’ny mpisoron’i Farao, mpanjakan’i Egypta, ny manatitra lehilahy, vehivavy ary ankizy ho fanatitra ho an’ireo andriamani-kafa eo amin’ny alitara izay naorina teo amin’ny tanin’i Kaldea."
                },
                {
                    "number": 9,
                    "text": "Ary ny zava-nitranga dia nanao fanatitra ho an’andriamanitr’i Farao, ary koa ho an’andriamanitr’i Sagrila, araka ny fomban’ny Egyptiana, ny mpisorona. Ankehitriny ny andriamanitr’i Sagrila dia ny masoandro."
                },
                {
                    "number": 10,
                    "text": "Ary nataon’ny mpisoron’i Farao na dia ny fanaterana ankizy ho fanati-tsaotra aza, teo amin’ny alitara izay nijoro teo akaikin’ny havoana natao hoe Havoanan’i Potifara, teo an-dohasahan’i Olisema."
                },
                {
                    "number": 11,
                    "text": "Ankehitriny ity mpisorona ity dia efa nanatitra teo amin’ny alitara virijiny telo indray miaraka, izay zanakavavin’i Onità, anankiray amin’ny taranak’andriana avy amin’ny naloaky ny kibon’i Hama mivantana. Ireo virijiny ireo dia naterina noho ny fahadiovany, ary izy ireo dia tsy nety niankohoka mba hitsaoka ireo andriamanitra hazo na vato, koa novonoina teo ambonin’io alitara io izy ireo, ary izany dia natao araka ny fomban’ny Egyptiana."
                },
                {
                    "number": 12,
                    "text": "Ary ny zava-nitranga dia nampiasa herisetra tamiko ireo mpisorona, mba hahazoany mamono ahy koa tahaka ny nataony tamin’ireo virijiny teo ambonin’io alitara io; ary mba hahazoanareo fahalalana ny amin’io alitara io, dia nangataka anao aho hijery ny sary eo amin’ny fiandohan’ity rakitsoratra ity."
                },
                {
                    "number": 13,
                    "text": "Izany dia natao araka ny endrika farafara, toy izay nisy teo anivon’ny Kaldeanina, ary napetraka teo anoloan’ireo andriamanitr’i Elkenà, i Libna, i Mamakrà, i Korasa, ary koa ny andriamanitra tahaka ny an’i Farao, mpanjakan’i Egypta."
                },
                {
                    "number": 14,
                    "text": "Mba hahazoanareo sary an-tsaina ny amin’ireo andriamanitra ireo, dia nomeko anareo ny sariny eo amin’ireo kisarisary eo am-piandohana, izay tarehina kisarisary nantsoin’ny Kaldeanina hoe ny Ralenôsy, izay midika hoe hierôgilifa."
                },
                {
                    "number": 15,
                    "text": "Ary raha nanainga ny tanany izy ireo mba hamely ahy, hahazoany manatitra ahy sy manala ny aiko, dia indro, nanandratra ny feoko tamin’ny Tompo Andriamanitro aho, ary ny Tompo dia nihaino sy nandre ka nameno ahy tamin’ny fahitana ny Tsitoha, ary ny anjelin’ny tavany dia nijoro teo akaikiko ka namaha avy hatrany ny fatorako;"
                },
                {
                    "number": 16,
                    "text": "Ary hoy ny feony tamiko: Abrahama, Abrahama, indro, Jehovah no anarako, ary efa nandre anao Aho ary nidina hanafaka anao sy haka anao hiala amin’ny tranon-drainao ary hiala amin’ny havanao rehetra hankamin’ny tany vahiny izay tsy fantatrao;"
                },
                {
                    "number": 17,
                    "text": "Ary izany dia noho izy ireo efa namily ny fony hiala Tamiko mba hidera ny andriamanitr’i Elkenà sy ny andriamanitr’i Libnà ary ny andriamanitr’i Mamakrà sy ny andriamanitr’i Kôrasa ary ny andriamanitr’i Farao, mpanjakan’i Egypta; koa efa nidina Aho hamaly azy ireo ary hamongotra izay efa nanainga ny tanany hamely anao, mba hanala ny ainao Abrahama zanako."
                },
                {
                    "number": 18,
                    "text": "Indro, Izaho no hitantana anao amin’ny tanako sy haka anao ka hampitondra anao ny anarako, dia ny Fisoronan’ny rainao, ary ho eo aminao ny heriko."
                },
                {
                    "number": 19,
                    "text": "Toy ny tamin’i Noa, dia ho toy izany koa aminao; fa amin’ny alalan’ny asa fanompoanao no hahafantarana mandrakizay ny anarako eto an-tany, fa Izaho no Andriamanitrao."
                },
                {
                    "number": 20,
                    "text": "Indro, ny havoan’i Potifara dia tao amin’ny tanin’i Oran’i Kaldea. Ary nandrodana ny alitaran’i Elkenà sy ny an’ireo andriamanitry ny tany ny Tompo ka nandrava azy ireny tanteraka, ary namely ny mpisorona ka maty izy; dia nisy fitomaniana lehibe tao Kaldea, ary koa tao an-dapan’i Farao, dia Farao izay midika hoe: mpanjaka araka ny firazanan’andriana."
                },
                {
                    "number": 21,
                    "text": "Ankehitriny ity mpanjakan’i Egypta ity dia tamingan’ireo naloaky ny kibon’i Hama ary iray ra amin’ireo Kananita ara-pahaterahana."
                },
                {
                    "number": 22,
                    "text": "Avy amin’izany firazanana izany no nipoiran’ny Egyptiana rehetra, ary dia toy izany no nitsimbinana ny ran’ny Kananita teo amin’ny tany."
                },
                {
                    "number": 23,
                    "text": "Ny nahita voalohany ny tanin’i Egypta dia vehivavy iray izay zanakavavin’i Hama sy zanakavavin’i Egyptosa izay midika ho Egypta amin’ny Kaldeana, izay midika hoe izay voarara;"
                },
                {
                    "number": 24,
                    "text": "Fony ity vehivavy ity nahita ny tany, dia safotry ny rano izany, ary taorian’izany dia nampitoeriny teo ny zanakalahiny; ary dia toy izany, hatramin’i Hama, no nipoiran’ity taranaka ity izay nitahiry ny ozona teo amin’ny tany."
                },
                {
                    "number": 25,
                    "text": "Ankehitriny ny governemanta voalohany tao Egypta dia natsangan’i Farao, ny lahimatoan’i Egyptosa, ilay zanakavavin’i Hama, ary izany dia araka ny fomban’ny governemantan’i Hama izay an’ny patriarika."
                },
                {
                    "number": 26,
                    "text": "Farao, lehilahy marina, dia nanangana ny fanjakany sy nitsara ny vahoakany tamim-pahendrena sy araka ny hitsiny tokoa tamin’ny androny rehetra, sady nikatsaka fatratra ny haka tahaka an’ilay lamina naorin’ireo ray tao amin’ny taranaka voalohany, tamin’ny andron’ny fanjakan’ny patriarika voalohany, dia tamin’ny nanjakan’i Adama, ary koa i Noa rainy izay nitso-drano azy tamin’ny tsodranon’ny tany sy tamin’ny tsodranon’ny fahendrena, fa nanozona azy kosa raha ny momba ny Fisoronana."
                },
                {
                    "number": 27,
                    "text": "Ankehitriny dia avy amin’izany firazanana izay tsy ahazoany ny zon’ny Fisoronana izany i Farao, na dia teo aza ny fihamboan’ireo Farao mafy ho nahazo izany tamin’i Noa, tamin’ny alalan’i Hama, koa sodokan’ny fanompoan-tsampin’izy ireo ny raiko;"
                },
                {
                    "number": 28,
                    "text": "Fa hiezaka aho hatramin’izao ny hanoritsoritra ny tantara, hatreo amin’ny tenako ka mianotra hatrany amin’ny fiandohan’ny fahariana, fa efa eto am-pelatanako ireto rakitsoratra izay efa notanako hatramin’izao fotoana izao ireto."
                },
                {
                    "number": 29,
                    "text": "Ankehitriny, nony efa voa ilay mpisoron’i Elkenà ka maty, dia tonga ny fahatanterahan’ireo zavatra izay nolazaina tamiko momba ny tanin’i Kaldea, fa hisy mosary eo amin’ny tany."
                },
                {
                    "number": 30,
                    "text": "Araka izany, dia nanjaka nanerana ny tanin’i Kaldea manontolo ny mosary, ary nijaly mafy tokoa ny raiko noho ny mosary ka nibebaka tamin’ny ratsy izay efa novolavolainy hamelezana ahy, hanalana ny aiko."
                },
                {
                    "number": 31,
                    "text": "Fa ny rakitsoratr’ireo ray, dia ireo patriarika, momba ny zon’ny Fisoronana, dia notehirizin’ny Tompo teo an-tanako; koa ny fahalalana ny amin’ny fiandohan’ny fahariana, ary koa ny amin’ny planeta sy ny amin’ny kintana, toy ny nampahalalana ireo ray izany, dia efa notanako hatramin’ny anio, ary hiezaka aho ny hanoratra ny sasantsasany amin’ireny zavatra ireny eo amin’ity rakitsoratra ity, ho tombontsoan’ny taranako izay handimby ahy."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Abrahama 2",
            "data_type": "chapter",
            "chapter_name": "Toko 2",
            "chapter_summary": [
                "Nandao an’i Ora i Abrahama ary nankany Kanana—Niseho taminy tao Harana i Jehovah—Ireo fitahian’ny filazantsara rehetra dia nampanantenaina ny taranany ary amin’ny alalan’ny taranany ho an’ny rehetra—Nandeha nankany Kanana izy ary nanohy hatrany Egypta."
            ],
            "verses": [
                {
                    "number": 1,
                    "text": "Ankehitriny dia nataon’ny Tompo Andriamanitra nihamafy ny mosary teo amin’ny tanin’i Ora, hany ka maty i Harana rahalahiko; fa i Tera raiko kosa dia mbola nonina teo amin’ny tanin’i Oran’ny Kaldeana."
                },
                {
                    "number": 2,
                    "text": "Ary ny zava-nitranga dia nalaiko izaho Abrahama ho vady i Saray, ary Nahora rahalahiko dia naka an’i Milka izay zanakavavin’i Harana ho vady."
                },
                {
                    "number": 3,
                    "text": "Ankehitriny dia efa niteny tamiko ny Tompo hoe: Ry Abrahama, mandehana miala amin’ny taninao sy ny havanao ary ny tranon’ny rainao hankany amin’ny tany izay hasehoko anao."
                },
                {
                    "number": 4,
                    "text": "Koa nilaozako hankany amin’ny tany Kanana ny tanin’i Oran’ny Kaldeana; dia nalaiko i Lota zana-drahalahiko sy ny vadiny ary i Saray vadiko; ary ny raiko koa dia nanaraka ahy hankany amin’ny tany izay nataonay hoe: Harana."
                },
                {
                    "number": 5,
                    "text": "Ary nihena ny mosary; ary nijanona tao Harana ny raiko ka nonina tao, satria nisy andiana biby fiompy betsaka tao Harana; ary niverina indray tany amin’ny fanompoan-tsampiny ny raiko, koa dia nonina tao Harana izy."
                },
                {
                    "number": 6,
                    "text": "Fa izaho Abrahama sy i Lota zana-drahalahiko dia nivavaka tamin’ny Tompo, ary niseho tamiko ny Tompo ary nanao tamiko hoe: Mitsangàna ary raiso i Lota hiaraka aminao; fa efa nikasa ny haka anao hiala ao Harana Aho ka hahatonga anao ho mpanompo hitondra ny anarako any amin’ny tany vahiny izay homeko ho an’ny taranakao any aorianao ho lova maharitra mandrakizay, rehefa mihaino ny feoko izy."
                },
                {
                    "number": 7,
                    "text": "Fa Izaho no Tompo Andriamanitrao; mitoetra any an-danitra Aho; ny tany no fitoeran-tongotro; maninjitra ny tanako eo amin’ny ranomasina Aho, dia mankatò ny feoko izany; mahatonga ny rivotra sy ny afo ho kalesiko Aho; lazaiko amin’ny tendrombohitra hoe—Mialà eto—ary indro entin’ny tadio izany, amin’ny indray mipi-maso, tampoka."
                },
                {
                    "number": 8,
                    "text": "Jehovah no anarako, ary fantatro hatramin’ny voalohany ny farany; koa homba anao ny tanako."
                },
                {
                    "number": 9,
                    "text": "Ary Izaho hahatonga anao ho firenena lehibe, ary hitahy anao izaitsizy Aho ka hahatonga ny anaranao ho lehibe any anivon’ny firenen-drehetra, ary ianao dia ho fitahiana ho an’ny taranakao any aorianao, ka eo an-tanany no hitondrany ity asa fanompoana ity sy ny Fisoronana ho any amin’ny firenen-drehetra;"
                },
                {
                    "number": 10,
                    "text": "Ary Izaho hitahy azy ireo amin’ny anaranao; fa izay rehetra mandray ity Filazantsara ity dia hantsoina araka ny anaranao ary hisaina ho isan’ny taranakao, ka hitsangana sy hitso-drano anao ho toy ny rainy;"
                },
                {
                    "number": 11,
                    "text": "Ary Izaho hitahy izay mitso-drano anao ary hanozona izay manozona anao; ary ao aminao (izany hoe, ao amin’ny Fisoronanao) sy ao amin’ny taranakao (izany hoe, ny Fisoronanao), satria omeko anao ny fampanantenana fa io zo io dia hitohy ao aminao sy ao amin’ny taranakao avy aorianao (izany hoe raha lazaina, ny taranaka ara-bakiteny, na ny taranaka ara-nofo) no hitahiana ny fianakaviana rehetra eto an-tany, dia amin’ny fitahian’ny Filazantsara, izay fitahian’ny famonjena, dia ny fiainana mandrakizay."
                },
                {
                    "number": 12,
                    "text": "Ankehitriny rehefa avy niresaka tamiko ny Tompo ka nisintona ny tavany hiala ahy, dia hoy aho anakampo: Ny mpanomponao dia efa nitady Anao tamin-kafanam-po tokoa; ankehitriny dia hitako Ianao;"
                },
                {
                    "number": 13,
                    "text": "Ianao no naniraka ny anjelinao hanafaka ahy tamin’ireo andriamanitr’i Elkenà, ary tena mety amiko ny mihaino ny feonao, koa aoka hitsangana ny mpanomponao ary hiainga amim-piadanana."
                },
                {
                    "number": 14,
                    "text": "Koa izaho Abrahama dia niainga araka izay efa nolazain’ny Tompo tamiko, ary niaraka tamiko i Lota; ary izaho Abrahama dia feno roa amby enimpolo taona raha niainga niala an’i Harana."
                },
                {
                    "number": 15,
                    "text": "Dia naka an’i Saray aho, izay nalaiko ho vady fony aho tao Ora, tao Kaldea, sy i Lota zana-drahalahiko ary ny fanananay rehetra izay efa voangonay mbamin’ireo olona izay efa azonay tao Harana ary dia nizotra ny dianay nankany amin’ny tany Kanana, ka nitoetra tao anaty lay izahay nandritra ny dianay;"
                },
                {
                    "number": 16,
                    "text": "Koa ny mandrakizay no firakotray sy vatolampinay ary famonjena anay, raha niainga avy tao Harana, tamin’ny lalan’i Jerisôna izahay ka tonga teo amin’ny tany Kanana."
                },
                {
                    "number": 17,
                    "text": "Ankehitriny, izaho Abrahama dia nanorina alitara teo amin’ny tanin’i Jerisôna ary nanao fanatitra ho an’ny Tompo sady nivavaka mba hahazoana mampiala ny mosary amin’ny tranon-draiko, mba tsy hahafaty azy ireo."
                },
                {
                    "number": 18,
                    "text": "Ary rehefa izany dia niainga avy tao Jerisôna izahay ka namakivaky ny tany hatrany amin’ny toerana atao hoe Sekema; izany dia tao amin’ny lemak’i More, ary efa tonga sahady teo amin’ny faritry ny tanin’ny Kananita izahay, ka nanatitra fanatitra teo amin’ny lemak’i More aho ary nivavaka sady niantso ny Tompo, satria efa tonga sahady teo amin’ny tanin’ny firenena mpanompo sampy izahay."
                },
                {
                    "number": 19,
                    "text": "Dia niseho tamiko ny Tompo ho valin’ny fivavako ka nanao tamiko hoe: Ny taranakao no homeko ity tany ity."
                },
                {
                    "number": 20,
                    "text": "Ary izaho Abrahama dia nitsangana avy teo amin’ny toerana nisy ny alitara izay efa naoriko ho an’ny Tompo, ary nifindra avy teo hankany amin’ny tendrombohitra atsinanan’i Betela ka nanangana ny laiko teo, ka i Betela no tao andrefana ary i Ay no tao atsinanana; dia teo aho no nanorina alitara iray hafa ho an’ny Tompo ka niantso indray ny anaran’ny Tompo."
                },
                {
                    "number": 21,
                    "text": "Ary izaho Abrahama dia nizotra nanohy ny dia nianatsimo; ary mbola nisy mosary teo amin’ny tany; ary izaho Abrahama dia nanapa-kevitra ny hidina any Egypta ka hitoetra any fa nihamafy indrindra ny mosary."
                },
                {
                    "number": 22,
                    "text": "Ary ny zava-nitranga nony efa akaiky hiditra an’i Egypta aho, dia hoy ny Tompo tamiko: Indro, vehivavy tsara tarehy ka mateza jerena i Saray vadinao;"
                },
                {
                    "number": 23,
                    "text": "Koa izao no zavatra hitranga; rehefa mahita azy ny Egyptiana dia hanao hoe—Izy no vadiny; dia hovonoiny ianao fa hotsimbininy kosa izy ho velona; koa ezaho ny hanaovanao toy izao:"
                },
                {
                    "number": 24,
                    "text": "Aoka izy hilaza amin’ny Egyptiana fa anabavinao, dia ho velona ny fanahinao."
                },
                {
                    "number": 25,
                    "text": "Ary ny zava-nitranga dia noteneniko izaho Abrahama an’i Saray vadiko izay rehetra efa nolazain’ny Tompo tamiko—Koa lazao aminy, iangaviako ianao, fa anabaviko ianao mba hasiany soa aho noho ny aminao, dia ho velona ny fanahiko noho ianao."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Abrahama 3",
            "data_type": "chapter",
            "chapter_name": "Toko 3",
            "chapter_summary": [
                "Nianaran’i Abrahama tamin’ny alalan’ny Orima sy Tomima ny momba ny masoandro, ny volana, ny kintana—Nambaran’ny Tompo azy ny toetra mandrakizain’ireo fanahy—Nianatra ny amin’ny fiainana talohan’ny fianana an-tany, ny fanokanana mialoha, ny fahariana, ny nifidianana Mpanavotra ary ny toetra faharoan’ny olona izy."
            ],
            "verses": [
                {
                    "number": 1,
                    "text": "Ary izaho Abrahama dia nanana ny Orima sy Tomima izay efa nomen’ny Tompo Andriamanitra ahy tany Oran’ny Kaldeana;"
                },
                {
                    "number": 2,
                    "text": "Ary izaho dia nahita ireo kintana, fa tena lehibe izy ireo, ary ny anankiray aminy dia akaiky indrindra ny seza fiandrianan’ Andriamanitra; ary nisy lehibe maro izay nifanakaiky taminy;"
                },
                {
                    "number": 3,
                    "text": "Ary hoy ny Tompo tamiko: Indreo ny mpitarika; ary ny anaran’ilay anankiray lehibe dia i Kôlôba, satria io no akaiky Ahy, fa Izaho no Tompo Andriamanitrao: Izaho dia efa nametraka io anankiray io mba hitarika ireo rehetra izay iray lamina aminy toy ity ijoroanao ity."
                },
                {
                    "number": 4,
                    "text": "Ary ny Tompo nanambara tamiko tamin’ny alalan’ny Orima sy Tomima fa i Kôlôba dia araka ny fomban’ny Tompo, araka ny fotoany sy ny tonontaonany eo amin’ny fihodinany; fa ny fihodinany indray mandeha dia indray andro ho an’ny Tompo, araka ny fomba fanisany ary arivo taona kosa izany araka ny fotoana voafetra ho an’ilay ijoroanao eo amboniny. Izany no fanisana ny fotoanan’ny Tompo, araka ny fanisan’i Kôlôba."
                },
                {
                    "number": 5,
                    "text": "Ary hoy ny Tompo tamiko: Ny planeta, izay kelikely kokoa ny hazavany, kelikely kokoa noho ny an’izay manapaka ny andro, izay manapaka ny alina, dia ambony na lehibe kokoa noho izay ijoroanao, raha eo amin’ny lafiny fanisana, fa mihetsika araka ny lamina miadana kokoa izy; izany dia araka ny lamina, satria mitoetra ambonin’ny tany izay ijoroanao izy, koa ny fanisana ny fotoany dia tsy betsaka raha ny amin’ny isan’ny androny sy ny an’ny volany ary ny an’ny taonany."
                },
                {
                    "number": 6,
                    "text": "Ary hoy ny Tompo tamiko: ankehitriny ry Abrahama, ireo zavatra roa ireo dia misy, indro, hitan’ny masonao izany; omena anao ny hahafantatra ny fotoana fanisana sy ny fotoana voatendry, eny, ny fotoana voatendry ho an’ny tany izay ijoroanao sy ny fotoana voatendry ho an’ny hazavana lehibe kokoa izay voatendry hanapaka ny andro ary ny fotoana voatendry ho an’ny hazavana kelikely kokoa izay voatendry hanapaka ny alina."
                },
                {
                    "number": 7,
                    "text": "Ankehitriny ny fotoana voatendry ho an’ny hazavana kelikely kokoa dia fotoana lavalava kokoa ny fanisana azy noho ny fanisana ny fotoana ho an’ny tany izay ijoroanao."
                },
                {
                    "number": 8,
                    "text": "Ary eo amin’izay isian’ireo zavatra roa ireo no hisian’ny zavatra iray hafa eo ambonin’izy ireo, izany hoe, hisy planeta iray hafa izay mbola ho lavalava kokoa ny fanisana ny fotoany;"
                },
                {
                    "number": 9,
                    "text": "Ary dia toy izany no isian’ny fanisana ny fotoan’ny planeta iray ho ambony noho ny iray hafa ambara-pahatonganao eo akaikin’i Kôlôba, dia i Kôlôba izay araka ny fanisana ny fotoan’ny Tompo; dia i Kôlôba izay voatendry ho eo akaikin’ny seza fiandrianan’ny Tompo mba hitantana ireo planeta rehetra ireo izay iray lamina, amin’ilay ijoroanao."
                },
                {
                    "number": 10,
                    "text": "Ary omena anao ny hahafantatra ny fotoana voatendry ho an’ny kintana rehetra izay voatendry hanome hazavana ambara-pahatonga anao eo akaikin’ny seza fiandrianan’ Andriamanitra."
                },
                {
                    "number": 11,
                    "text": "Dia toy izany no niresahako izaho Abrahama nifanatrika tamin’ny Tompo, toy ny olona iray miresaka amin’ny iray hafa; ary nilaza tamiko ny zavatra izay efa nataon’ny tanany Izy;"
                },
                {
                    "number": 12,
                    "text": "Ary hoy Izy tamiko: Anaka, anaka (ary nahinjiny ny tanany), indro hasehoko anao ireo zavatra rehetra ireo. Ary nametraka ny tanany teo amin’ny masoko Izy, dia hitako ireo zavatra izay efa nataon’ny tanany, izay maro; ary nitombo teo anoloan’ny masoko ireo ka tsy haiko nojerena ny farany."
                },
                {
                    "number": 13,
                    "text": "Ary hoy Izy tamiko: Ity no Sinehà, dia ny masoandro. Ary hoy Izy tamiko: Kôkôba dia kintana. Ary hoy Izy tamiko: Olea dia ny volana. Ary hoy Izy tamiko: Kôkaobeama izay midika hoe kintana, na ireo hazavana lehibe rehetra izay teny amin’ny habakabaky ny lanitra."
                },
                {
                    "number": 14,
                    "text": "Ary tamin’ny andro alina no nitenenan’ny Tompo ireto teny ireto tamiko: Hahamaro anao Aho ary ny taranakao any aorianao dia ho toy ireo; ary raha afaka manisa ny fasika ianao dia tahaka izany ny isan’ny taranakao."
                },
                {
                    "number": 15,
                    "text": "Ary hoy ny Tompo tamiko: Ry Abrahama, asehoko anao ireo zavatra ireo alohan’ny handehananao mankany Egypta, mba hahazoanao manambara ireo teny rehetra ireo."
                },
                {
                    "number": 16,
                    "text": "Raha misy zavatra roa ka ny iray dia ambonin’ilay iray hafa, dia hisy ireo zavatra lehibe kokoa eo ambonin’izy ireo; koa i Kôlôba no lehibe indrindra amin’ny kôkaobeama rehetra izay efa hitanao, satria io no akaiky Ahy indrindra."
                },
                {
                    "number": 17,
                    "text": "Ankehitriny raha misy zavatra roa, ny iray ambonin’ilay iray hafa, toy ny volana ambonin’ny tany, dia mety hisy planeta na kintana eo amboniny; ary tsy misy na inona na inona izay halatsaky ny Tompo Andriamanitrao ao am-pony mba hataony ka tsy hataony."
                },
                {
                    "number": 18,
                    "text": "Na izany aza anefa dia nataony ny kintana lehibe kokoa; toy izany koa, raha misy fanahy roa ka ny iray ho marani-tsaina noho ilay iray hafa, ireo fanahy roa ireo anefa, na dia marani-tsaina noho ilay iray hafa aza ny iray, dia tsy manam-piandohana; nisy teo aloha izy ireo sady tsy hanam-pahataperana, hisy any aoriana izy ireo satria gnolaoma, na mandrakizay."
                },
                {
                    "number": 19,
                    "text": "Ary hoy ny Tompo tamiko: Ireo zavatra roa ireo dia misy, fa misy fanahy roa, ny iray marani-tsaina kokoa noho ny iray hafa; hisy iray hafa ho marani-tsaina kokoa noho ireo; Izaho no Tompo Andriamanitrao, Izaho dia marani-tsaina kokoa noho izy rehetra."
                },
                {
                    "number": 20,
                    "text": "Nirahin’ny Tompo Andriamanitra ny anjeliny hanafaka anao teo an-tanan’ny mpisoron’i Elkenà."
                },
                {
                    "number": 21,
                    "text": "Izaho dia mitoetra eo afovoan’izy rehetra; koa ankehitriny dia efa nidina eto aminao Aho hanambara aminao ireo asa izay efa nataon’ny tanako, izay ihoaran’ny fahendreko azy rehetra, fa manapaka eny amin’ny lanitra ambony Aho sy ety amin’ny tany ambany, amin’ny fahendrena rehetra sy ny fahamalinana, eo amin’ireo faharanitan-tsaina rehetra efa hitan’ny masonao hatrany am-piandohana; Izaho dia nidina tany am-piandohana, teo afovoan’ireo faharanitan-tsaina rehetra efa hitanao."
                },
                {
                    "number": 22,
                    "text": "Ankehitriny dia izaho Abrahama no nanehoan’ny Tompo ireo faharanitan-tsaina izay efa nalamina talohan’ny nisian’izao tontolo izao; ary teo anivon’ireo rehetra ireo dia nisy maro no anisan’ireo ambony sy lehibe;"
                },
                {
                    "number": 23,
                    "text": "Ary hitan’ Andriamanitra ireo fanahy ireo fa tsara, ary Izy dia nijoro teo afovoan’izy ireo ka nanao hoe: Ireto no hataoko mpanapako; fa nijoro teo anivon’ireo izay fanahy Izy ary nahita fa tsara ireo; ary hoy Izy tamiko: Ry Abrahama, anisan’ireo ianao; efa nofinidy ianao talohan’ny nahaterahanao."
                },
                {
                    "number": 24,
                    "text": "Ary nisy anankiray nijoro teo anivony, izay nitovy tamin’ Andriamanitra, ary hoy Izy tamin’ireo izay niaraka taminy: Hidina isika fa misy toerana eny, ary haka amin’ireto akora ireto isika dia hanao tany iray izay hahazoan’ireto mitoetra;"
                },
                {
                    "number": 25,
                    "text": "Dia hosedraintsika amin’izany izy ireo, hahitana raha toa izy ireo ka hanao ny zava-drehetra handidian’ny Tompo Andriamaniny azy ireo;"
                },
                {
                    "number": 26,
                    "text": "Ary ireo izay mitana ny toetrany voalohany no homena fanampiny; ary ireo izay tsy mitana ny toetrany voalohany dia tsy hanana voninahitra ao amin’ny fanjakana iraisana amin’ireo izay mitana ny toetrany voalohany; ary ireo izay mitana ny toetrany faharoa dia hanana voninahitra anampy eo ambony lohany mandrakizay mandrakizay."
                },
                {
                    "number": 27,
                    "text": "Ary hoy ny Tompo: Iza no hirahako? Ary namaly ilay anankiray izay tahaka ny Zanak’Olona hoe: Inty Aho, iraho Aho. Ary ny anankiray hafa dia namaly ary nanao hoe: Inty aho, iraho aho. Ary hoy ny Tompo: Haniraka iry voalohany Aho."
                },
                {
                    "number": 28,
                    "text": "Ary tezitra ilay faharoa ka tsy nitana ny toetrany voalohany; ary tamin’izay andro izay dia maro no nanaraka azy."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Abrahama 4",
            "data_type": "chapter",
            "chapter_name": "Toko 4",
            "chapter_summary": [
                "Novolavolain’ireo Andriamanitra ny fahariana ny tany sy ny aina rehetra eo aminy—Aroso etoana ny drafiny nandritra ny enina andro nahariana izao tontolo izao."
            ],
            "verses": [
                {
                    "number": 1,
                    "text": "Ary hoy ny Tompo tamin’izay: Andeha isika hidina. Dia nandeha nidina izy ireo tany am-piandohana, ary izy ireo, izany hoe ireo Andriamanitra, dia nahary sy namorona ny lanitra sy ny tany."
                },
                {
                    "number": 2,
                    "text": "Ary ny tany, taorian’ny namoronana azy, dia foana sy tsy nisy mponina, satria tsy mbola namorona na inona na inona afa-tsy ny tany izy ireo; ary haizina no nanjaka tambonin’ny lalina ary ny Fanahin’ireo Andriamanitra no nanomba tambonin’ny rano."
                },
                {
                    "number": 3,
                    "text": "Ary hoy Izy ireo (Ireo Andriamanitra): Aoka hisy hazavana; dia nisy hazavana."
                },
                {
                    "number": 4,
                    "text": "Ary hitan’izy ireo (ireo Andriamanitra) ny hazavana, fa mamirapiratra izany; ary nosarahin’izy ireo ny hazavana, na nampisaraka izany tamin’ny haizina Izy ireo."
                },
                {
                    "number": 5,
                    "text": "Ary ireo Andriamanitra nanao ny hazavana hoe Andro, ary ny haizina dia nataony hoe Alina. Ary ny zava-nitranga dia hatramin’ny hariva ka mandra-maraina no nataony hoe alina; ary hatramin’ny maraina ka mandram-pahahariva no nataony hoe andro; ary izany no voalohany na fiandohan’izay nataony hoe andro sy alina."
                },
                {
                    "number": 6,
                    "text": "Ary hoy koa ireo Andriamanitra: Aoka hisy habakabaka eo afovoan’ny rano ary hampisaraka ny rano amin’ny rano."
                },
                {
                    "number": 7,
                    "text": "Ary nodidian’ireo Andriamanitra ny habakabaka, ka dia nampisaraka ny rano izay ambanin’ny habakabaka amin’ny rano izay ambonin’ny habakabaka izany; dia to izany, araka izay nandidian’izy ireo."
                },
                {
                    "number": 8,
                    "text": "Ary ireo Andriamanitra nanao ny habakabaka hoe Lanitra. Ary ny zava-nitranga dia hatramin’ny hariva ka mandra-maraina no nataony hoe alina; ary ny zava-nitranga dia hatramin’ny maraina ka mandra-pahahariva no nataony hoe andro, ary izany no fotoana faharoa izay nataony hoe alina sy andro."
                },
                {
                    "number": 9,
                    "text": "Ary ireo Andriamanitra dia nandidy, nanao hoe: Aoka ny rano ambanin’ny lanitra hiara-hiangona amin’ny toerana iray ary aoka hiseho ny maina; dia to araka izay nandidian’izy ireo izany."
                },
                {
                    "number": 10,
                    "text": "Ary ireo Andriamanitra nanao ny maina hoe tany; ary ny fiarahan’ny rano miangona dia nataony hoe Rano Lehibe; ary hitan’ireo Andriamanitra fa nankatoavina Izy ireo."
                },
                {
                    "number": 11,
                    "text": "Ary hoy ireo Andriamanitra: Aoka isika hanomana ny tany hamoazany ahitra sy anana mamoa; hazo fihinam-boa izay mamoa, samy araka ny karazany avy, ka ny voany ao aminy dia mamoa ny iray tarika aminy ihany eto an-tany; ary izany dia to araka izay nandidian’izy ireo."
                },
                {
                    "number": 12,
                    "text": "Ary ireo Andriamanitra dia nahary ny tany mba hamoazany ahitra avy amin’ny voany ihany sy ny anana hamoazany anana avy amin’ny voany, sady manana voa samy araka ny karazany avy; ary ny tany mba hamoazany hazo avy amin’ny voany ihany, sady manana voa, ka ny voany dia tsy mamoa afa-tsy izay iray tarika aminy ihany, samy araka ny karazany avy; ary hitan’ireo Andriamanitra fa nankatoavina Izy ireo."
                },
                {
                    "number": 13,
                    "text": "Ary ny zava-nitranga dia nisain’izy ireo ny andro; hatramin’ny hariva ka mandra-maraina, dia nataony hoe alina; ary ny zava-nitranga dia hatramin’ny maraina ka mandra-pahahariva no nataony hoe andro; ary izany no fotoana fahatelo."
                },
                {
                    "number": 14,
                    "text": "Ary ireo Andriamanitra dia nandamin’ny ireo hazavana teny amin’ny habakabaky ny lanitra ka nahatonga azy ireo hampisaraka ny andro amin’ny alina; nandamin’ny azy ireo mba ho famantarana sy ho tonontaona ary ho andro sy ho taona;"
                },
                {
                    "number": 15,
                    "text": "Ary nandamin’ny azy ireo mba ho fahazavana eny amin’ny habakabaky ny lanitra, hanome hazavana ny tany; dia to izany."
                },
                {
                    "number": 16,
                    "text": "Ary ireo Andriamanitra dia nandamin’ny ireo hazavana lehibe roa, ny hazavana lehibe kokoa hanapaka ny andro, ary ny hazavana kelikely kokoa hanapaka ny alina; miaraka amin’ny hazavana kelikely kokoa no nametrahana ireo kintana ihany koa;"
                },
                {
                    "number": 17,
                    "text": "Ary ireo Andriamanitra dia nametraka azy ireo teny amin’ny habakabaky ny lanitra, mba hanome hazavana ny tany ary hanapaka amin’ny andro sy amin’ny alina, ka hampisaraka ny hazavana amin’ny haizina."
                },
                {
                    "number": 18,
                    "text": "Ary ireo Andriamanitra dia nanara-maso ireo zavatra izay efa nodidiany ireo ambara-pankatoavan’izy ireny."
                },
                {
                    "number": 19,
                    "text": "Ary ny zava-nitranga dia hatramin’ny hariva ka mandra-maraina no alina; ary ny zava-nitranga dia hatramin’ny maraina ka mandra-pahahariva no andro; ary izany no fotoana fahefatra."
                },
                {
                    "number": 20,
                    "text": "Ary hoy ireo Andriamanitra: Aoka isika hanomana ny rano mba ho sesehena ny voary mihetsika izay manana aina haterany; ary ny vorona, mba hahazoany manidina ambonin’ny tany, eny amin’ny habakabaka malalaky ny lanitra."
                },
                {
                    "number": 21,
                    "text": "Ary nanomana ny rano ireo Andriamanitra mba hahazoan’izany mamoaka ireo trozona lehibe sy ireo voary manana aina rehetra, izay mihetsika, izay sesehena natao havoaky ny rano, samy araka ny karazany avy, ary ny vorona manan’elatra rehetra, samy araka ny karazany avy. Ary hitan’ireo Andriamanitra fa nankatoavina Izy ireo, fa tsara ny drafiny."
                },
                {
                    "number": 22,
                    "text": "Ary hoy ireo Andriamanitra: Hitahy azy ireo Isika ka hahatonga azy ho maro anaka sy hihabetsaka ary hameno ny rano ao amin’ny ranomasina na ireo rano lehibe; ary hahatonga ny vorona hihamaro eo amin’ny tany."
                },
                {
                    "number": 23,
                    "text": "Ary ny zava-nitranga dia hatramin’ny hariva ka mandra-maraina no nataony hoe alina; ary ny zava-nitranga dia hatramin’ny maraina ka mandra-pahahariva no nataony hoe andro; ary izany no fotoana fahadimy."
                },
                {
                    "number": 24,
                    "text": "Ary nanomana ny tany ireo Andriamanitra mba hamoahan’izany ireo voary manana aina samy araka ny karazany avy, biby fiompy sy zava-mandady ary biby ny tany, samy araka ny karazany avy; ary izany dia to araka izay nolazainy."
                },
                {
                    "number": 25,
                    "text": "Ary ireo Andriamanitra dia nahary ny tany mba hamoahan’izany ireo biby, samy araka ny karazany avy, sy biby fiompy samy araka ny karazany avy, ary ny zavatra rehetra mandady amin’ny tany, samy araka ny karazany avy; ary hitan’ireo Andriamanitra fa hankatò izy ireo."
                },
                {
                    "number": 26,
                    "text": "Ary nifampidinika ireo Andriamanitra ka nanao hoe: Andeha Isika hidina ary hamorona olona tahaka ny endritsika, araka ny tarehintsika; ary homentsika azy ireo ny hanjaka amin’ny hazandrano ao amin’ny ranomasina sy amin’ny voron’ny habakabaka ary amin’ny biby fiompy sy amin’ny tany manontolo ary amin’ny zava-mandady rehetra, izay mandady amin’ny tany."
                },
                {
                    "number": 27,
                    "text": "Dia nidina ireo Andriamanitra mba hamorona ny olona tahaka ny endriny, tahaka ny endrik’ireo Andriamanitra no namoronany azy, lahy sy vavy no namoronany azy ireo."
                },
                {
                    "number": 28,
                    "text": "Ary hoy ireo Andriamanitra: Hitahy azy ireo Isika. Ary hoy ireo Andriamanitra: Isika dia hahatonga azy ireo ho maro fara sy hihabetsaka ary hameno ny tany ka hampanompo azy, ary hanjaka amin’ny hazandrano ao amin’ny ranomasina sy amin’ny voron’ny habakabaka ary amin’ny zavatra velona rehetra izay mihetsika eo amin’ny tany."
                },
                {
                    "number": 29,
                    "text": "Ary hoy ireo Andriamanitra: Indro, homentsika azy ireo ny anana rehetra manintsam-boa izay maniry eto ambonin’ny tany manontolo sy ny hazo rehetra izay misy voa; eny, ny voan’ny hazo rehetra manintsam-boa no homentsika azy ireo; izany no ho fihinany."
                },
                {
                    "number": 30,
                    "text": "Ary ny biby rehetra eto an-tany sy ny voron’ny habakabaka ary ny zavatra rehetra izay mandady amin’ny tany, indro, homentsika aina ireo, ary homentsika azy ireo koa ny anana maitso ho fihinany, ary ireo zavatra rehetra ireo dia hohariana toy izany."
                },
                {
                    "number": 31,
                    "text": "Ary hoy ireo Andriamanitra: Hanao ny zava-drehetra izay efa nolazaintsika isika ary hahary azy ireo; ary indro, ho tena mpankatò izy ireo. Ary ny zava-nitranga dia hatramin’ny hariva ka mandra-maraina no nataony hoe alina; ary ny zava-nitranga dia hatramin’ny maraina ka mandra-pahahariva no nataony hoe andro; ary nisainy ny fotoana fahenina."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Abrahama 5",
            "data_type": "chapter",
            "chapter_name": "Toko 5",
            "chapter_summary": [
                "Novitain’ireo Andriamanitra ny drafiny momba ny fahariana ny zava-drehetra—Notanterahany ny Fahariana araka ny drafiny—Nomen’i Adama anarana ny voary manana aina rehetra."
            ],
            "verses": [
                {
                    "number": 1,
                    "text": "Ary toy izany no hamintantsika ny lanitra sy ny tany mbamin’ireo mponiny eo aminy avy."
                },
                {
                    "number": 2,
                    "text": "Ary nifampiresaka ireo Andriamanitra hoe: Amin’ny fotoana fahafito, dia hofaranantsika ny asantsika izay efa notapahintsika; ary hitsahatra amin’ny asantsika rehetra izay efa notapahintsika Isika amin’ny fotoana fahafito."
                },
                {
                    "number": 3,
                    "text": "Ary ireo Andriamanitra dia namarana tamin’ny fotoana fahafito, satria tamin’ny fotoana fahafito Izy ireo no tokony hitsahatra amin’ny asany rehetra izay notapahin’izy ireo (Ireo Andriamanitra) teo anivon’izy ireo mba hatao; ary nanamasina izany. Ary dia toy izany no fanapahan-keviny tamin’ny fotoana izay nanapahany teo anivony mba hamoronana ny lanitra sy ny tany."
                },
                {
                    "number": 4,
                    "text": "Dia nidina ireo Andriamanitra ary nametraka ireo dingana teo amin’ny famoronana ny lanitra sy ny tany ireo, fony izy ireo noforonina tamin’ny andro izay namoronan’ireo Andriamanitra ny tany sy ny lanitra,"
                },
                {
                    "number": 5,
                    "text": "Araka izay rehetra efa nolazainy momba ny zavamaniry rehetra eny an-tsaha talohan’ny nisiany teto an-tany, ary ny ahitra rehetra eny an-tsaha talohan’ny naniriany; fa tsy mbola nampilatsaka ranonorana tambonin’ny tany ireo Andriamanitra fony Izy ireo nanapaka ny hanao azy ireny ary tsy mbola namorona ny olona mba hiasa ny tany."
                },
                {
                    "number": 6,
                    "text": "Fa ny zavona niakatra avy tamin’ny tany ka nandena ny tany manontolo."
                },
                {
                    "number": 7,
                    "text": "Ary ireo Andriamanitra dia namorona ny olona avy amin’ny vovo-tany, ka naka ny fanahiny (izany hoe, ny fanahin’ny olona) ary nametraka izany tao aminy; ary nofofoniny fofonaina mahavelona ny vavorony, ka tonga fanahy velona izy."
                },
                {
                    "number": 8,
                    "text": "Ary nanao saha tao Edena, tao atsinanana, ireo Andriamanitra, ary tao Izy ireo no nampitoetra an-dralehilahy ka napetrak’Izy ireo tao amin’ny vatany izay efa nataon’izy ireo ny fanahiny."
                },
                {
                    "number": 9,
                    "text": "Ary teo amin’ny tany no nampanirian’ireo Andriamanitra ny hazo rehetra izay mahafinaritra ny maso sy tsara ho fihinana; ny hazon’aina koa dia teo afovoan’ny saha, mbamin’ny hazon’ny fahalalana ny tsara sy ny ratsy."
                },
                {
                    "number": 10,
                    "text": "Nisy renirano iray nivoaka avy tao Edena, mba hanondraka ny saha, ary hatreo izany dia nizara ka tonga lohany efatra."
                },
                {
                    "number": 11,
                    "text": "Ary nalain’ireo Andriamanitra ralehilahy ka napetrany tao amin’ny Saha Edena mba hiasa sy hitandrina azy."
                },
                {
                    "number": 12,
                    "text": "Ary ireo Andriamanitra dia nandidy an-dralehilahy, nanao hoe: Ny hazo rehetra eto amin’ny saha dia azonao ihinanana malalaka,"
                },
                {
                    "number": 13,
                    "text": "Fa ny hazon’ny fahalalana ny tsara sy ny ratsy dia tsy hihinananao; fa amin’ny fotoana izay ihinananao azy, dia ho faty marina tokoa ianao. Ankehitriny izaho Abrahama dia nahita fa izany dia araka ny fotoan’ny Tompo, izay araka ny fotoan’i Kôlôba; fa tsy mbola notendren’ireo Andriamanitra ho an’i Adama ny fanisana ny fotoany."
                },
                {
                    "number": 14,
                    "text": "Ary hoy ireo Andriamanitra: Aoka isika hanao mpanampy sahaza ho an-dralehilahy, fa tsy tsara raha irery rahalehilahy, koa hanaovantsika mpanampy sahaza ho azy izy."
                },
                {
                    "number": 15,
                    "text": "Ary nataon’ireo Andriamanitra renoky ny torimaso lalina i Adama; dia natory izy, ary naka ny anankiray tamin’ny taolan-tehezany Izy ireo ka nanakombona ny nofo teo amboniny;"
                },
                {
                    "number": 16,
                    "text": "Ary avy amin’ny taolan-tehezana izay nalain’ireo Andriamanitra tamin-dralehilahy no namoronany vehivavy iray ka nentiny teo amin-dralehilahy."
                },
                {
                    "number": 17,
                    "text": "Ary hoy i Adama: Ity dia taolana avy amin’ny taolako sy nofo avy amin’ny nofoko; ankehitriny dia hatao hoe Vehivavy izy satria nalaina avy tamin’ny lehilahy;"
                },
                {
                    "number": 18,
                    "text": "Koa ny lehilahy dia handao ny rainy sy ny reniny ka hikambana amin’ny vadiny; ary ho nofo iray ihany izy ireo."
                },
                {
                    "number": 19,
                    "text": "Ary samy nitanjaka izy roa, dia ralehilahy sy ny vadiny, nefa tsy menatra."
                },
                {
                    "number": 20,
                    "text": "Ary avy amin’ny tany no namoronan’ireo Andriamanitra ny biby rehetra eo amin’ny saha sy ny vorona rehetra eny amin’ny habakabaka, ary nentin’izy ireo teo amin’i Adama ireny hahitana izay hanononany azy avy; ary izay rehetra nanononan-dralehilahy ny voary manana aina tsirairay dia izay no anarany."
                },
                {
                    "number": 21,
                    "text": "Dia nomen’i Adama anarana avokoa ny biby fiompy, ny voron’ny habakabaka mbamin’ny bibidia rehetra eny an-tsaha; ary ho an’i Adama, dia hita ny mpanampy sahaza ho azy."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Tahadika 1",
            "data_type": "figure",
            "book_title": "Tahadika avy amin’ny Bokin’i Abrahama",
            "subtitle": [
                "Lah. 1"
            ],
            "text": [
                "Fanazavana",
                "Sary 1. Ny Anjelin’ny Tompo.",
                "Sary 2. Abrahama nifatotra teo amin’ny alitara.",
                "Sary 3. Ny mpisorona mpanompo sampin’i Elkenà, nanandrana hanatitra an’i Abrahama ho fanatitra.",
                "Sary 4. Ny alitara ho an’ny fanatitra ataon’ireo mpisorona mpanompo sampy dia mijoro eo anoloan’ireo andriamanitr’i Elkenà, andriamanitr’i Libnà, andriamanitr’i Mamakrà, andriamanitr’i Kôrasa ary andriamanitr’i Farao.",
                "Sary 5. Ny andriamanitra sampin’i Elkenà.",
                "Sary 6. Ny andriamanitra sampin’i Libnà.",
                "Sary 7. Ny andriamanitra sampin’i Mamakrà.",
                "Sary 8. Ny andriamanitra sampin’i Kôrasa.",
                "Sary 9. Ny andriamanitra sampin’i Farao.",
                "Sary 10. Abrahama tany Egypta.",
                "Sary 11. Nokendrena mba haneho ny andrin’ny lanitra araka ny fahazoan’ny Egyptiana azy.",
                "Sary 12. Raokianga, izay midika hoe velarana na habakabaka eo ambonin’ny lohantsika; saingy eto amin’ity lafin-javatra ity, ny hevitra nomen’ny Egyptiana azy dia ny hoe Saomao, na ny avo, na ny lanitra, ary mitovy amin’ny teny Hebreo hoe Saomahiema."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Tahadika 2",
            "data_type": "figure",
            "book_title": "Tahadika avy amin’ny Bokin’i Abrahama",
            "subtitle": [
                "Lah. 2"
            ],
            "text": [
                "Fanazavana",
                "Sary 1. Kôlôba dia midika hoe ny fahariana voalohany, ny akaiky indrindra ny selestialy, na ny fonenan’ Andriamanitra. Ny voalohany raha ny amin’ny fitantanana, ny farany raha ny mikasika ny fanisana ny fotoana. Ny fanisana araka ny fotoana selestialy, dia fotoana selestialy izay midika ho andro iray ho an’ny hakiho iray. Ny andro iray eo amin’i Kôlôba dia mitovy amin’ny arivo taona araka ny fanisan’ity tany ity, izay nataon’ny Egyptiana hoe Jah-oh-eh.",
                "Sary 2. Mifanila amin’i Kôlôba, ary nataon’ny Egyptiana hoe Ôliblisa izany, dia ny fahariana lehibe faharoa amin’ny fitantanana ary mifanila amin’ny selestialy, na ny toerana izay onenan’ Andriamanitra; sady mihazona koa ny fanalahidin’ny fahefana momba ireo planeta hafa; araka ny nambaran’ Andriamanitra an’i Abrahama raha nanatitra fanatitra teo amin’ny alitara izay natsangany ho an’ny Tompo izy.",
                "Sary 3. Atao mba hanehoana an’ Andriamanitra mipetraka eo amin’ny seza fiandrianany, mitafy hery sy fahefana, miaraka amin’ny satroboninahitry ny hazavana mandrakizay eo ambonin’ny lohany; maneho koa ireo teny fanalahidy lehibe momba ny Fisoronana Masina, araka izay nambara tamin’i Adama tao amin’ny saha Edena, ary koa tamin’i Seta, i Noa, i Melkizedeka, i Abrahama ary tamin’ireo rehetra izay nanambaràna ny Fisoronana.",
                "Sary 4. Mitovy dika amin’ny teny Hebreo hoe Raokianga, izay midika hoe velarana, na ny habakabaky ny lanitra; milaza isa ihany koa, izay midika hoe arivo amin’ny Egyptiana; misy ifandraisany amin’ny fanisana ny fotoan’i Ôliblisa, izay mitovy amin’i Kôlôba ny fihodiny sy ny fanisany ny fotoana.",
                "Sary 5. Ataon’ny Egyptiana hoe Enisa-go-ona-dosa; ity dia anankiray amin’ireo planeta mpitantana ihany koa, ary lazain’ny Egyptiana ho ny masoandro ary ho mindrana ny hazavany amin’ny Kôlôba, amin’ny alalan’i Kae-e-vanrasa, izay ny Fanalahidy lehibe, na amin’ny teny hafa ny fahefana mpitantana izay mitantana planeta na kintana dimy ambin’ny folo hafa, ary koa i Floese na ny volana, ny Tany ary ny Masoandro amin’ny fihodiny isan-taona. Ity planeta ity dia mandray ny heriny amin’ny alalan’i Kly-flôsa-isa-esa na i Ha-kô-kao-beama, dia ireo kintana tondroin’ny isa 22 sy 23, izay mandray ny hazavany amin’ny fihodin’i Kôlôba.",
                "Sary 6. Maneho ny vazan-tany efatr’ity tany ity.",
                "Sary 7. Maneho an’ Andriamanitra mipetraka eo amin’ny seza fiandrianany, manambara avy amin’ny lanitra ny teny fanalahidin’ny Fisoronana; ary koa ny famantarana ny Fanahy Masina nomena an’i Abrahama tamin’ny endriky ny voromahailala.",
                "Sary 8. Mirakitra ireo soratra izay tsy azo ambara amin’izao tontolo izao, fa tokony ho azo avy ao amin’ny Tempoly Masin’ Andriamanitra.",
                "Sary 9. Tsy tokony hambara amin’izao fotoana izao.",
                "Sary 10. Toy ny eo aloha ihany.",
                "Sary 11. Toy ny eo aloha ihany. Raha hain’izao tontolo izao ny mamantatra ireo isa ireo, dia ho izany tokoa anie. Amena.",
                "Ireo sary 12, 13, 14, 15, 16, 17, 18, 19, 20 ary 21 dia homena amin’ny fotoana mahamety izany amin’ny Tompo.",
                "Ny dika teny eo ambony dia omena araka izay anananay zo hanome izany amin’izao fotoana izao."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Tahadika 3",
            "data_type": "figure",
            "book_title": "Tahadika avy amin’ny Bokin’i Abrahama",
            "subtitle": [
                "Lah. 3"
            ],
            "text": [
                "Fanazavana",
                "Sary 1. Abrahama mipetraka eo amin’ny seza fiandrianan’i Farao noho ny fahalalam-pomban’ny mpanjaka, miaraka amin’ny satroboninahitra eo amin’ny lohany, ho fanehoana ny Fisoronana sady tandindon’ny Fiadidiana lehibe any an-danitra; miaraka amin’ny tehin’ny fahitsiana sy ny famaliana eo an-tanany.",
                "Sary 2. Farao mpanjaka, izay voalazan’ireo soratra eo ambonin’ny lohany ny anarany.",
                "Sary 3. Midika hoe Abrahama tany Egypta, toy izay voalaza koa ao amin’ny sary 10, tahadika laharana 1.",
                "Sary 4. Printsin’i Farao, mpanjakan’i Egypta, araka izay voasoratra eo ambonin’ny tanany.",
                "Sary 5. Solema, anankiray amin’ireo lohandohan’ny mpampihinana, araka izay voalazan’ny soratra eo ambonin’ny tanany.",
                "Sary 6. Ôlimla, andevon’ny printsy.",
                "Mandaha-teny manazava ny fitsipiky ny lalàn’ny planeta amin’ireo tandapan’ny mpanjaka i Abrahama."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Joseph Smith—Matio 1",
            "data_type": "chapter",
            "chapter_name": "Toko 1",
            "chapter_summary": [
                "Nolazain’i Jesoa fa efa mananontanona ny fandravana an’i Jerosalema—Nandaha-teny ny amin’ny fiavian’ny Zanak’Olona sy ny famongorana ny olon-dratsy koa Izy."
            ],
            "book_title": "Joseph Smith—Matio",
            "verses": [
                {
                    "number": 1,
                    "text": "Fa lazaiko aminareo fa hatramin’izao dia tsy hahita Ahy ianareo, ary tsy hahafantantra fa Izaho no Ilay efa voasoratry ny mpaminany ny Aminy, ambara-pilazanareo hoe: Hotahina anie Izay avy amin’ny anaran’ny Tompo eny amin’ny rahon’ny lanitra ary ny anjely masina rehetra miaraka Aminy. Tamin’izany no nahatakaran’ny mpianany fa ho avy eto an-tany indray Izy rehefa nomem-boninahitra sy nosatrohana satroboninahitra teo an-tanana ankavanan’ Andriamanitra."
                },
                {
                    "number": 2,
                    "text": "Ary nandeha i Jesoa ka niala teo amin’ny tempoly; dia nanatona Azy ny mpianany mba handre Azy, ka nanao hoe: Mpampianatra ô, asehoy anay ny momba ny firafitry ny tempoly, satria efa nilaza Ianao hoe—Harodana izany ka havela ho lao ho anareo."
                },
                {
                    "number": 3,
                    "text": "Ary hoy i Jesoa taminy: Tsy hitanareo va ireo zavatra rehetra ireo ary tsy azonareo va ireo? Lazaiko aminareo marina tokoa, tsy havela hisy vato hifanongoa eo amin’ity tempoly ity ka tsy harodana."
                },
                {
                    "number": 4,
                    "text": "Dia nandao azy ireo i Jesoa ka nandeha niakatra teo an-tendrombohitra Oliva. Ary raha nipetraka teo an-tendrombohitra Oliva Izy dia nanatona Azy mangingina ny mpianatra ka nanao hoe: Lazao aminy hoe rahoviana no hisy ireo zavatra izay efa nolazainao momba ny fandravana ny tempoly sy ny Jiosy ireo; ary inona no famantarana ny fiavianao sy ny an’ny fiafaran’izao tontolo izao na ny famongorana ny olon-dratsy izay ny fiafaran’izao tontolo izao?"
                },
                {
                    "number": 5,
                    "text": "Ary namaly i Jesoa ka nanao taminy hoe: Mitandrema mba tsy hisy olona hamitaka anareo;"
                },
                {
                    "number": 6,
                    "text": "Fa maro no ho avy amin’ny anarako, hanao hoe—izaho no Kristy—ka hamitaka ny maro;"
                },
                {
                    "number": 7,
                    "text": "Amin’izany dia hanolotra anareo ho amin’ny fampijaliana izy ireo ary hamono anareo; ary ho halan’ny firenena rehetra ianareo noho ny anarako;"
                },
                {
                    "number": 8,
                    "text": "Ary amin’izany dia maro no ho tafintohina ka hifampiampanga sy hifankahala;"
                },
                {
                    "number": 9,
                    "text": "Ary mpaminany sandoka maro no hitsangana ka hamitaka ny maro;"
                },
                {
                    "number": 10,
                    "text": "Ary satria hihabetsaka ny faharatsiana, dia hihamangantsiaka ny fitiavan’ny maro;"
                },
                {
                    "number": 11,
                    "text": "Fa izay miorina mafy ka tsy resy no hovonjena."
                },
                {
                    "number": 12,
                    "text": "Koa rehefa hitanareo ny fahavetavetan’ny fandravana voalazan’i Daniela mpaminany momba ny fandravana an’i Jerosalema, dia hijoro eo amin’ny toerana masina ianareo; na zovy na zovy no mamaky, dia aoka izy hahatakatra."
                },
                {
                    "number": 13,
                    "text": "Amin’izay dia aoka ireo izay any Jodia handositra any an-tendrombohitra;"
                },
                {
                    "number": 14,
                    "text": "Aoka ireo izay eny an-tampon-trano handositra ka tsy hiverina haka zavatra ao an-tranony."
                },
                {
                    "number": 15,
                    "text": "Aoka koa izay any an-tsaha tsy hiverina haka ny fitafiany;"
                },
                {
                    "number": 16,
                    "text": "Ary lozan’ireo izay bevohoka sy mampinono amin’ireo andro ireo;"
                },
                {
                    "number": 17,
                    "text": "Koa ivavahonareo ny Tompo mba tsy ho amin’ny ririnina na ho amin’ny andro Sabata ny fandosiranareo;"
                },
                {
                    "number": 18,
                    "text": "Fa amin’ireo andro ireo, dia hisy fahoriana be eo amin’ny Jiosy sy eo amin’ny mponin’i Jerosalema, toy izay tsy mbola nisy nalefan’ Andriamanitra teo aloha tamin’ny Isiraely hatramin’ny niandohan’ny fanjakany ka mandraka ankehitriny; sady tsy hisy halefa toy izany intsony amin’ny Isiraely."
                },
                {
                    "number": 19,
                    "text": "Ny zava-drehetra izay efa nihatra taminy dia vao ny fiandohan’ny alahelo izay hianjady aminy."
                },
                {
                    "number": 20,
                    "text": "Ary raha tsy hafohezina ireo andro ireo, dia tsy hisy nofo hovonjena; saingy noho ny amin’ny olom-boafidy, araka ny fanekempihavanana, dia hohafohezina ireo andro ireo."
                },
                {
                    "number": 21,
                    "text": "Indro, ireo zavatra ireo no efa noteneniko taminareo momba ny Jiosy; ary ankoatra izany, aorian’ireo androm-pahoriana izay ho avy amin’i Jerosalema ireo, raha misy olona miteny aminareo hoe, indro, aty i Kristy, na ary, dia aza mino azy;"
                },
                {
                    "number": 22,
                    "text": "Fa amin’ireo andro ireo dia hisy Kristy sandoka sy mpaminany sandoka hitsangana, ary haneho famantarana sy zava-mahagaga lehibe, ka raha azo atao, dia hofitahiny na dia ny olom-boafidy aza, izay olom-boafidy araka ny fanekempihavanana."
                },
                {
                    "number": 23,
                    "text": "Indro teneniko aminareo ireo zavatra ireo noho ny amin’ny olom-boafidy; ary ianareo koa dia handre ady sy tabataban’ady; aoka tsy hatahotra ianareo, fa tsy maintsy mitranga izay rehetra efa nolazaiko taminareo; nefa tsy mbola tonga ny farany."
                },
                {
                    "number": 24,
                    "text": "Indro, efa nolazaiko mialoha taminareo izany;"
                },
                {
                    "number": 25,
                    "text": "Koa raha lazainy aminareo hoe: Indro, any an’efitra Izy, aza mankany; Indro, atsy amin’ny toera-miafina atsy Izy, aza mino;"
                },
                {
                    "number": 26,
                    "text": "Fa toy ny hazavan’ny maraina mipoitra avy any atsinanana sy mamirapiratra hatrany andrefana ary mandrakotra ny tany manontolo, dia ho toy izany koa no fiavian’ny Zanak’Olona."
                },
                {
                    "number": 27,
                    "text": "Ary ankehitriny dia maneho fanoharana iray aminareo Aho. Indro, na aiza na aiza toerana misy fatin-javatra, dia any no hiara-mitangorona ny voromahery; dia hitangorona toy izany avy amin’ny vazan-tany efatra ny olom-boafidiko."
                },
                {
                    "number": 28,
                    "text": "Ary handre ady sy tabataban’ady izy ireo."
                },
                {
                    "number": 29,
                    "text": "Indro, miteny Aho noho ny amin’ny olom-boafidiko; fa hitsangana ny firenena hamely firenena ary ny fanjakana hamely fanjakana; hisy mosary sy areti-mandringana ary horohoron-tany amin’ny toerana samihafa."
                },
                {
                    "number": 30,
                    "text": "Ary ankoatra izany, satria ho sesehena ny faharatsiana, dia hihamangatsiaka ny fitiavan’ny olona; fa izay tsy ho resy no hovonjena."
                },
                {
                    "number": 31,
                    "text": "Ary ankoatra izany, ity Filazantsaran’ny Fanjakana ity dia hotorina manerana izao tontolo izao, ho vavolombelona amin’ny firenen-drehetra, ary rehefa izany dia ho avy ny farany, na ny famongorana ny olon-dratsy;"
                },
                {
                    "number": 32,
                    "text": "Ary ankoatra izany, dia ho tanteraka ny fahavetavetan’ny fandravana voalazan’i Daniela Mpaminany."
                },
                {
                    "number": 33,
                    "text": "Ary aorian’ireo androm-pahoriana ireo, dia hohamaizinina avy hatrany ny masoandro, ary tsy hanome ny hazavany ny volana, ary ny kintana hiraraka avy any an-danitra, ary ny herin’ny lanitra hohozongozonina."
                },
                {
                    "number": 34,
                    "text": "Lazaiko aminareo marina tokoa fa ity taranaka ity, izay ao aminy no hanehoana ireo zavatra rehetra ireo, dia tsy ho levona raha tsy efa tanteraka izay rehetra efa nolazaiko taminareo."
                },
                {
                    "number": 35,
                    "text": "Na dia ho avy aza ny andro ka ho levona ny lanitra sy ny tany, dia tsy ho levona kosa ny teniko fa ho tanteraka avokoa."
                },
                {
                    "number": 36,
                    "text": "Ary toy izay nolazaiko teo aloha fa aorian’ireo androm-pahoriana ireo, ary rehefa avy nohozongozonina ny herin’ny lanitra, dia hiseho eny amin’ny lanitra ny famantarana ny Zanak’Olona, ary amin’izany dia hitomany ny foko rehetra eto an-tany; ary hahita ny Zanak’Olona avy amin’ny hery sy ny voninahi-dehibe eny amin’ny rahon’ny lanitra izy ireo."
                },
                {
                    "number": 37,
                    "text": "Ary na zovy na zovy no mirakitra ny teniko dia tsy ho voafitaka, fa ho avy ny Zanak’Olona ary Izy dia haniraka ireo anjeliny hialoha Azy miaraka amin’ny faneno mafin’ny trompetra, ary ireo dia hiara-hanangona ny olom-boafidiny sisa avy amin’ny vazan-tany efatra, avy amin’ny faravodilanitra iray ka hatramin’ny iray hafa."
                },
                {
                    "number": 38,
                    "text": "Ankehitriny dia ianaro ny fanoharana ny amin’ny aviavy—Raha mbola marefo ny rantsany ary manomboka mitsiry ny raviny, dia fantatrareo fa efa akaiky ny lohataona;"
                },
                {
                    "number": 39,
                    "text": "Dia toy izany ny olom-boafidiko, rehefa mahita ireny zavatra rehetra ireny izy ireo dia hahafantatra fa efa akaiky Izy, mby eo am-baravarana aza;"
                },
                {
                    "number": 40,
                    "text": "Fa ny amin’izany andro sy ora izany dia tsy misy mahalala; tsia, na dia ny anjelin’ Andriamanitra any an-danitra aza, afa-tsy ny Raiko ihany."
                },
                {
                    "number": 41,
                    "text": "Fa toy ny tamin’ny andron’i Noa, dia ho toy izany koa amin’ny fiavian’ny Zanak’Olona;"
                },
                {
                    "number": 42,
                    "text": "Fa toy ny tamin’ny andro izay talohan’ny safo-drano, dia ho toy izany amin’izy ireo; fa ambara-pahatongan’ny andro izay nidiran’i Noa tao amin’ny sambofiara, dia nihinana sy nisotro, nampaka-bady sy namoaka ny ampakarina izy ireo;"
                },
                {
                    "number": 43,
                    "text": "Ary tsy nahafantatra mandra-piavin’ny safo-drano izay nifaoka azy rehetra, dia ho toy izany koa no fiavin’ny Zanak’Olona."
                },
                {
                    "number": 44,
                    "text": "Amin’izany dia ho tanteraka izay voasoratra, fa amin’ny andro farany dia olona roa no ho eny an-tsaha, ka ny anankiray horaisina ary ny anankiray havela;"
                },
                {
                    "number": 45,
                    "text": "Olona roa no hitoto vary ao amin’ny fikosoham-bary, ka ny anankiray horaisina ary ny anankiray havela;"
                },
                {
                    "number": 46,
                    "text": "Ary izay lazaiko amin’ny iray dia lazaiko amin’ny olona rehetra; koa miambena fa tsy fantatrareo izay ora hiavian’ny Tomponareo."
                },
                {
                    "number": 47,
                    "text": "Fa izao no fantaro, raha fantatry ny tompon-trano tsara ny ora hiavian’ny mpangalatra, dia ho niambina izy ka tsy ho namela ny tranony hotamin’ny fa ho efa vonona."
                },
                {
                    "number": 48,
                    "text": "Koa aoka ho vonona koa ianareo, fa amin’ny ora izay tsy ampoizinareo no hiavian’ny Zanak’Olona."
                },
                {
                    "number": 49,
                    "text": "Iza amin’izany no mpanompo mahatoky sy hendry, izay efa notendren’ny tompony ho mpanapaka amin’ny ankohonany, ka hanome azy ireo hanina ara-potoana?"
                },
                {
                    "number": 50,
                    "text": "Hotahina ilay mpanompo hitan’ny Tompony eo am-panaovana izany amin’ny fahatongavany; ary lazaiko aminareo marina tokoa, hotendreny ho mpanapaka amin’ny fananany rehetra izy."
                },
                {
                    "number": 51,
                    "text": "Fa raha manao anakampo ilay mpanompo ratsy hoe: Mampitaredretra ny fiaviany ny tompoko,"
                },
                {
                    "number": 52,
                    "text": "Ka hanomboka hikapoka ireo mpiara-manompo aminy izy ary hihinana sy hisotro miaraka amin’ny mamo,"
                },
                {
                    "number": 53,
                    "text": "Ny tompon’izany mpanompo izany dia ho avy amin’ny andro izay tsy anampoizany azy ary amin’ny ora izay tsy fantany,"
                },
                {
                    "number": 54,
                    "text": "Dia handidididy azy izy ary hanome azy ny anjarany any amin’ny mpihatsaravelatsihy; any no hisy fitomaniana sy fikitroha-nify."
                },
                {
                    "number": 55,
                    "text": "Ary dia tonga toy izany ny fiafaran’ny olon-dratsy, araka ny faminanian’i Mosesy izay manao hoe: Izy ireo dia hoesorina avy teo anivon’ny vahoakako; saingy tsy mbola tonga ny fiafaran’ny tany fa ho avy tsy ho ela izany."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Joseph Smith—Tantara 1",
            "data_type": "chapter",
            "chapter_name": "Toko 1",
            "chapter_summary": [
                "Milazalaza ny amin’ny firazanany, ny ankohonany ary ny toeram-ponenany teo aloha i Joseph Smith—Nanjaka tao New York andrefana ny fahamaimaizana tsy fahita momba ny fivavahana—Nanapa-kevitra izy fa hikatsaka fahendrena araka izay atoron’i Jakoba—Niseho ny Ray sy ny Zanaka ary voantso ho amin’ny asa fanompoan’ny mpaminany i Joseph. (Andininy 1–20.)"
            ],
            "book_title": "Joseph Smith—Tantara",
            "subtitle": [
                "Ampahany amin’ny Tantaran’i Joseph Smith Mpaminany"
            ],
            "verses": [
                {
                    "number": 1,
                    "text": "Noho ireo tsaho maro izay naelin’ireo olona ratsy saina sady mpiray tsikombakomba momba ny fitsanganana sy ny fandrosoan’Ny Fiangonan’i Jesoa Kristy ho an’ny Olomasin’ny Andro Farany, tsaho izay efa novolavolain’ny mpamorona azy ireny hoenti-miady amin’ny toetra maha-Fiangonana azy sy amin’ny fandrosoany eto an-tany—no nahatonga ahy hanoratra ity tantara ity hanazavana ny saim-bahoaka, ka ireo mpikatsaka ny fahamarinana rehetra dia mba hahalala ny zava-misy araka izay fitrangany ary araka ny fifandraisany amin’ny tenako sy amin’ny Fiangonana, araka ny fahalalako ireny zava-misy ireny."
                },
                {
                    "number": 2,
                    "text": "Ao amin’ity tantara ity no hanehoako amim-pahamarinana sy araka ny marina ireo zava-nitranga samihafa misy ifandraisany amin’ity Fiangonana ity, toy izay efa nitranga na toy izay misy amin’izao taona [1838] izao, dia ny taona fahavalo hatramin’ny fananganana io Fiangonana voalaza io."
                },
                {
                    "number": 3,
                    "text": "Izaho dia teraka tamin’ny taonan’ny Tompontsika, dimy amby valonjato sy arivo, ny andron’ny telo amby roapolo desambra, tao an-tanànan’i Sharon, fivondronan’i Windsor, Faritanin’i Vermont—Ny raiko, Joseph Smith rainy, dia nandao ny Faritanin’i Vermont ary nifindra tany Palmyra fivondronan’i Ontario (Wayne ankehitriny) ao amin’ny Faritanin’i New York tamin’ny fahafolon’ny taonako teo ho eo. Tokony ho efa-taona taorian’ny nahatongavan-draiko tao Palmyra, dia nifindra monina tao Manchester, tao amin’ny fivondronan’i Ontario ihany izy sy ny ankohonany—"
                },
                {
                    "number": 4,
                    "text": "Ny ankohonany dia nahitana olona iraika ambin’ny folo, dia i Joseph Smith raiko; i Lucy Smith reniko (izay i Mack, zanakavavin’i Solomon, Mack no anarany talohan’ny fanambadiany); ireo rahalahiko isany, Alvin (izay nodimandry ny faha-19 nôvambra 1823, tamin’ny faha-26 taonany) i Hyrum, ny tenako, i Samuel Harrison, i William, i Don Carlos; ary ireo anabaviko isany, i Sophronia, i Catherine ary i Lucy."
                },
                {
                    "number": 5,
                    "text": "Fotoana fohy taorian’ny taona faharoa nifindranay tao Manchester, dia nisy fahamaimaizana tsy mbola fahita momba ny resaka fivavahana teo amin’ny toerana nonenanay. Nanomboka tamin’ireo Metôdista izany, saingy vetivety foana dia voakasika avokoa ny teo anivon’ireo antokom-pivavahana rehetra teo amin’ny faritry ny tany. Toa nisy akony marina tokoa teo anivon’ny distrika iray manontolo izany ary sesehena ireo valalabemandry nilatsaka ho mpikambana tamin’ny andiam-pivavahana, izay niteraka sahotaka sy fisarahana tsy dia madinidinika teo anivon’ny vahoaka, fa ny sasany niantso hoe “Indro, aty!” ary ny hafa “Indro, ary!” Ny sasany nifanditra ho an’ny finoana Metôdista, ny sasany ho an’ny Presbiteriana ary ny sasany ho an’ny Batista."
                },
                {
                    "number": 6,
                    "text": "Na dia teo aza anefa ny fitiavana lehibe izay nasehon’ireo niova fo tamin’ireto finoana samy hafa ireto tamin’ny fotoan’ny fiovam-pony, mbamin’ny fahazotoana lehibe nasehon’ny mpitondra fivavahana tsirairay avy, izay navitrika tamin’ny famohazana sy ny fampiroboroboana ity fihetseham-po ara-pivavahana mampitolagaga ity, mba hahatonga ny olona tsirairay hiova fo, toy izay nitiavany hiantsoana izany, ka namela azy ireo hiditra amin’izay antokom-pivavahana tian’izy ireo; nony nanomboka nilatsaka ho mpikambana anefa ireo niova fo, ny sasany tamin’ny andiany iray ary ny sasany tamin’ny iray hafa, dia hita fa ilay toa fihetsika tsara nananan’ireo pretra sy niova fo dia fihamboana ivelany ihany fa tsy tena izy; satria fifanjevoana lehibe sy fihetseham-po ratsy no nanaraka izany—pastera tamin’ny nifanditra pastera, ary niova fo tamin’ny niova fo; hany ka ny fifampitondrana tsarany rehetra, raha toa aza ka nisy izany, dia levona tanteraka tamin’ny ady antsanga sy ny fifandirana tamin’ny hevitra."
                },
                {
                    "number": 7,
                    "text": "Teo amin’ny fahadimy ambin’ny folon’ny taonako aho tamin’izay fotoana izay. Nanaraka ny finoana Presbiteriana ny ankohonan-draiko, ka ny efatra taminy dia nilatsaka ho mpikambana tao amin’io fiangonana io, dia i Lucy reniko, ireo rahalahiko isany, Hyrum sy Samuel Harrison ary i Sophronia anabaviko."
                },
                {
                    "number": 8,
                    "text": "Nandritra izany fotoan’ny fisafotofotoana lehibe izany, dia voasarika ho amin’ny fandinihina lalina sy ny fahasahiranana lehibe ny saiko; nefa na dia lalina sy mazàna lehibe aza ny fihetseham-poko, dia nampanalaviriko ny tenako ireny andiany ireny na dia natrehiko matetika araka izay tratra aza ireo fivoriana maro. Rehefa nandeha teo ny fotoana, dia nanjary somary niandany tamin’ny antokom-pivavahana Metôdista ny saiko ary naniry ihany ny hilatsaka ho mpikambana tao aho; saingy lehibe izaitsizy ny fifanjevoana sy ny adilahy teo anivon’ireo fivavahana samy hafa, ka tsy ho vitan’ny tanora toa ahy izay tsy mahalala firy ny momba ny olona sy ny zavatra ny hamantatra marina hoe iza no marina ary iza no diso."
                },
                {
                    "number": 9,
                    "text": "Nisy fotoana sasany izay nanaitaitra fatratra ny saiko fa lehibe sy sesilany izaitsizy ny antsoantso sy ny horakoraka. Ny Presbiteriana no tena nanohitra ny Batista sy ny Metôdista, ka nampiasainy avokoa ny herin’ny fandaharan-kevitra sy ny habobo mba hanaporofoana ny hadisoan’izy ireo na farafaharatsiny mba hahatonga ny olona hisaina fa diso izy ireo. Teo an-kilany dia toy izany ihany koa ny fahazotoan’ny Batista sy ny Metôdista tamin’ny fiezahana hampanjaka ny foto-pinoany ary hitsipaka ny hafa rehetra."
                },
                {
                    "number": 10,
                    "text": "Teo afovoan’izany ady antsanga sy horakoraka teo amin’ny hevitra izany, dia hoy aho mazàna anakampo: Inona no tokony hatao? Iza amin’ireo andiany rehetra ireo no marina? Sa miara-diso avokoa izy ireo? Raha marina ny anankiray aminy, dia iza izany? Ary ahoana no hahafantarako azy?"
                },
                {
                    "number": 11,
                    "text": "Raha mbola noketrehin’ny fahasarotana faran’izay mafy indrindra tokoa aho noho ny fifandiran’ireo mpanindrahindra fivavahana ireo, indray andro aho dia namaky tao amin’ny epistilin’i Jakoba toko voalohany ary ny andininy fahadimy izay mivaky hoe: Raha misy aminareo tsy manam-pahendrena, dia aoka izy hangataka amin’ Andriamanitra izay manome malalaka ho an’ny olona rehetra sady tsy mandatsa; ary homena azy izany."
                },
                {
                    "number": 12,
                    "text": "Na oviana na oviana dia tsy nisy andalan-tsoratra masina nanohina fon’olona tamin-kery kokoa noho ny nanohinan’izany ny foko tamin’izay fotoana izay. Toy ny niditra tamin-kery tany amin’ny tsiratsiraky ny foko rehetra izany. Nieritreritra izany ombieny ombieny aho, satria fantatro fa raha misy olona mila fahendrena avy amin’ Andriamanitra, dia izaho izay; satria tsy fantatro izay tokony hatao, ary raha tsy mahazo fahendrena misimisy kokoa noho izay efa nananako tamin’izay aho dia tsy hahafantatra na oviana na oviana; satria ireo mpampianatra fivavahana avy amin’ny antokom-pivavahana samy hafa dia samy nandray ny andalan-tsoratra masina iray ihany tamin’ny fomba samy hafa, hany ka mandrava ny fahatokian-tena rehetra ny famahana ny olana amin’ny alalan’ny Baiboly."
                },
                {
                    "number": 13,
                    "text": "Farany dia tonga teo amin’ny fanapahan-kevitra aho, fa na izaho tsy maintsy mijanona ao amin’ny haizina sy ny fifangaroan-kevitra, na manao izay atoron’i Jakoba kosa, izany hoe, mangataka amin’ Andriamanitra. Farany, dia nanapa-kevitra ny “hangataka amin’ Andriamanitra” aho noho ny fiheverana fa raha nomeny fahendrena ireo izay tsy nanana fahendrena ary omeny malalaka fa tsy latsainy, dia mba mahazo manandrana aho."
                },
                {
                    "number": 14,
                    "text": "Koa araka izany, noho ny fahatapahan-kevitro ny hangataka amin’ Andriamanitra, dia nandeha nitokana tao anaty ala aho mba hanao ny fanandramana. Marainan’ny andro tsara sady mipoaka tamin’izay, tany amin’ny fiandohan’ny lohataonan’ny taona roapolo sy valonjato amby arivo. Sambany nanao andrana toy izany aho teo amin’ny fiainako, fa na dia teo afovoan’ny tebitebiko rehetra aza aho dia tsy mbola nanandrana na oviana na oviana ny nanao tonom-bavaka."
                },
                {
                    "number": 15,
                    "text": "Nony efa nitokana teo amin’ny toerana izay efa nokasaiko mialoha mba handehanana aho ary nijery ny manodidina ahy ka nahita fa irery aho, dia nandohalika aho ary nanomboka nanolotra an’ Andriamanitra ny fanirian’ny foko. Raha vantany vao nanao izany aho, dia nisy hery nangeja avy hatrany izay nandresy ahy tanteraka sady nanana fahefana mahagaga tamiko izay namatotra ny lelako, hany ka tsy afaka niteny aho. Haizina matevina no niangona manodidina ahy, ary nandritra ny fotoana fohy dia toy ireny voaozona ny ho fongana tampoka ireny no fihevitro ny tenako."
                },
                {
                    "number": 16,
                    "text": "Nampiasa ny heriko rehetra anefa aho mba hiantso an’ Andriamanitra hanafaka ahy amin’ny herin’ity fahavalo izay nangeja ahy ity, ary tamin’ny fotoana nahavonona ahy indrindra hidina ao amin’ny famoizam-po sy hamela ny tenako ho amin’ny famongorana—tsy ho amin’ny fandringanana foronin’ny saina fa ho amin’ny herin’ilay zavatra tena misy, avy amin’ny tontolo tsy hita maso, izay manana hery mahagaga toy izany, toy izay tsy mbola tsapako tamin’ny olona teo aloha—tamin’izay fotoam-pahatairana lehibe izay no nahitako andrim-pahazavana teo ambonin’ny lohako indrindra, nihoatra ny famirapiratan’ny masoandro, nidina tsikelikely teo amboniko."
                },
                {
                    "number": 17,
                    "text": "Raha vantany vao niseho izany, dia hitako fa nafahana tamin’ny fahavaloko izay efa nihazona ahy aho. Rehefa nijanona teo amboniko ilay hazavana, dia nahita Olona roa aho, izay mihoatra ny famaritana rehetra ny famirapiratany sy ny voninahiny, nijoro nitsingevaheva teo amboniko. Niteny tamiko ny anankiray Taminy, niantso ahy tamin’ny anarako sady nanondro ilay anankiray no nanao hoe—Ity no Zanako Malalako. Henoy Izy!"
                },
                {
                    "number": 18,
                    "text": "Ny tanjoko nandehanako nanontany ny Tompo dia ny hahafantatra hoe iza amin’ireo antokom-pivavahana rehetra no marina, mba hahafantarako izay hilatsahako ho mpikambana. Koa vantany vao tompon’ny tenako aho ka afaka niteny dia nanontany ireo Olona izay nijoro teo amboniko teo amin’ny hazavana, hoe: iza amin’ireo antokom-pivavahana rehetra no marina (satria tsy tafiditra tao am-poko na oviana na oviana tamin’izay fotoana izay fa diso avokoa izy ireo)—ary iza no tokony hilatsahako ho mpikambana."
                },
                {
                    "number": 19,
                    "text": "Novaliany aho fa tsy misy amin’izy ireo izay tokony hilatsahako ho mpikambana, fa diso avokoa izy ireo; ary nilaza ilay Olona izay niresaka tamiko fa ny fanekem-pinoany rehetra dia fahavetavetana teo imasony; fa ireo nilaza tena ho mpivavaka ireo dia manana toe-tsaina lomorina avokoa: “fa manatona Ahy amin’ny molony izy ireo nefa lavitra Ahy ny fony, mampianatra ny didin’olombelona ho fotopampianarana izy ireo sady manana ny fomban’ny toetra araka an’ Andriamanitra nefa mandà ny heriny.”"
                },
                {
                    "number": 20,
                    "text": "Norarany indray ny hilatsahako ho mpikambana ao amin’izy ireo; ary zavatra hafa maro no nolazainy tamiko, ka tsy afaka manoratra izany aho amin’izao fotoana izao. Nony efa nahatsiaro tena aho, dia hitako fa nitsirara tamin’ny lamosiko aho ka niandrandra tamin’ny lanitra. Nony efa lasana ilay hazavana, dia tsy nanana tanjaka aho; nefa tsy ela dia niverina niandalana izany ary nandeha nody aho. Ary raha niankina teo anjorom-patana aho, dia nanontany izay nanjo ahy i Neny. Novaliako izy hoe: “Aza manahy, tsy misy na inona na inona—salama tsara aho.” Dia hoy aho tamin’ny reniko: “Ny tenako manokana dia nianatra fa tsy marina ny Presbiteriana.” Toy ireny efa nahafantatra hatrany amin’ny fiandohan’ny fiainako ireny mihitsy ny fahavalo fa izaho dia efa natao ho mpanakorontana sy ho mpanelingelina ny fanjakany; fa raha tsy izany, nahoana no miray tsikombakomba hanohitra ahy ny herin’ny haizina? Nahoana ny fanoherana sy ny fanenjehana ahy no nitsangana hanohitra ahy saika tao amin’ny fahazazako mihitsy?"
                },
                {
                    "number": 21,
                    "text": "Andro vitsivitsy taorian’ny nahazoako io fahitana io, dia sendra tafaraka tamin’ny anankiray tamin’ireo mpitory teny Metôdista aho, izay tena navitrika tamin’ny fifohazam-panahy voalazako etsy aloha; ary raha niresaka fivavahana taminy aho dia nanararaotra nitantara taminy ny amin’ny fahitana izay efa azoko. Nahatalanjona ahy fatratra ny fihetsiny; tsy nanamaivana fotsiny ny resako izy, fa sady nanebaka izaitsizy no nilaza fa avy amin’ny devoly avokoa izany, fa ny zavatra toy ny fahitana sy ny fanambarana dia tsy misy intsony amin’izao andro izao; fa ireny zavatra rehetra ireny dia nitsahatra niaraka tamin’ny apôstôly ka tsy hisy intsony."
                },
                {
                    "number": 22,
                    "text": "Hitako vetivety foana anefa fa ny fitantarako ilay tantara dia niteraka fahavoazana goavana ho ahy teo anivon’ireo nilaza tena ho mpivavaka ary anton’ny fanenjehana lehibe izay tsy nitsaha-nitombo; ary na dia tovolahy tsy fantatra, teo anelanelan’ny efatra ambin’ny folo taona sy dimy ambin’ny folo taona monja aza aho, ka ny toe-javatra teo amin’ny fiainana dia nahatonga ahy ho tovolahy tsinontsinona ho an’izao tontolo izao, ireo olona ambony fari-piainana anefa dia nanamarika ahy ihany ka nanaitra ny saim-bahoaka mba hihantsy fanenjehana mangidy; ary izany dia fahita teo anivon’ireo antokom-pivavahana rehetra—tafatambatra izy rehetra mba hanenjika ahy."
                },
                {
                    "number": 23,
                    "text": "Nampieritreritra ahy lalina izany tamin’izay, ary efa nampieritreritra ahy matetika hatramin’izay ny maha-hafahafa ery izany hoe tovolahy tsy fantatra, vao efatra ambin’ny folo taona mahery, ary ambonin’izany, teren’ny fahasahiranana hanana antom-pivelomana tsy zarizary amin’ny asa isan’andro, no heverina ho ampy fahalehibeazana mba hisarika ny sain’ireo lehiben’ny antokom-pivavahana tiam-bahoaka indrindra amin’izao andro izao ka hamohafoha ao amin’izy ireo ny fanahin’ny fanenjehana sy ny fanendrikendrehana mivaivay indrindra. Nefa na hafahafa izany na tsia, dia izany no izy ary izany matetika no nahatonga ahy halahelo fatratra."
                },
                {
                    "number": 24,
                    "text": "Na dia teo aza anefa izany, dia zava-nisy ny nahitako fahitana. Neritreretiko hatramin’izay fa nahatsapa tokoa izay tsapan’i Paoly aho fony izy niaro tena teo anoloan’i Agripa mpanjaka ka nitantara ny fahitana azony fony izy nahita hazavana sy nandre feo; kanefa dia tsy nisy afa-tsy vitsy no nino azy; nilaza ny sasany fa tsy azo itokiana izy; nilaza ny hafa fa adala izy; dia nesoina sy notsiratsiraina izy. Nefa izany rehetra izany dia tsy nandrava ny nisian’ny fahitana. Nahita fahitana izy; nahafantatra izy fa nahita fahitana ary ny fanenjehana rehetra ety ambanin’ny lanitra dia tsy hahova izany; ary na dia nenjehin’izy ireo hatrany amin’ny fahafatesana aza izy dia mbola nahafantatra ary hahafantatra hatramin’ny fara fofonainy fa sady efa nahita hazavana izy no nandre feo niteny taminy, ary izao tontolo izao dia tsy hahatonga azy hihevitra na hino zavatra hafa."
                },
                {
                    "number": 25,
                    "text": "Dia toy izany koa tamiko. Nahita hazavana marina tokoa aho, ary teo afovoan’izany hazavana izany, dia nahita Olona roa aho ary niteny tamiko marina tokoa Izy ireo; ary na dia nankahalaina sy nenjehina aza aho noho ny filazana fa nahita fahitana dia izany anefa no marina; ary raha mbola nanenjika ahy izy ireo, nanaratsy ahy ary nilaza izay teny ratsy rehetra hiampangana lainga ahy noho ny nilazako fa nahita fahitana, dia voasarika aho hiteny anakampo hoe: Nahoana aho no enjehina noho ny filazana ny marina? Nahita fahitana marina tokoa aho; ary iza aho no afaka hifampitana amin’ Andriamanitra, na ahoana izao tontolo izao no mihevitra ny hampandà ahy izay zavatra efa hitako marina tokoa? Fa efa nahita fahitana aho; nahafantatra izany aho, ary nahafantatra aho fa nahafantatra izany Andriamanitra, ary tsy afaka mandà izany aho sady tsy sahy nanao izany; nahafantatra aho farafaharatsiny fa ny fanaovako izany dia hanafintohina an’ Andriamanitra, ary ho tonga eo ambany fanamelohana aho."
                },
                {
                    "number": 26,
                    "text": "Ankehitriny dia afa-po ny saiko raha ny tontolon’ireo antokom-pivavahana no resahina—fa tsy adidiko ny milatsaka ho mpikambana ao amin’ireny, fa ny mitozo kosa toy ny taloha ambara-panoroana ahy misimisy kokoa. Hitako fa ny tenivavolombelon’i Jakoba dia marina—fa ny olona izay tsy ampy fahendrena dia mahazo mangataka amin’ Andriamanitra ary mahazo sady tsy voalatsa."
                },
                {
                    "number": 27,
                    "text": "Nanohy ny asa fanaoko andavanandro eo amin’ny fiainana aho ambara-pahatongan’ny iraika amby roapolo septambra, telo amby roapolo sy valonjato sy arivo, sady niaritra fanenjehana mivaivay avy tamin’ireo olon’ny saranga rehetra, na mpivavaka na tsy mpivavaka, satria nitozo tamin’ny filazana aho fa efa nahita fahitana."
                },
                {
                    "number": 28,
                    "text": "Nandritra ny fotoana izay nandalo teo anelanelan’ny fotoana izay nahazoako ilay fahitana sy ny taona telo amby roapolo sy valonjato sy arivo—noho izaho norarana tsy hilatsaka ho mpikambana amin’ny antokom-pivavahana amin’izao andro izao sady mbola tena tanora fanahy ary nenjehin’ireo izay tokony ho namako ary tokony hitondra ahy araka ny halemem-panahy, ka raha heveriny fa diso aho, dia tokony ho noezahiny tamin’ny fomba mety sy feno fitiavana ny manitsy ahy—dia niatrika ireo karazana fakam-panahy rehetra aho; ary ny fifangaroako tamin’ireo karazana fiarahamonina rehetra dia nahalavo ahy matetika tao amin’ireo hadisoana kidaladala maro, ka nampiseho ny fahalemen’ny fahatanorana sy ny fahosan’ny toetr’olombelona, izay mampalahelo ahy ny milaza fa izany dia nitarika ahy ho amin’ny fakam-panahy samihafa, mahatafintohina eo imason’ Andriamanitra. Raha mibaboka izany aho, dia tsy tokony hisy hihevitra ahy ho meloka amin’ny fahotana lehibe na mamohehatra. Ny fironana hahavita ny toy izany dia tsy tao amin’ny toetrako na oviana na oviana. Fa meloka amin’ny hamaivanan-doha kosa aho noho ny fandraisako anjara tsindraindray tamin’ny fiaraha-mikorana, etsetra, izay tsy mifanaraka amin’ny toetra tokony hokolokoloin’ny olona izay voantson’ Andriamanitra, toa ahy voantsony. Nefa tsy ho hafahafa izany amin’izay mahatadidy ny fahatanorako sy mahalala ilay toetrako falifaly ho azy."
                },
                {
                    "number": 29,
                    "text": "Vokatr’ireny zavatra ireny dia nahatsiaro tena ho meloka aho matetika noho ny fahalemeko sy ny tsy fahatanterahako; ary tamin’ny harivan’ny iraika amby roapolo septambra voalaza etsy ambony, rehefa namonjy ny fandriako aho nony alina, dia rafitra nivavaka sy nitalaho tamin’ Andriamanitra Tsitoha ho famelana ny fahotako sy ny hadalako rehetra, ary koa ho fanehoana amiko, mba hahafantarako ny amin’ny toetrako sy ny toerako eo anoloany; satria nananako tanteraka ny fahatokiana ny hahazo toromarika avy amin’ Andriamanitra, toy izay efa azoko teo aloha."
                },
                {
                    "number": 30,
                    "text": "Raha mbola teo am-piantsoana an’ Andriamanitra toy izany aho dia nahita hazavana nipoitra tao an’efitranoko, izay tsy nitsaha-nitombo mandra-pahatongan’ny efitranoko hazava bebe kokoa noho ny amin’ny mitataovovonana ary niaraka tamin’izay, dia nisy olona niseho teo anilan’ny fandriako ary nitsingevaheva izy ka tsy nandia tany ny tongony."
                },
                {
                    "number": 31,
                    "text": "Nanao akanjo lava malalaka ary fotsy mangatsakatsaka fatratra izy. Ny hafotsiany dia mihoatra ny zavatra rehetra izay efa hitako teto an-tany hatrizao; sady tsy mino koa aho fa azo atao izay hahatonga ny zavatry ny tany ho fotsy sy hamiratra fatratra toy izany. Nihanjaka ny tanany ary ny sandriny koa, hatreo ambony kelin’ny hatotanany; nihanjaka ihany koa ny tongony, ary koa ny ranjony, hatreo ambony kelin’ny kitrokeliny. Tsy misarona ihany koa ny lohany sy ny tendany. Tsikaritro fa tsy nisy afa-tsy io akanjo lava io teny aminy, ary satria vaky anoloana izany dia hitako ny tratrany."
                },
                {
                    "number": 32,
                    "text": "Tsy ny akanjony ihany no fotsy izaitsizy fa ny tenany iray manontolo dia namirapiratra tsy hay tantaraina, ary toy ny tselatra marina tokoa ny tarehiny. Nazava fatratra tokoa ilay efitrano nefa tsy mbola tena namirapiratra noho izay manodidina avy hatrany ny tenany. Raiki-tahotra aho raha vao nahita azy; nefa tsy ela dia nandao ahy ny tahotra."
                },
                {
                    "number": 33,
                    "text": "Niantso ahy tamin’ny anarako izy ary nilaza fa iraka avy teo anatrehan’ Andriamanitra hankaty amiko ary i Môrônia no anarany; fa manana asa hampanaovina ahy Andriamanitra, fa ho tsara sy ho ratsy laza any anivon’ny firenena, ny foko ary ny samy hafa fiteny rehetra ny anarako, fa sady hankalazaina izany no hoharatsiana eo anivon’ny olon-drehetra."
                },
                {
                    "number": 34,
                    "text": "Nilaza izy fa misy boky iray milevina, voasoratra amin’ny takela-bolamena, izay mitahiry ny tantaran’ny mponina fahiny teo amin’ity kaontinanta ity sy ny loharano nipoirany. Nilaza koa izy fa mirakitra ny fahafenoan’ny Filazantsara maharitra mandrakizay izany, araka ny nanoloran’ny Mpamonjy izany ho an’ireo mponina fahiny ireo;"
                },
                {
                    "number": 35,
                    "text": "Fa misy koa vato roa, ao anaty tandro-bolafotsy—ary ireo vato ireo, mipetaka eo amin’ny saron-tratra iray, no manome ny antsoina hoe: Orima sy Tomima—miara-milevina amin’ireo takelaka; ary ny fananana sy ny fampiasana ireo vato ireo no maha-izy azy ny “Mpahita” tamin’ny andro fahagola na fahiny; ary efa nomanin’ Andriamanitra ireo ho an’ny tanjona dia ny fandikana ny boky."
                },
                {
                    "number": 36,
                    "text": "Rehefa avy nilaza ireo zavatra ireo tamiko izy dia nanomboka nitanisa ireo faminanian’ny Testamenta Taloha. Notanisainy aloha ny ampahany amin’ny Malakia toko fahatelo; dia notanisainy koa ny ampahany farany amin’io toko io, amin’io faminaniana io ihany, na dia somary niova kely amin’ny fomba famakiantsika azy ao amin’ny Baibolintsika aza izany. Toy izay hitanisa ny andininy fahasivy ambin’ny folo araka ny fivakiny ao amin’ny bokintsika, dia araka izao no nitanisany azy:"
                },
                {
                    "number": 37,
                    "text": "Fa indro, avy ny andro izay handoro toy ny fatana fandoroana, ary ny mpirehareha rehetra, eny, sy izay rehetra manao ratsy dia hirehitra toy ny vodivary; fa ireo izay avy no handoro azy hoy ny Tompon’ny Maro, ka tsy hisy miangana aminy, na faka na sampana."
                },
                {
                    "number": 38,
                    "text": "Ary ankoatra izany dia notanisainy toy izao ny andininy fahatelo amby roapolo: Indro, hanambara aminareo ny Fisoronana amin’ny tanan’i Elia aho mialoha ny fiavian’ny andro lehibe sady mahatahotra, an’ny Tompo."
                },
                {
                    "number": 39,
                    "text": "Notanisainy koa tamin’ny fomba hafa ny andininy manaraka: Ary izy hamboly ao am-pon’ny zanaka ny fampanantenana natao tamin-drainy ary ny fon’ny zanaka dia hitodika amin-drainy. Fa raha tsy izany dia horavana tanteraka ny tany manontolo amin’ny fiaviany."
                },
                {
                    "number": 40,
                    "text": "Ho fanampin’ireo dia notanisainy ny Isaia toko fahiraika ambin’ny folo sady nolazainy fa efa madiva ho tanteraka izany. Notanisainy koa ny Asan’ny Apôstôly toko fahatelo ary ny andininy faharoa amby roapolo sy fahatelo amby roapolo, toy izay hita ao amin’ny Testamenta Vaovao. Nolazainy fa i Kristy io mpaminany io; fa tsy mbola tonga ny andro ka “izay tsy te hihaino ny feony dia haringana tsy ho eo amin’ny olona,” saingy ho avy tsy ho ela izany."
                },
                {
                    "number": 41,
                    "text": "Notanisainy koa ny Joela toko faharoa, manomboka eo amin’ny andininy fahavalo amby roapolo ka hatramin’ny farany. Nolazainy koa fa tsy mbola tanteraka izany saingy ho tanteraka tsy ho ela. Ary ankoatra izany dia nolazainy fa ho avy tsy ho ela ny fahafenoan’ny Jentilisa. Notanisainy ireo andalan-tsoratra masina hafa maro ary nomeny ireo fanazavana maro izay tsy hay lazaina etoana."
                },
                {
                    "number": 42,
                    "text": "Nolazainy ahy indray fa rehefa azoko ireo takelaka izay efa noresahiny ireo—fa tsy mbola tonga ny fotoana tokony hahazoako azy ireo—dia tsy tokony hasehoko olona ireo; torak’izany koa ny saron-tratra mbamin’ny Orima sy Tomima, afa-tsy ireo izay handidiany ahy hampisehoana izany ihany; fa raha manao izany aho dia hofongorana. Raha mbola teo am-piresahana tamiko ny momba ireo takelaka izy, dia nosokafana tao an-tsaiko ny fahitana ka afaka nijery ny toerana izay nametrahana ireo takelaka aho, ary izany dia tena nazava sy niavaka hany ka fantatro indray ilay toerana nony efa notsidihako."
                },
                {
                    "number": 43,
                    "text": "Taorian’izany filazana izany aho dia nahita ny hazavana tao an’efitrano ho nanomboka niangona manodidina avy hatrany ny tenan’ilay olona avy niresaka tamiko, ary tsy nitsahatra izany mandra-pahatongan’ny efitrano ho tavela ao anatin’ny haizina indray, afa-tsy izay manodidina azy ihany; ary tampoka teo dia hitako ho toy ny misy lalantsara misokatra, miakatra mivantana any an-danitra, ary nandeha niakatra izy mandra-pidifiny tanteraka ka dia niverina toy ny teo aloha indray, talohan’ny nisehoan’io hazavana avy tany an-danitra io, ny efitrano."
                },
                {
                    "number": 44,
                    "text": "Nandrinandry teo aho sady nieritreritra ny amin’ny mampiavaka iny fisehoan-javatra iny ary nitolagaga fatratra tamin’ny zavatra nolazain’ity iraka hafakely ity tamiko; fa mbola teo am-pisaintsainana teo aho no nahita tampoka fa nanomboka ho nihanazava indray ny efitranoko ary poa toa izay raha lazaina, dia efa teo anilan’ny fandriako indray ilay iraky ny lanitra teo ihany."
                },
                {
                    "number": 45,
                    "text": "Nanomboka indray izy, ka ny zavatra teo ihany, izay efa nolazainy tamin’ny fitsidihany voalohany, tsy misy fiovana na dia kely aza, no nolazainy; rehefa izany dia nampahafantariny ahy ny amin’ny famaizana lehibe izay efa ho tonga eto an-tany miaraka amin’ny fandripahana lehibe amin’ny mosary, ny sabatra ary areti-mandringana; fa hihatra amin’ny tany, amin’ity taranaka ity ireo famaizana mampangirifiry ireo. Rehefa avy nilaza ireo zavatra ireo izy dia niakatra toy ny efa nataony teo aloha indray."
                },
                {
                    "number": 46,
                    "text": "Tamin’izay fotoana izay dia tafalatsaka lalina tao an-tsaiko ireo teny ireo ka nandao ahy ny torimaso ary dia nandrinandry teo aho, ankon’ny hagagana noho ny zavatra hitako sy reko. Akory anefa ny hagagako raha nahita io iraka io ihany indray teo anilan’ny fandriako ary nandre azy nanantitrantitra na namerimberina tamiko indray ny zavatra tetsy aloha ihany; ary nampiany fampitandremana ho ahy izany ka nilazany tamiko fa hanandrana ny haka fanahy ahy i Satana (noho ny ankohonan-draiko miaina ao anatin’ny fahantrana) mba hakako ireo takelaka ireo hampanan-karena ahy. Izany no nandrarany ahy ka nilazany ny tsy hananako zavatra hafa hobanjinina, rehefa mahazo ireo takelaka ireo, afa-tsy ny voninahitr’ Andriamanitra sy ny tsy ho voataonan’ny hevitra hafa afa-tsy ny fanorenana ny fanjakany; raha tsy izany dia tsy ho azoko ireo."
                },
                {
                    "number": 47,
                    "text": "Taorian’io fitsidihana fanintelony io dia niakatra any an-danitra indray toy ny teo aloha izy ary namela ahy hisaintsaina indray ny amin’ny maha-hafa kely ity zavatra vao nodiaviko ity; fa raha vantany vao tafakatra any an-danitra ilay iraky ny lanitra rehefa nandao ahy fanintelony, dia naneno ny akoholahy ary hitako fa efa mby akaiky ny maraina, izany hoe tsy maintsy ho nandany iny alina manontolo iny ny fihaonanay."
                },
                {
                    "number": 48,
                    "text": "Fotoana fohy taorian’izay dia niarina avy teo am-pandriana aho, ary toy ny mahazatra dia namonjy ireo asa fanao isan’andro; nefa raha nanandrana ny hiasa toy ny isan’andro aho dia nahita fa kely ny tanjako hany ka tsy nahefa na inona na inona. Tsikaritry ny raiko izay niara-niasa tamiko fa tsy dia tsaratsara aho ka nasainy nody. Dia niainga aho ary ny fikasako dia ny hody any an-trano; kanefa raha iny andeha hihoatra ny fefin’ilay tanimboly izay nisy anay iny aho dia nandao ahy tanteraka ny tanjako ka tsy afa-nanoatra aho fa niakarapoka tamin’ny tany ary tsy nahatsiaro tena mihitsy nandritra ny fotoana fohy."
                },
                {
                    "number": 49,
                    "text": "Ny zavatra tsaroako voalohany dia ny feo niresaka tamiko, niantso ahy tamin’ny anarako. Niandrandra aho ka tazako indray ilay iraka teo ihany, nijoro teo ambonin’ny lohako, voahodidina hazavana toy ny teo aloha. Tamin’izay dia naveriny tamiko indray izay rehetra efa nambarany ahy halina ary nodidiany aho hankany amin-draiko ka hilaza aminy ny amin’ny fahitana sy ireo didy efa azoko."
                },
                {
                    "number": 50,
                    "text": "Nankatò aho ka niverina tany amin-draiko tany an-tsaha ary namerina taminy ny zava-drehetra. Namaly ahy izy fa avy amin’ Andriamanitra izany ary niteny ahy mba handehanako sy hanaovako araka ny nandidian’ilay iraka. Nandao ny saha aho ary nankany amin’ny toerana izay efa nolazain’ilay iraka tamiko fa nametrahana ireo takelaka; ary satria nazava tsara ilay fahitana efa azoko momba izany, dia fantatro ilay toerana raha vantany vao tonga tany aho."
                },
                {
                    "number": 51,
                    "text": "Ao akaikin’ny tanànan’i Manchester, fivondronan’i Ontario, New York, no misy ny havoana be midadasika sy avo indrindra eo amin’ny manodidina. Tao amin’ny ilany andrefan’io havoana io, tsy dia lavitry ny tampony, ary tao ambanin’ny vato iray ngezabe no nametrahana ireo takelaka, tao anaty vata vato. Matevina io vato io ary mivohon-tsotro ny afovoany amin’ny tampony ary manifinify kokoa ny sisiny rehetra manodidina, ka ny ampahany afovoany dia tazana mihoatra ny tany, fa saron’ny tany kosa ny sisiny rehetra manodidina."
                },
                {
                    "number": 52,
                    "text": "Rehefa avy nanala ny tany aho dia naka fanoitra iray izay natsofoko teo amin’ny sisiny ambanin’ilay vato ka notsindriako kely hanaingako azy. Nojereko ny tao anatiny ary dia hitako tao tokoa ny takelaka, ny Orima sy Tomima ary ny saron-tratra, araka ny voalazan’ilay iraka. Ny vata izay nitoerany dia vato natambatambatra tamin’ny karazana simenitra. Nisy vato roa nitsivalana tao amin’ny fanambanin’ilay vato, ka nipetraka teo ambonin’ireo vato ireo ny takelaka sy ireo zavatra hafa niaraka taminy."
                },
                {
                    "number": 53,
                    "text": "Nanandrana ny namoaka azy aho fa noraran’ilay iraka izay nilaza tamiko indray fa tsy mbola tonga ny fotoana hamoahana azy sady tsy mbola ho avy izany raha tsy afaka efa-taona manomboka amin’io fotoana io; fa nolazainy ahy kosa ny tokony hahatongavako eo amin’izany toerana izany rehefa afaka herintaona katroka, manomboka amin’io fotoana io, fa hihaona amiko eo izy, ary ny mbola hanohizako izany hatrany mandra-pahatongan’ny fotoana hahazoako ireo takelaka."
                },
                {
                    "number": 54,
                    "text": "Araka izany dia nankeo aloha aho isaky ny faran’ny taona, toy izay efa nandidiana ahy, ary nahita ilay iraka teo hatrany, ary isaky ny mihaona izahay, dia nandray torolalana sy fahalalana avy taminy aho momba izay andeha hataon’ny Tompo sy ny fomba hoenti-mitondra ny fanjakany amin’ny andro farany."
                },
                {
                    "number": 55,
                    "text": "Noho ny fidiram-bolan’ny raiko tena voafetra, dia voatery izahay nampiasa ny tananay tamin’ny fikaramana isan’andro na tamin’ny fomba hafa, araka izay mety ho hitanay. Indraindray izahay dia tao an-trano ary indraindray dia tany ivelany ary tamin’ny alalan’ny asa tsy tapaka no nahafahanay nanana fivelomana ampy."
                },
                {
                    "number": 56,
                    "text": "Tamin’ny taona 1823, dia nidonam-pahoriana lehibe ny ankohonan-draiko noho ny fahafatesan’i Alvin zokiko lahimatoa. Tamin’ny volana ôktôbra 1825, dia niasa tao amin’ny lahiantitra iray atao hoe Josiah Stoal, izay nonina tao amin’ny fivondronan’i Chenango, Faritanin’i New York, aho. Nandre ny amin’ny toeram-pitrandrahana volafotsy efa nosokafan’ny Espaniôla tao Harmony, fivondronan’i Susquehanna, Faritanin’i Pennsylvania izy; ary talohan’ny nanaramany ahy, dia efa nanao fikarohana mba hahita, raha azo atao, ilay toeram-pitrandrahana ny tenany. Nony efa niara-nonina taminy aho, dia naka ahy mbamin’ireo mpiasany sisa izy hikaroka ilay toeram-pitrandrahana volafotsy, asa izay notohiziko efa saika ho iray volana saingy tsy nisy fahombiazana ny ezakay, ary farany dia resiko lahatra ilay lahiantitra, ka nampitsahatra ny fikarohana izany. Avy amin’izany no nisehoan’ny resaka mateza fa efa mpitrandraka volamena aho."
                },
                {
                    "number": 57,
                    "text": "Nandritra ny fotoana niasako toy izany dia nipetraka tao amin’Atoa Isaac Hale izay nonina tao an-tanana aho; tao no nahitako an’i Emma Hale vadiko (izay zanakavaviny). Ny faha-18 janoary 1827 no nivady izahay, raha mbola niasa ho an’Atoa Stoal aho."
                },
                {
                    "number": 58,
                    "text": "Noho ny fanohizako ny filazana fa efa nahita fahitana aho, dia mbola narahin’ny fanenjehana aho, ary ny ankohanan’ny vadiko dia tena nitsipaka ny fanambadianay. Koa voatery aho nitondra azy tany an-toeran-kafa; dia nandeha izahay ary natao mariazy tao an-tranon’i Squire Tarbill, tao South Bainbridge, fivondronan’i Chenango, New York. Taorian’ny mariazy dia nandao an’Atoa Stoal avy hatrany aho ary nankany amin-draiko ary niara-niasa taminy tao amin’ny toeram-pambolena amam-piompiana tamin’io vanim-potoana io."
                },
                {
                    "number": 59,
                    "text": "Farany dia tonga ny fotoana ahazoako ny takelaka, ny Orima sy Tomima ary ny saron-tratra. Rehefa tonga teo amin’ny toerana nametrahana izany aho ny andron’ny faharoa amby roapolo septambra fito amby roapolo sy valonjato amby arivo, toy ny efa fanao isaky ny mifarana ny taona iray, dia natolotr’ilay iraky ny lanitra ahy izany miaraka amin’izao fepetra izao: zary tompon’andraikitra aminy aho, fa raha avelako ho very izany noho ny tsirambina na vokatry ny tsy fitandremako, dia hofongorana aho; fa raha manao izay tratry ny heriko rehetra kosa aho hitahirizana izany ambara-piaviny, izy ilay iraka, haka izany, dia ho voaro izany."
                },
                {
                    "number": 60,
                    "text": "Tsy ela dia fantatro ny antony nanomezana ahy fepetra hentitra toy izany mba ho azo antoka ny fitehirizana izany ary ny antony nilazan’ilay iraka fa rehefa tontosako ny zavatra angatahina amiko, dia ho avy izy hitaky izany. Satria raha vantany vao fantatra fa azoko izany, dia nampiasaina ny fanerena mahery vaika indrindra mba hanesorana izany amiko. Nampiasaina izay tetika rehetra azo foronina hanatanterahana izany. Nihanangidy sy nihamafy kokoa noho ny teo aloha ny fanenjehana ary nanao andry maso tsy tapaka ny ankamaroany mba hakany izany aty amiko, raha azony atao. Nefa noho ny fahendren’ Andriamanitra, dia tafajanona soa aman-tsara teo am-pelatanako izany mandra-pahavitako taminy izay nangatahina tamiko. Nony tonga haka izany ilay iraka, araka ny nifanarahana, dia natolotro azy izany; ka izy no efa miahy izany hatramin’ny andro androany faharoan’ny volana mey, valo amby telopolo sy valonjato amby arivo."
                },
                {
                    "number": 61,
                    "text": "Mbola nitohy anefa ny fisafotofotoana, ary nampiasaina nandritra ny fotoana rehetra ny tsaho mbamin’ny honohono maro tamin’ny fampielezana resaka diso momba ny ankohonan-draiko sy momba ny tenako. Raha tantaraiko ny ampaharivony amin’izany dia hahafeno boky maro. Nanjary tsy hay zakaina tokoa anefa ny fanenjehana hany ka voatery nandao an’i Manchester aho ary nandeha niaraka tamin’ny vadiko nankany amin’ny fivondronan’i Susquehanna, ao amin’ny Faritanin’i Pennsylvania. Teo am-piomanana ny handeha—noho izahay tena nahantra ary noho ny fanenjehana tena romotra ka tsy azo nosaintsainina ny mety hiovan’izany—teo anivon’ny fahorianay no nahitanay namana iray, dia ilay rangahy atao hoe Martin Harris izay tonga tao aminy ary nanome ahy dimampolo Dolara hanampiana anay amin’ny dianay. Atoa Harris dia mponina ao amin’ny tanànan’i Palmyra, fivondronan’i Wayne, ao amin’ny Faritanin’i New York, ary mpamboly sady mpiompy manana ny hajany."
                },
                {
                    "number": 62,
                    "text": "Noho ity fanampiana tonga ara-potoana ity, dia afaka namonjy ny toerana tiako haleha tao Pennsylvania aho; ary taorian’ny fahatongavako tao no nakako tahaka avy hatrany ny endri-tsoratra teo amin’ny takelaka. Maro no nalaiko tahaka taminy ary tamin’ny alalan’ny Orima sy Tomima no nandikako ny sasany taminy, izay nataoko teo anelanelan’ny fotoana nahatongavako tao an-tranon’ny rain’ny vadiko tamin’ny volana desambra sy ny volana febroary manaraka."
                },
                {
                    "number": 63,
                    "text": "Nisy fotoana nahatongavan’io Atoa Martin Harris voalaza etsy aloha io tao an-tranonay, tamin’ity volana febroary ity, ka nankany ireo endri-tsoratra izay nalaiko tahaka avy tamin’ireo takelaka ary nitondrany izany nankany an-tanànan’i New York. Fa raha ny momba izay nanjo azy sy ny endri-tsoratra, dia iverenako ny fitantarany ny zava-nitranga, araka ny nitantarany izany tamiko, izay toy izao manaraka izao:"
                },
                {
                    "number": 64,
                    "text": "“Nankany an-tanànan’i New York aho ary nampiseho ireo endri-tsoratra izay efa voadika mbamin’ny fandikana izany ny Profesora Charles Anthon, rangahy fanta-daza noho ny zava-bitany teo amin’ny haisoratra. Nilaza ny Profesora Anthon fa marina ilay dikanteny, manoatra izay dikan-teny avy amin’ny Egyptiana efa hitany teo aloha. Nasehoko azy tamin’izay ireo izay tsy mbola voadika ary nolazainy fa Egyptiana, Kaldaika, Asiriaka ary Arabika ireo, ary nolazainy fa tena izy ny endri-tsoratra. Nomeny fanamarihana aho, izay manamarina amin’ny mponin’i Palmyra fa ireo endri-tsoratra dia tena izy, ary ny dika teny amin’ireo izay efa voadika dia marina ihany koa. Nalaiko ilay fanamarihana ka nataoko tao am-paosiko, ary efa andeha hivoaka ny trano aho no nantsoan’Atoa Anthon hiverina ary nanontaniany ny fomba nahitan’ilay tovolahy fa nisy takela-bolamena tao amin’ny toerana izay nahitany izany. Namaly aho fa ny anjelin’ Andriamanitra no nanambara izany taminy."
                },
                {
                    "number": 65,
                    "text": "“Dia hoy izy tamiko: ‘Omeo ahy hojereko ilay fanamarinana teo.’ Araka izany, dia namoaka izany avy tao am-paosiko aho ary nanolotra azy izany; noraisiny izany dia norovitiny ho potipotika, sady nolazainy fa ankehitriny dia tsy misy izany hoe fanompoan’ny anjely izany, fa raha entiko eo aminy ny takelaka dia handika izany izy. Nolazaiko taminy fa voaisy tombo-kase ny ampahany amin’ireo takelaka ary norarana aho tsy hitondra izany. Dia namaly izy hoe: ‘Tsy afaka mamaky boky voaisy tombo-kase aho.’ Nandao azy aho ary nankao amin’i Dr. Mitchell izay nanamafy ny voalazan’ny Profesora Anthon mikasika ny endri-tsoratra sy ny dikanteny.”"
                },
                {
                    "number": 66,
                    "text": "Ny andro faha-5 ny volana aprily 1829 no nahatongavan’i Oliver Cowdery tao an-tranoko, ary hatramin’izay fotoana izay dia tsy mbola nahita azy na oviana na oviana aho. Nolazainy tamiko fa nampianatra tao amin’ny sekolin’ny faritra nonenan’ny raiko izy ary satria anisan’ireo izay nandefa mpianatra tao amin’ny sekoly ny raiko, dia nandeha namandrika efitra honenana maharitra tao amin’ny tranony izy, ary tao no nitantaran’ny fianakaviako taminy ny toe-javatra nahazoako ireo takelaka, ary araka izany dia tonga izy hanontany ahy."
                },
                {
                    "number": 67,
                    "text": "Roa andro taorian’ny nahatongavan’Atoa Cowdery (ny faha-7 ny volana aprily izany), dia nanomboka nandika ny Bokin’i Môrmôna aho ary nanomboka nanoratra ho ahy izy."
                },
                {
                    "number": 68,
                    "text": "Mbola nanohy ny asa fandikana izahay ny volana manaraka (mey 1829) raha nandeha tao anaty ala, tamin’ny andro iray, mba hivavaka sy hanontany ny Tompo momba ny batisa ho famelana ny fahotana, izay hitanay voalaza teo am-pandikana ireo takelaka. Raha mbola somokotra toy izany izahay, nivavaka sy niantso ny Tompo, dia nidina teo amin’ny rahon’ny hazavana ny iraka iray avy any an-danitra, ka sady nametra-tanana taminy izy no nanokana anay nanao hoe:"
                },
                {
                    "number": 69,
                    "text": "Ianareo ry mpiara-manompo amiko, amin’ny anaran’ny Mesia, no tolorako ny Fisoronana Aharôna, izay mihazona ny fanalahidin’ny fanompoan’ny anjely sy ny an’ny filazantsaran’ny fibebahana ary ny an’ny batisa asitrika ho famelana ny fahotana; ary izany dia tsy hoesorina na oviana na oviana intsony eto an-tany ambara-panatitry ny zanakalahin’i Levy fanatitra amim-pahamarinana ho an’ny Tompo indray."
                },
                {
                    "number": 70,
                    "text": "Nolazainy fa ity Fisoronana Aharôna ity dia tsy manana fahefana hametra-tanana ho fanomezana ny Fanahy Masina, fa izany dia hatolotra anay any aoriana; ary nodidiany izahay handeha sy hatao batisa, ary nomeny anay ny toromarika hanaovako batisa an’i Oliver Cowdery, ary izy indray avy eo no hanao batisa ahy."
                },
                {
                    "number": 71,
                    "text": "Araka izany dia nandeha izahay ary samy natao batisa. Izaho aloha no nanao batisa azy ary taorian’izay, dia izy no nanao batisa ahy—taorian’izay dia nametraka ny tanako teo ambonin’ny lohany aho ary nanokana azy ho amin’ny Fisoronana Aharôna, ary taorian’izay dia izy no nametra-tanana tamiko ary nanokana ahy ho amin’io Fisoronana io ihany—fa izany no nandidiana anay.*"
                },
                {
                    "number": 72,
                    "text": "Nilaza ilay iraka izay nitsidika anay tamin’izay fotoana izay ary nanolotra anay ity Fisoronana ity fa i Jaona no anarany, dia ilay atao hoe Jaona Mpanao Batisa ao amin’ny Testamenta Vaovao, fa izy dia niasa teo ambany fitarihan’i Petera, i Jakoba ary i Jaona, izay nihazona ny fanalahidin’ny Fisoronana Melkizedeka, dia Fisoronana izay nolazainy fa hatolotra anay amin’ny fotoana mahamety izany, fa izaho dia hatao hoe Loholona voalohany ao amin’ny Fiangonana, ary izy (i Oliver Cowdery) no faharoa. Tamin’ny andron’ny fahadimy amby ny folo ny volana mey 1829 izahay no natokana teo ambanin’ny tanan’io iraka io ary natao batisa."
                },
                {
                    "number": 73,
                    "text": "Taorian’ny fivoahanay teo no ho eo avy tao anaty rano nony efa vita ny batisa, dia tojo fahitana be voninahitra sy lehibe avy tamin’ny Raintsika any an-danitra izahay. Raha vantany vao nahavita batisa an’i Oliver Cowdery aho, dia nilatsaka taminy ny Fanahy Masina, ka nijoro izy ary naminany zavatra maro izay hitranga tsy ho ela. Ary izao koa, raha vao vantany nahavita batisa ahy izy, dia nahazo koa ny fanahin’ny faminaniana aho ka sady nijoro no naminany ny amin’ny fitsanganan’ity Fiangonana ity sy ireo zavatra maro misy ifandraisany amin’ny Fiangonana sy amin’ity taranaky ny zanak’olombelona ity. Heniky ny Fanahy Masina izahay ka niravoravo tao amin’ny Andriamanitry ny famonjena anay."
                },
                {
                    "number": 74,
                    "text": "Rehefa nohazavaina ankehitriny ny sainay, dia nanomboka nosokafana ho an’ny fahatakaranay ny soratra masina; ary ny hevitra marina sy ny dikan’ireo andalany saro-pantarina indrindra dia nambara anay tamin’ny fomba izay tsy nety ho takatray na oviana na oviana fahiny, na tsy noheverinay na oviana na oviana teo aloha. Nandritra izany fotoana izany, dia voatery izahay nitana ny fotoana nandraisanay ny Fisoronana sy nanaovana batisa anay ho zava-miafina, noho ny fanahin’ny fanenjehana izay efa naneho sahady ny tenany teo amin’ny manodidina."
                },
                {
                    "number": 75,
                    "text": "Izahay dia norahonana ombieny ombieny ny hotafihan’ny olona izay tsy iza fa ireo nilaza tena ho mpivavaka. Ary tsy nisy nahasakana ny fikasany hanafika anay afa-tsy ny fitaoman’ny fianakavian’ny rain’ny vadiko (araka ny fitondran’ Andriamanitra) izay efa tena nihavana tamiko tokoa ka nanohitra ny fanafihan’ny mpihetraketraka ary naniry ny hahazoako manohy ny asa fandikana tsy misy fiatoana sady nanolotra ary nampanantena ny hiaro anay, araka izay tratry ny heriny, amin’ny fihetsika tsy ara-dalana rehetra."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Fanekem-pinoana 1",
            "data_type": "chapter",
            "chapter_name": "Toko 1",
            "book_title": "Ireo Fanekem-pinoana Ny Fiangonan’i Jesoa Kristy ho an’ny Olomasin’ny Andro Farany",
            "verses": [
                {
                    "number": 1,
                    "text": "Mino an’ Andriamanitra, ilay Ray Mandrakizay, isika ary mino an’i Jesoa Kristy Zanany sy ny Fanahy Masina."
                },
                {
                    "number": 2,
                    "text": "Mino isika fa hofaizina noho ny fahotany ihany ny olona fa tsy noho ny fandikan-dalàna nataon’i Adama."
                },
                {
                    "number": 3,
                    "text": "Mino isika fa noho ny Sorompanavotana nataon’i Kristy, dia azo vonjena ny olombelona rehetra, amin’ny fankatoavana ireo lalàna sy ôrdônansin’ny filazantsara."
                },
                {
                    "number": 4,
                    "text": "Mino isika fa ireo fitsipika sy ôrdônansy fototra amin’ny filazantsara dia: voalohany, ny Finoana an’i Jesoa Kristy Tompo; faharoa, ny Fibebahana; fahatelo, ny Batisa asitrika ho famelana ny fahotana; fahefatra, ny Fametrahan-tanana ho fanomezana ny Fanahy Masina."
                },
                {
                    "number": 5,
                    "text": "Mino isika fa tsy maintsy voantson’ Andriamanitra amin’ny alalan’ny faminaniana sy amin’ny alalan’ny fametrahan-tanana, ataon’ireo izay manana fahefana, ny olona iray vao mitory sy manatanteraka ny ôrdônansin’ny Filazantsara."
                },
                {
                    "number": 6,
                    "text": "Mino ny fandaminana mitovy amin’izay nisy tao amin’ny Fiangonana voalohany isika, dia ny apôstôly, mpaminany, mpiandry, mpampianatra, evanjelistra, sns—"
                },
                {
                    "number": 7,
                    "text": "Mino ny fanomezam-pahasoavana amin’ny fiteny isika, ny faminaniana, ny fanambarana, ny fahitana, ny fanasitranana, ny fandikan-teny, sns—"
                },
                {
                    "number": 8,
                    "text": "Mino ny Baiboly ho tenin’ Andriamanitra isika araka ny maha-marina ny dikanteny; mino koa isika fa tenin’ Andriamanitra ny Bokin’i Môrmôna."
                },
                {
                    "number": 9,
                    "text": "Mino ny zava-drehetra izay efa nambaran’ Andriamanitra isika, izay ambarany ankehitriny, ary mino isika fa Izy dia mbola hanambara zavatra lehibe sy manan-danja maro mikasika ny Fanjakan’ Andriamanitra."
                },
                {
                    "number": 10,
                    "text": "Mino isika fa hangonina ara-bakiteny ny Isiraely ary hampodiana indray ny Foko Folo; fa i Ziona (ilay Jerosalema Vaovao) dia haorina eo amin’ny kaontinanta Amerikana; fa i Kristy tenany mihitsy no hanjaka ety an-tany; fa hohavaozina ny tany ka handray ny voninahitry ny paradisany."
                },
                {
                    "number": 11,
                    "text": "Isika dia mitaky ny zo hanompo an’ Andriamanitra Tsitoha araka ny baikon’ny fieritreretantsika ary miaiky fa manana izany zo izany ny olon-drehetra, ka aoka izy hanompo, na manao ahoana na manao ahoana, na aiza na aiza, ary na inona na inona sitrany."
                },
                {
                    "number": 12,
                    "text": "Mino ny fanoavana ny mpanjaka isika, ny filoha, ny mpanapaka ary ny mpitsara, amin’ny fankatoavana, ny fanajana ary ny fanohanana ny lalàna."
                },
                {
                    "number": 13,
                    "text": "Mino isika fa tokony ho marina, ho mahatoky, ho madio fitondrantena, ho antra olona, ho mendrika ary hanao soa amin’ny olon-drehetra; afaka milaza marina tokoa isika fa manaraka ny fananaran’i Paoly manao hoe—Isika dia mino ny zavatra rehetra, manantena ny zavatra rehetra, efa niaritra zavatra maro ary manantena ny ho afaka hiaritra ny zavatra rehetra. Raha toa ka misy zavatra mendrika, maha-te ho tia, tsara na mendri-piderana dia mikatsaka ireny zavatra ireny isika."
                }
            ]
        }
    }
}