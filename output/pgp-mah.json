{
    "title": "Bōōr Eo Eļap Wōņāān",
    "uri": "/study/scriptures/pgp",
    "structure": [
        {
            "type": "content",
            "title": "Taitōl Peij",
            "uri": "/study/scriptures/pgp/title-page"
        },
        {
            "type": "content",
            "title": "Kadkad In",
            "uri": "/study/scriptures/pgp/introduction"
        },
        {
            "type": "section",
            "title": "Moses",
            "entries": [
                {
                    "type": "content",
                    "title": "Moses 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Moses 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Moses 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Moses 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Moses 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Moses 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Moses 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Moses 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Ebream",
            "entries": [
                {
                    "type": "content",
                    "title": "Ebream 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Ebream 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Ebream 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Ebream 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Ebream 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Juon Lukkuun Malen&nbsp;1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Juon Lukkuun Malen&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Juon Lukkuun Malen&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Josep Smith—Matu 1",
            "uri": "/study/scriptures/pgp/js-m/1"
        },
        {
            "type": "content",
            "title": "Josep Smith—Bwebwenato 1",
            "uri": "/study/scriptures/pgp/js-h/1"
        },
        {
            "type": "content",
            "title": "Laajrak in Tōmak ko 1",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "Taitōl Peij",
            "data_type": "chapter",
            "book_title": "Bōōr Eo Eļap Wōņāān",
            "subtitle": [
                "Juon Kāālet jān Revelesōn ko, Ukok ko, im Ekkōnono ko an Josep Smith Rikanaan, rilolo, im rikkwaļo̧k revelesōn eo m̧oktata n̄an Kabun̄ eo an Jisōs Kraist im Armej ro Rekwōjarjar ilo Raan ko Āliktata"
            ],
            "text": [
                "Jeje in Kabun̄ eo an Jisōs Kraist im Armej ro Rekwōjarjar ilo Raan ko Āliktata",
                "Salt Lake City, Utah, Amedka",
                "© 2018 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Kadkad In",
            "data_type": "chapter",
            "book_title": "Kadkad In",
            "text": [
                "Bōōr eo Eļap Wōņāān ej juon kāālet in jerbal ko rejenolo̧k rej kitbuuj elōn̄ m̧wian̄ōn ko an tōmak im katak ko an Kabun̄ eo an Jisōs Kraist im Armej ro Rekwōjarjar ilo Raan ko Āliktata. Jerbal kein rekar ukōt im ekkwaļo̧k in Rikanaan Josep Smith, im enan̄in aolepāer rekar likūti ilo jeje ilo nuujpeba ko an Kabun̄ ilo raan ko an.",
                "Koba in jerbal kein m̧oktata ium̧win taitōl in Bōōr eo Eļap Wōņāān ekar kōm̧m̧an ilo 1851 jān Elder Franklin D. Richards, eo ilo tōre eo eaar juon uwaan Ko̧o̧njeļ eo an Jon̄oulruo im president an British Mijen. Jibadbad eo an ekar n̄an kōm̧m̧an bwe en ļapļo̧k maron̄ tōpari jet ian jeje ko reaorōk im ekar jab kanooj ļap maron̄ in kar kajeededi ilo iien eo an Josep Smith. Eļak kar ļapļo̧k ro uwaan Kabun̄ in iaolepān Europe im Amedka, ekar mennin aikuj n̄an kōm̧m̧an bwe jeje kein ren pojak. Bōōr eo Eļap Wōņāān ekar ļap kōjerbale im tok ālik ekar erom juon jeje ekwōjarjar an Kabun̄ jān em̧m̧akūt an Presidency eo Kein Kajuon im kwelo̧k eo eļap eo ilo Salt Lake City ilo Oktoba 10, 1880.",
                "Jet ekbel ko rekar kōm̧m̧an ilo men ko kobban āinwōt aikuj ko an Kabun̄ in kar kūr n̄an i. Ilo 1878 m̧ōttan ko an bok in Moses rekar jako ilo edition eo m̧oktata rekar kobatok. Ilo 1902 jet m̧ōttan Bōōr eo Eļap Wōņāān im rekar ālijinmen im rekar barāinwōt jeje ilo Katak im Bujen Ko rekar m̧aniļo̧k. Karkan jebta ko im eoon ko, ippān kōmmeļeļe ko ilaļ, ekar kōm̧m̧an ilo 1902. Publication eo m̧oktata ilo peij ko ruo column, ippān laajrak in naan im kōmmeļeļe ko ilo jem̧ļo̧kin, ekar ilo 1921. Eaar ejjeļo̧k bar oktak ko kōm̧m̧ani m̧ae Eprōļ 1976, ke ruo jeje in revelesōn ko kar kobaikitok. Ilo 1979 jeje kein ruo kar kōm̧akūti jān Bōōr eo Eļap Wōņāān im kar likūti ilo Katak im Bujen Ko, ijo rej kiiō waļo̧k āinwōt jekjōn 137 im 138. Ilo edition eo rainin jet oktak rekar kōm̧m̧an bwe jeje ko ren errā ippān document ko m̧oktaļo̧k.",
                "Ijin ilaļ ej juon kadkadin men ko kobban rainin ilo tukaduin:",
                "Kāālet ko jān Bok in Moses. Juon m̧ōttan bōk jān bok in Jenesis jān ukok eo an Josep Smith kōn Baibōļ eo, eo eaar jinoe ilo Juun 1830.",
                "Bok in Ebream. Juon ukok im̧wem̧we jān jetōb jān jeje ko an Ebream. Josep Smith ekar jino ukok eo ilo 1835 eo ālkin an kar bōk jet bok lemlem papyri in Ijipt. Ukok eo kar kajedede ilo lelkan ko ilo Times and Seasons ijjino ilo M̧aaj 1, 1842, ilo Nauvoo, Illinois.",
                "Josep Smith—Matu. Juon m̧ōttan jān naan in kam̧ool eo an Matu ilo ukok eo an Josep Smith kōn Baibōļ eo (lale Katak im Bujen Ko 45:60–61 kōn naan in jiron̄ jān lan̄ n̄an jinoe ukok eo an Kallim̧ur Ekāāl).",
                "Josep Smith—Bwebwenato. M̧ōttan ko bōki jān lukkuun naan in kam̧ool im bwebwenatoin Josep Smith, eo e kab rijeje ro an kar kōpooje ilo 1838–1839 im eo me kar kajeedede ilo lelkan ko ilo Times and Seasons ilo Nauvoo, Illinois, jinoe ilo M̧aaj 15, 1842.",
                "Laajrak in Tōmak Ko an Kabun̄ eo an Jisōs Kraist im Armej ro Rekwōjarjar ilo Raan ko Āliktata. Juon ennaan jān Josep Smith eo kar kajeedede ilo Times and Seasons M̧aaj 1, 1842, ippān tok juon bwebwenato ekadu kōn Kabun̄ in eo ekkā jeļā ke ej Wentworth Lōta."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Moses 1",
            "data_type": "chapter",
            "chapter_name": "Jebta 1",
            "chapter_summary": [
                "Anij ej kwaļo̧k E make n̄an Moses—Moses ej kōjakkōlkōle—E ej jelm̧ae Setan—Moses ej lo elōn̄ laļ ko elōn̄ kobbaer—Laļ ko ejjeļo̧k oraer kar kōm̧anm̧ani jān Nejin—Jerbal im aiboojoj eo an Anij ej n̄an kakūrm̧ool jab wabanban im mour indeeo an armej."
            ],
            "book_title": "Kāālet Ko Jān Bok In Moses",
            "subtitle": [
                "(Juun 1830)"
            ],
            "verses": [
                {
                    "number": 1,
                    "text": "Naan ko an Anij, ko Eaar kōnono n̄an Moses ilo iien eo ke Moses eaar weaaklōn̄ļo̧k ilo juon toļ eutiej otem utiej,"
                },
                {
                    "number": 2,
                    "text": "Im eaar lo Anij jelm̧ae doon, im eaar ekkōnono Ippān, im aiboojoj an Anij eaar pād ioon Moses; kōn menin Moses eaar maron̄ pād im̧aan Mejān."
                },
                {
                    "number": 3,
                    "text": "Im Anij eaar ekkōnono n̄an Moses, im ba: Lo, N̄aij Irooj Anij Ekajoor Bōtata, im Ejjeļo̧k Jem̧ļo̧kin ej eta; bwe N̄a ejjeļo̧k jinoin raan ak jem̧ļo̧kin iiō ko Aō; im en̄in ej jab ejjeļo̧k jem̧ļo̧kin ke?"
                },
                {
                    "number": 4,
                    "text": "Im, lo, kwe kwōj nejū m̧aan; kōn menin reilo̧k, im I naaj kwaļo̧k n̄an eok eļtan ko an pā ko Peiū; a jab aolep, bwe jerbal ko Aō ejjeļo̧k jem̧ļo̧kier, im barāinwōt naan ko Aō, bwe rej jamin bōjrak."
                },
                {
                    "number": 5,
                    "text": "Kōn menin, ejjeļo̧k armej emaron̄ lo aolepān jerbal ko Aō, ijello̧kun wōt n̄e ej lo aolepān aiboojoj eo Aō; im ejjeļo̧k armej emaron̄ lo aolepān aiboojoj eo Aō, im ālikin pād wōt ilo kanniōk ioon laļ in."
                },
                {
                    "number": 6,
                    "text": "Im ewōr juon jerbal Ippa n̄an kwe, Moses, nejū m̧aan; im kwe kwōj ilo jekjekin Nejū Iaar Make Keotake; im Nejū Iaar Make Keotake ej im naaj Rilo̧mo̧o̧r eo, bwe E eobrak kōn jouj im m̧ool; a ejjeļo̧k Anij ijello̧kū, im aolep men otemjeļo̧k rej kiiō Ippa, bwe Ijeļā er aolep."
                },
                {
                    "number": 7,
                    "text": "Im kiiō, lo, men in Ij kwaļo̧k n̄an eok, Moses, nejū m̧aan, bwe kwe kwōj pād ilo laļ, im kiiō Ij kwaļo̧k e n̄an eok."
                },
                {
                    "number": 8,
                    "text": "Im ālikin men kein Moses eaar reilo̧k, im eaar lo laļ eo me ioon kar kōm̧anm̧ane e; im Moses eaar lo laļ im jem̧ļo̧k ko ie, im aolep ro nejin armej raņ ro remour, im ro me kar kōm̧anm̧an er; kōn ejja men in wōt eaar kanooj bwilōn̄ im koļmānļo̧kijeņ."
                },
                {
                    "number": 9,
                    "text": "Im baaktok an Anij eaar jenļo̧k jān Moses, bwe aiboojoj eo An eaar jab pād ioon Moses; im Moses eaar makeļo̧k ian. Im ke eaar makeļo̧k ian, eaar bun̄ļo̧k ņa ioon laļ."
                },
                {
                    "number": 10,
                    "text": "Im ālikin men kein ekar ium̧win tōrean elōn̄ awa ko m̧okta jān an Moses kar bar bōk lukkuun kajoor eo an āinwōt n̄an armej; im eaar ba n̄an e make: Kiiō, kōn un in ijeļā bwe armej ejej tokjān, men eo me ijjamin kar kōtmāne."
                },
                {
                    "number": 11,
                    "text": "A kiiō meja make rekar lo Anij; a jab māj ko mejān kanniōk eo aō, ak māj ko mejān jetōb eo aō, bwe māj ko mejān kanniōk eo aō reban kar maron̄ loe; bwe inaaj kar m̧adeon̄eon̄ļo̧k im mej ilo im̧aan Mejān; a An aiboojoj eaar pād ioō; im iaar lo Mejān, bwe iaar oktak ilo kōjakkōlkōle Im̧aan."
                },
                {
                    "number": 12,
                    "text": "Im ālikin men kein ke Moses eaar ba naan kein, lo, Setan eaar itok im kapo e, im ba: Moses, nejin armej, kwōn kabun̄-jar n̄an eō."
                },
                {
                    "number": 13,
                    "text": "Im ālikin men kein Moses eaar reilo̧k n̄an Setan im ba: Wōn kwe? Bwe lo, N̄aij juon m̧aan nejin Anij, ilo jekjekin Nejin Eaar Make Keotake; im ewi aiboojoj eo am, bwe in aikuj kabun̄-jar n̄an eok?"
                },
                {
                    "number": 14,
                    "text": "Bwe lo, iban kar maron̄ kalimjek Anij, ijello̧kun wōt An aiboojoj en kar itok ioō, im iaar oktak im kōjakkōlkōl Im̧aan. A imaron̄ kalimjek eok ilo lukkuun biktokin armej. Ej jab āindein, em̧ool ke?"
                },
                {
                    "number": 15,
                    "text": "En jeraam̧m̧an etan aō Anij, bwe Jetōb eo An eaar jab aolepem jenļo̧k jān eō, ak n̄e jaab ewi aiboojoj eo am, bwe e ej marok n̄an eō? Im imaron̄ ekajet ikōtaam̧ im Anij; bwe Anij eaar ba n̄an eō: Kwōn kabun̄-jar n̄an Anij, bwe n̄an E wōt kwōn jerbal."
                },
                {
                    "number": 16,
                    "text": "Ilo̧k jān ijin, Setan; jab m̧oņe eō; bwe Anij E kar ba n̄an eō: Kwe kwōj ilo̧kan jekjekin Nejū Iaar Make Keotake."
                },
                {
                    "number": 17,
                    "text": "Im Eaar barāinwōt letok n̄an eō kien ko ke Eaar kūr n̄an eō jān wōjke eo eurur, im ba: Kūr ioon Anij ilo etan Nejū Iaar Make Keotake, im kabun̄-jar n̄an Eō."
                },
                {
                    "number": 18,
                    "text": "Im Moses eaar bar ba: Ij jamin bōjrak jān kūr ioon Anij, ewōr ippa bar men ko jet n̄an kajjitōk jān E: bwe An aiboojoj eaar pād ioō, kōn menin imaron̄ ekajet ikōtaan E im kwe. Kwōn ilo̧k, Setan."
                },
                {
                    "number": 19,
                    "text": "Im kiiō, ke Moses eaar ba naan kein, Setan ar lam̧ōj kōn ainikien eo eļļaaj, im elam̧ōjm̧ōj ioon laļ, im ar jiron̄, im ba: N̄aij eo Nejin Eaar Make Keotake, kabun̄-jar n̄an eō."
                },
                {
                    "number": 20,
                    "text": "Im ālikin men kein Moses eaar jino in mijak otem mijak; im ke eaar jino in mijak, eaar lo meo̧ eo an hell. Mekarta, ke eaar kūr ioon Anij, eaar bōk kajoor, im eaar jiron̄, im ba: Kwōn ilo̧k jān eō, Setan, bwe en̄in ej Anij eo wōt inaaj kabun̄-jar n̄an E, eo ej Anij in aiboojoj."
                },
                {
                    "number": 21,
                    "text": "Im kiiō Setan eaar jino in wūdiddid, im laļ eaar m̧akūtkūt; im Moses eaar bōk kajoor, im eaar kūr ioon Anij, im ba: Ilo etan eo Nejin Eaar Make Keotake, kwōn ilo̧k, Setan."
                },
                {
                    "number": 22,
                    "text": "Im ālikin men kein Setan ar kūr kōn ainikien eo eļļaaj, kōn liaajlo̧ļ, im lim̧ō, im n̄i ļaļļaļ; im eaar ilo̧k jān ijo, em̧ool jān im̧aan mejān Moses, im eaar jab lo e."
                },
                {
                    "number": 23,
                    "text": "Im kiiō kōn menin Moses eaar jeje kam̧ool; a kōnke nana ej jab pād ilubwiljin ro nejin armej raņ."
                },
                {
                    "number": 24,
                    "text": "Im ālikin men kein ke Setan eaar ilo̧k jān im̧aan mejān Moses, Moses eaar kotaklōn̄ļo̧k mejān n̄an lan̄, im eaar obrak kōn Jetōb Kwōjarjar, eo ej kam̧ool kōn Jemān im kōn Nejin;"
                },
                {
                    "number": 25,
                    "text": "Im kūr ioon etan Anij, eaar lo aiboojoj eo An bar juon alen, bwe ekar pād ioon; im eaar ron̄ juon ainikien, ej ba: Kwe kwo jeraam̧m̧an, Moses, bwe N̄a, eo Ekajoor Bōtata, Iaar kāālet eok, im naaj kōkajoorļo̧k eok jān elōn̄ dān ko; bwe renaaj pokake naan in jiron̄ eo am āinwōt n̄e kwe kwaar Anij."
                },
                {
                    "number": 26,
                    "text": "Im lo, N̄aij pād ippam̧, em̧ool n̄an jem̧ļo̧k in raan ko am; bwe kwo naaj kōtļo̧k armej ro Aō jān ineen kōm̧akoko, em̧ool Israel Aō rikāālet."
                },
                {
                    "number": 27,
                    "text": "Im ālikin men kein, ke ainikien eo eaar kōnono wōt, Moses eaar bōk mejān im lo laļ, aaet, em̧ool aolepān; im eaar jab wōr juon būn̄al in laļ eaar jab loe, im kile jān Jetōb eo an Anij."
                },
                {
                    "number": 28,
                    "text": "Im eaar barāinwōt lo ro rej pād ie, im eaar jab wōr juon jetōb eaar jab loe; im eaar kile er jān Jetōb eo an Anij; im oran ko aer rekar ļap, em̧ool ejjeļo̧k oraer āinwōt bok ioon parijet in lo̧jet."
                },
                {
                    "number": 29,
                    "text": "Im eaar lo elōn̄ aelōn̄ ko; im kajjojo aelōn̄ ekar ņa etan laļ, im ekar wōr ro rej pād ioon mejān kajjojo laļ."
                },
                {
                    "number": 30,
                    "text": "Im ālikin men kein Moses eaar kūr ioon Anij, im ba: Ba n̄an eō, ij jar n̄an Eok, etke men kein rej āindein, im jān ta Kwaar kōm̧m̧ani?"
                },
                {
                    "number": 31,
                    "text": "Im lo, aiboojoj eo an Irooj eaar pād ioon Moses, āindein bwe Moses eaar jutak ilo im̧aan mejān Anij, im kōm̧m̧ao Ippān jelm̧ae doon. Im Irooj Anij eba n̄an Moses: Kōn kōttōpar ko Aō make Iaar kōm̧m̧ani men kein. En̄in ej mālōtlōt im ej pād wōt ilo N̄a."
                },
                {
                    "number": 32,
                    "text": "Im jān naan eo in Aō kajoor, em̧ōj Aō kar kōm̧anm̧ani, eo ej Nejū Iaar Make Keotake, eo ej obrak kōn jouj im m̧ool."
                },
                {
                    "number": 33,
                    "text": "Im laļ ko ejjeļo̧k oraer em̧ōj Aō kōm̧anm̧ani; im Iaar barāinwōt kōm̧anm̧ani n̄an kōttōpar eo Aō make; im jān Nejin Iaar kōm̧anm̧ani, eo ej Nejū Iaar Make Keotake."
                },
                {
                    "number": 34,
                    "text": "Im armej eo m̧oktata ian aolep armej raņ em̧ōj Aō kar ņa etan Adam, eo me elōn̄."
                },
                {
                    "number": 35,
                    "text": "A bwebwenato eo wōt an laļ jab in, im ro rej pād ie, Ij lewōj n̄an eok. Bwe lo, elōn̄ laļ ko rekar jako jān naan eo in Aō kajoor. Im elōn̄ ko rej kiiō jutak, im ejjeļo̧k oraer n̄an armej; a aolep men ko otemjeļo̧k ewōr bōnbōnier n̄an Eō, bwe rej Aō im I jeļā kajjier."
                },
                {
                    "number": 36,
                    "text": "Im ālikin men kien Moses eaar kōnono n̄an Irooj, im ba: Kwōn tūriam̧okake karejeram̧, O Anij, im ba n̄an eō kōn laļ in, im ro rej pād ie, im barāinwōt lan̄ ko, innām karejeram̧ enaaj po būruōn."
                },
                {
                    "number": 37,
                    "text": "Im Irooj Anij eaar kōnono n̄an Moses, im ba: Lan̄ ko, er rellōn̄, im rej jab maron̄ bōnbōn n̄an armej; a rej bōnbōn n̄an Eō, bwe rej Aō."
                },
                {
                    "number": 38,
                    "text": "Im n̄e juon laļ enaaj jako, im lan̄ ko ie em̧ool āindein bar juon enaaj itok; im ejjeļo̧k jem̧ļo̧k n̄an jerbal ko Aō, im barāinwōt n̄an naan ko Aō."
                },
                {
                    "number": 39,
                    "text": "Bwe lo, en̄in ej jerbal eo Aō im aiboojoj eo Aō—n̄an kakūrm̧ool jab wabanban im mour indeeo an armej."
                },
                {
                    "number": 40,
                    "text": "Im kiiō, Moses, nejū m̧aan, I naaj kōnono n̄an eok kōn laļ in me kwōj jutak ioon; im kwo naaj jeje men ko me I naaj kōnono."
                },
                {
                    "number": 41,
                    "text": "Im ilo juon raan n̄e ro nejin armej raņ renaaj watōki naan ko Aō āinwōt ejjeļo̧k tokjāer im bōk elōn̄ iaer jān bok eo me kwo naaj jeje, lo, I naaj kōjerkaktok bar juon āinļo̧k wōt kwe; im renaaj bar pād ilubwiljin ro nejin armej raņ—ilubwiljin jon̄an wōt lōn̄in ro renaaj tōmak."
                },
                {
                    "number": 42,
                    "text": "(Erkein naan ko kar kōnono n̄an Moses ilo toļ eo, eo etan jamin jeļā kake ilubwiljin ro nejin armej raņ. Im kiiō rej kōnono kaki n̄an eok. Jab kwaļo̧ki n̄an jabdewōt ijello̧kun er ro rej tōmak. Em̧ool āindein. Amen.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Moses 2",
            "data_type": "chapter",
            "chapter_name": "Jebta 2",
            "chapter_summary": [
                "Anij ej kōm̧anm̧an lan̄ ko im laļ—Aolep jekjek ko in mour rej kōm̧anm̧an—Anij ej kōm̧anm̧an armej im leļo̧k n̄an e pepe ioon aolep men ko otemjej jet."
            ],
            "subtitle": [
                "(Juun–Oktoba 1830)"
            ],
            "verses": [
                {
                    "number": 1,
                    "text": "Im ālikin men kein Irooj ar kōnono n̄an Moses, im ba: Lo, Ij kwaļo̧k n̄an eok kōn lan̄ in, im laļ in; jeje naan ko me Ij kōnono. N̄aij Jinoin im Jem̧ļo̧kin, Anij Ekajoor Bōtata; jān Nejū Iaar Make Keotake Iaar kōm̧anm̧ani men kein; aaet, ilo jinoin Iaar kōm̧anm̧an lan̄ eo, im laļ eo me ioon kwōj jutak."
                },
                {
                    "number": 2,
                    "text": "Im laļ eaar ejjeļo̧k jekjekin, im ejjeļo̧k kobban; im Iaar kōm̧m̧an bwe marok en itok ioon mejān m̧wilaļ ko; im Aō Jetōb eaar em̧m̧akūt ioon mejān dān ko; bwe N̄aij Anij."
                },
                {
                    "number": 3,
                    "text": "Im N̄a, Anij, iaar ba: En wōr meram; im eaar wōr meram."
                },
                {
                    "number": 4,
                    "text": "Im N̄a, Anij Iaar lo meram eo; im bwe meram eo eaar em̧m̧an. Im N̄a, Anij, Iaar ajeje meram eo jān marok eo."
                },
                {
                    "number": 5,
                    "text": "Im N̄a, Anij, Iaar ņa etan meram eo Raan; im marok eo, Iaar ņa etan Bon̄; im men in Iaar kōm̧m̧ane jān naan eo in Aō kajoor, im eaar waļo̧k āinwōt Iaar ba; im jo̧teen eo im jibbon̄ōn eo rekar raan eo kein kajuon."
                },
                {
                    "number": 6,
                    "text": "Im bar juon alen, N̄a, Anij, Iaar ba: En wōr juon mejatoto ilubwiljin dān eo, im ekar āindein, em̧ool āinwōt Iaar kōnono; im Iaar ba: En ajej dān ko jān dān ko; im eaar waļo̧k;"
                },
                {
                    "number": 7,
                    "text": "Im N̄a, Anij, Iaar kōm̧m̧an mejatoto eo im ajeji dān ko, aaet, dān ko reļļap ium̧win mejatoto eo jān dān ko me rekar itulōn̄in mejatoto eo, im ekar āindein em̧ool āinwōt Iaar kōnono."
                },
                {
                    "number": 8,
                    "text": "Im N̄a, Anij, Iaar ņa etan mejatoto eo Lan̄; im jo̧teen eo im jibbon̄ōn eo rekar raan eo kein karuo."
                },
                {
                    "number": 9,
                    "text": "Im N̄a, Anij, Iaar ba: Dān ko ium̧win lan̄ ren kuktok ippān doon n̄an juon jikin, im ekar āindein; im N̄a, Anij, Iaar ba: En wōr āne em̧ōrā; im ekar āindein."
                },
                {
                    "number": 10,
                    "text": "Im N̄a, Anij, Iaar ņa etan āne em̧ōrā Aelōn̄; im kuktok ippān doon an dān ko, Iaar ņa etan Lo̧jet; im N̄a, Anij, Iaar lo bwe aolep men kein me Iaar kōm̧m̧ani rekar em̧m̧an."
                },
                {
                    "number": 11,
                    "text": "Im N̄a, Anij, Iaar ba: Laļ en jebar kōn ujooj, mar en kwaļo̧k ine, wōjke in kalle en kwaļo̧k leen, ālikin jekjek eo an, im wōjke in kalle eo, eo ineen aikuj in pād ioon laļ, im ekar āindein em̧ool āinwōt Iaar kōnono."
                },
                {
                    "number": 12,
                    "text": "Im laļ ar kōjebar ujooj, aolep mar ar kwaļo̧k ine ilo̧kan jekjek eo an, im wōjke in kalle, eo ineen eaikuj in pād ilo e make, ilo̧kan jekjek eo an; im N̄a, Anij, Iaar lo bwe aolep men ko me Iaar kōm̧m̧ani rekar em̧m̧an;"
                },
                {
                    "number": 13,
                    "text": "Im jo̧teen eo im jibbon̄ōn eo rekar raan eo kein kajilu."
                },
                {
                    "number": 14,
                    "text": "Im N̄a, Anij, Iaar ba: En wōr meram ko ilo mejatoto in lan̄ eo, n̄an ajeje raan eo jān bon̄ eo, im er ren n̄an kakōļļe ko, im n̄an tōre ko, im n̄an raan ko, im n̄an iiō ko;"
                },
                {
                    "number": 15,
                    "text": "Im er ren n̄an meram ko ilo mejatoto in lan̄ eo n̄an leļo̧k meram ioon laļ; im ekar āindein."
                },
                {
                    "number": 16,
                    "text": "Im N̄a, Anij, Iaar kōm̧m̧ane ruo meram ko reļļap; meram eo eļapļo̧k n̄an peek raan eo, im meram eo edikļo̧k n̄an peek bon̄, im meram eo eļapļo̧k eaar al, im meram eo edikļo̧k eaar allōn̄; im iju ko barāinwōt rekar kōm̧m̧an em̧ool ekkar n̄an Aō innaan."
                },
                {
                    "number": 17,
                    "text": "Im N̄a, Anij, Iaar likūt er ilo mejatoto in lan̄ eo n̄an leļo̧k meram ioon laļ,"
                },
                {
                    "number": 18,
                    "text": "Im aļ n̄an pepe ioon raan eo, im allōn̄ n̄an pepe ioon bon̄, im n̄an ajeje meram eo jān marok eo; im N̄a, Anij, Iaar lo bwe aolep men ko me Iaar kōm̧m̧ani rekar em̧m̧an;"
                },
                {
                    "number": 19,
                    "text": "Im jo̧teen eo im jibbon̄ōn eo rekar raan eo kein kāāmen."
                },
                {
                    "number": 20,
                    "text": "Im N̄a, Anij, Iaar ba: Dān ko ren jebartok kōn kanooj ļap mennin mour m̧akūtkūt ko ewōr aer mour, im bao in mejatoto eo emaron̄ ekkāke ilōn̄in laļ ilo peļļo̧k eo in mejatoto in lan̄."
                },
                {
                    "number": 21,
                    "text": "Im N̄a, Anij, Iaar kōm̧anm̧ani raj eļap ko, im aolep mennin mour ej m̧akūtkūt, ko dān ko rekar jebartok ilo kanooj ļap, ilo̧kan jekjek ko aer, im aolep bao ewōr pein ilo̧kan jekjek eo an; im N̄a, Anij, Iaar lo bwe aolep men ko Iaar kōm̧anm̧ani rekar em̧m̧an."
                },
                {
                    "number": 22,
                    "text": "Im N̄a, Anij, Iaar kōjeraam̧m̧an er, im ba: Kom̧in timoon, im wōrļo̧k, im koobrak dān ko ilo lo̧jet; im bao ko ren wōrļo̧k ilo laļ;"
                },
                {
                    "number": 23,
                    "text": "Im jo̧teen eo im jibbon̄ōn eo rekar raan eo kein kaļalem."
                },
                {
                    "number": 24,
                    "text": "Im N̄a, Anij, Iaar ba: Laļ en jebartok mennin mour eo ilo̧kan jekjek eo an, kattle, im mennin tōbalbal ko, im mennin mour in laļ ilo̧kan jekjek eo an, im ekar āindein;"
                },
                {
                    "number": 25,
                    "text": "Im N̄a, Anij, Iaar kōm̧m̧ani mennin mour ko in laļ ilo̧kan jekjek ko aer, im kattle ilo̧kan jekjek ko aer, im men otemjej ko rej tōbalbal ioon laļ ilo̧kan jekjek eo an; im N̄a, Anij, iaar lo bwe aolep men kein rekar em̧m̧an."
                },
                {
                    "number": 26,
                    "text": "Im N̄a, Anij, Iaar ba n̄an Nejū Iaar Make Keotake, eo Eaar pād Ippa jān jinoin: Jen kōm̧m̧an armej ilo nememeed, ilo wōt jekjekid; im ekar āindein. Im N̄a, Anij, Iaar ba: Armej ren irooj ioon ek in lo̧jet, im ioon bao in mejatoto, im ioon kattle ko, im ioon aolepān laļ, im ioon mennin tōbalbal otemjej ej tōbalbal ioon laļ."
                },
                {
                    "number": 27,
                    "text": "Im N̄a, Anij, Iaar kōm̧anm̧an armej ilo wōt Nemāmeō, ilo nememen Nejū Iaar Make Keotake Iaar kōm̧anm̧an e; m̧aan im kōrā Iaar kōm̧anm̧an er."
                },
                {
                    "number": 28,
                    "text": "Im N̄a, Anij, Iaar kōjeraam̧m̧ane er, im ba n̄an er: Kom̧in timoon, im wōrļo̧k, im koobrak laļ, im kajoor jān e, im irooj ioon ek in lo̧jet, im ioon bao in mejatoto, im ioon mennin mour otemjej rej m̧akūtkūt ioon laļ."
                },
                {
                    "number": 29,
                    "text": "Im N̄a, Anij, Iaar ba n̄an armej: Lo, Iaar lewōj n̄an kom̧ mar otemjeļo̧k ej jebar kōn ine, eo ej pād ioon mejān aolepān laļ, im aolep wōjke eo me enaaj wōjke in kwaļo̧k ine; n̄an kom̧ enaaj n̄an m̧ōn̄ā."
                },
                {
                    "number": 30,
                    "text": "Im n̄an aolep mennin mour in laļ, im n̄an aolep bao in mejatoto, im n̄an aolep men otemjej ej tōbalbal ioon laļ, ijo Ij leļo̧k mour, ijo naaj leļo̧k mar erreo otemjej n̄an m̧ōn̄ā; im ekar āindein, em̧ool āinwōt Iaar kōnono."
                },
                {
                    "number": 31,
                    "text": "Im N̄a, Anij, Iaar lo bwe men otemjej Iaar kōm̧m̧ane, im, lo, aolep men ko otemjeļo̧k Iaar kōm̧m̧ani rekar kanooj em̧m̧an; im jo̧teen eo im jibbon̄ōn eo rekar raan eo kein kajiljino."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Moses 3",
            "data_type": "chapter",
            "chapter_name": "Jebta 3",
            "chapter_summary": [
                "Anij eaar kōm̧anm̧an aolep men otemjeļo̧k ilo jetōb m̧okta jān aer kar pād ioon laļ ilo kanemarmej—Eaar kōm̧anm̧an armej, kanniōk eo m̧oktata, ioon laļ—Kōrā eo ej juon rōjtan em̧m̧aan eo."
            ],
            "subtitle": [
                "(Juun–Oktoba 1830)"
            ],
            "verses": [
                {
                    "number": 1,
                    "text": "Āindein lan̄ im laļ rekar dedeļo̧k, im aolep men ko kobbaer."
                },
                {
                    "number": 2,
                    "text": "Im ilo raan eo kein kajiljilimjuon N̄a, Anij, Iaar kōjjem̧ļo̧k Aō jerbal, im aolep men ko otemjeļo̧k Iaar kōm̧m̧ani; im Iaar kakkije ilo raan eo kein kajiljilimjuon jān aolep Aō jerbal, im aolep men ko otemjeļo̧k Iaar kōm̧m̧an rekar dedeļo̧k, im N̄a, Anij, iaar lo bwe rekar em̧m̧an;"
                },
                {
                    "number": 3,
                    "text": "Im N̄a, Anij, Iaar kōjeraam̧m̧an raan eo kein kajiljilimjuon, im kokwōjarjar e; kōnke ilo e Iaar kakkije jān aolep Aō jerbal ko me N̄a, Anij, Iaar ejaaki im kōm̧m̧ani."
                },
                {
                    "number": 4,
                    "text": "Im kiiō, lo, Ij ba n̄an eok, bwe erkein rej epepen ko an lan̄ im an laļ, ke rekar ejaak, ilo raan eo ke N̄a, Irooj Anij, Iaar kōm̧m̧ane lan̄ im laļ,"
                },
                {
                    "number": 5,
                    "text": "Im aolep mennin eddek in meļaaj m̧okta jān an kar pād ilo laļ, im mar otemjeļo̧k in meļaaj m̧okta jān an kar eddek. Bwe N̄a, Irooj Anij, Iaar kōm̧anm̧an aolep men otemjeļo̧k, ko me Iaar kōnono kaki, ilo jetōb, m̧okta jān aer kar pād ioon mejān laļ ilo lukkuun biktokier. Bwe N̄a, Irooj Anij, Iaar jan̄in kōm̧m̧an bwe en wōt ioon mejān laļ. Im N̄a, Irooj Anij, Iaar kōm̧anm̧an aolep ro nejin armej; im ejjan̄in kar kijōr in wōr armej n̄an katōke bwidej; bwe ilo lan̄ Iaar kōm̧anm̧an er; im ejjan̄in kar kijōr in wōr kanniōk ioon laļ, im jab ilo dān, im jab ilo mejatoto;"
                },
                {
                    "number": 6,
                    "text": "A N̄a, Irooj Anij, Iaar kōnono, im eaar wōr juon tab eaar wanlōn̄tak jān laļ, im wōt-dikdik aolepān mejān bwidej eo."
                },
                {
                    "number": 7,
                    "text": "Im N̄a, Irooj Anij, Iaar ejaake armej jān būn̄al in laļ, im uukļo̧k ilo bo̧tin menwan mour; im armej eaar erom juon rimour, kanniōk eo m̧oktata ioon laļ, armej eo m̧oktata barāinwōt; mekarta, aolep men otemjeļo̧k m̧okta kar ejaaki; a ilo jetōb kar ejaaki im kōm̧m̧ani ekkar n̄an Aō innaan."
                },
                {
                    "number": 8,
                    "text": "Im N̄a, Irooj Anij, Iaar kalbwin juon jikin kallib iturear ilo Iden, im ijo Iaar likūt armej eo me Iaar ejaake."
                },
                {
                    "number": 9,
                    "text": "Im jān bwidej eo N̄a, Irooj Anij, Iaar kaddōke aolep wōjke, ilo lukkuun biktokier, eo em̧m̧an n̄an an armej lale; im armej remaron̄ loe. Im eaar erom barāinwōt juon rimour. Bwe ekar m̧okta ilo jetōb ilo raan eo Iaar ejaake; bwe ej pād wōt ilo mejatoto eo me N̄a, Anij, Iaar ejaake, aaet, em̧ool aolep men otemjeļo̧k me Iaar kōpooje n̄an an armej kōjerbale; im armej eaar lo bwe ekar em̧m̧an n̄an m̧ōn̄ā. Im N̄a, Irooj Anij, Iaar kalbwin wōjke in mour eo barāinwōt ilubwiljin jikin kallib eo, im barāinwōt wōjke in jeļā kōn em̧m̧an im nana."
                },
                {
                    "number": 10,
                    "text": "Im N̄a, Irooj Anij, Iaar kōm̧m̧an bwe juon reba en ilo̧k jān Iden n̄an wōt-dikdiki jikin kallib eo; im jān ijo eaar jepelļo̧k, im erom emān bar ko."
                },
                {
                    "number": 11,
                    "text": "Im N̄a, Irooj Anij, Iaar ņa etan eo m̧oktata Pison, im eaar jepooļe aolepān āneen Havilah, ijo N̄a, Irooj Anij, iaar ejaake eļap gold;"
                },
                {
                    "number": 12,
                    "text": "Im gold eo jān āneo ekar em̧m̧an, im eaar wōr bdellium im dekā onyx eo."
                },
                {
                    "number": 13,
                    "text": "Im etan reba eo kein karuo ekar Gihon; ejja in wōt eaar jepooļe aolepān āneen Itiopia."
                },
                {
                    "number": 14,
                    "text": "Im etan reba eo kein kajilu ekar Hiddekel; eo me ekar etal n̄an turear in Assiria. Im reba eo kein kāāmen ekar Upretis."
                },
                {
                    "number": 15,
                    "text": "Im N̄a, Irooj Anij, Iaar bōk armej eo, im likūt e ilo Jikin Kallib Iden, n̄an lale, im n̄an kōjparok e."
                },
                {
                    "number": 16,
                    "text": "Im N̄a, Irooj Anij, Iaar jiron̄ armej eo, im ba: Jān wōjke otemjej in jikin kallib eo kwo maron̄ m̧ōn̄ā ilo anemkwōj,"
                },
                {
                    "number": 17,
                    "text": "A jān wōjke in jeļā kōn em̧m̧an im nana, kwōn jab m̧ōn̄ā jān e, mekarta, kwo maron̄ kāālet n̄an kwe make, bwe em̧ōj lewōje n̄an eok; a, keememej bwe Iaar kōmo̧iki, bwe ilo raan eo kwōnaaj m̧ōn̄ā jān e kwōnaaj lukkuun mej."
                },
                {
                    "number": 18,
                    "text": "Im N̄a, Irooj Anij, Iaar ba n̄an Nejū Iaar Make Keotake, bwe ekar jab em̧m̧an bwe em̧m̧aan en make ian; kōn menin, Inaaj kōm̧m̧ane juon rōjtan n̄an e."
                },
                {
                    "number": 19,
                    "text": "Im jān bwidej N̄a, Irooj Anij, Iaar ejaake aolep mennin mour in meļaaj, im aolep bao in mejatoto; im jiron̄ er bwe ren itok n̄an Adam, n̄an lale ta enaaj kūr er; im er rekar barāinwōt rimour; bwe N̄a, Anij, Iaar uukļo̧k ilo er menwan mour, im jiron̄ er bwe jabdewōt Adam ej kūr aolep mennin mour, bwe en āt eo etan."
                },
                {
                    "number": 20,
                    "text": "Im Adam eaar leļo̧k āt ko n̄an aolep kattle, im n̄an bao ko in mejatoto, im n̄an aolep mennin mour ko ilo meļaaj; a n̄e n̄an Adam, eaar ejjeļo̧k rōjtan eo kar loe n̄an e."
                },
                {
                    "number": 21,
                    "text": "Im N̄a, Irooj Anij, Iaar kōm̧m̧an bwe juon kiki eļap en wōtlo̧k ioon Adam; im eaar kiki, im Iaar bōk juon ian di ko diin katin im kili kanniōk eo ilo ijo jikin;"
                },
                {
                    "number": 22,
                    "text": "Im diin kat eo me N̄a, Irooj Anij, Iaar bōke jān em̧m̧aan eo, Iaar kōm̧m̧ane juon kōrā, im bōktok liin n̄an em̧m̧aan eo."
                },
                {
                    "number": 23,
                    "text": "Im Adam eaar ba: En̄in ijeļā kiiō ej diin di ko diiū, im kanniōk in kanniōkū; liin enaaj etan Kōrā, kōnke liin kar bōke jān em̧m̧aan."
                },
                {
                    "number": 24,
                    "text": "Kōn menin ļeo enaaj likūt jemān im jinen, im naaj eddāp n̄an lio pāleen; im renaaj juon wōt kanniōk."
                },
                {
                    "number": 25,
                    "text": "Im raar jim̧or keelwaan, ļeo im lio pāleen, im rekar jab jook."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Moses 4",
            "data_type": "chapter",
            "chapter_name": "Jebta 4",
            "chapter_summary": [
                "Ekōjkan an Setan kar erom devil—Ej kapo Iv—Adam im Iv rej wōtlo̧k, im mej ej deļo̧n̄tok ilo laļ."
            ],
            "subtitle": [
                "(Juun–Oktoba 1830)"
            ],
            "verses": [
                {
                    "number": 1,
                    "text": "Im N̄a, Irooj Anij, Iaar kōnono n̄an Moses, im ba: Setan en, eo kwaar jiron̄ ilo etan Nejū Iaar Make Keotake, ej ejja eo wōt me ekar jān jinoin, im eaar itok Im̧aō, im ba—Lo, N̄a e, kwōn jilkinļo̧k eō, inaaj eo nejūm̧ m̧aan, im inaaj lo̧mo̧o̧ren aolep armej, bwe en ejjeļo̧k juon enaaj jako, im em̧ool inaaj kōm̧m̧ane; kōn menin letok n̄an eō utiej eo Am."
                },
                {
                    "number": 2,
                    "text": "A, lo, Nejū Jitōnbōro, eo ej Aō Jitōnbōro im Rikāālet jān jinoin, Eaar ba n̄an Eō—Jema, Ankilam en kōm̧m̧an, im aiboojoj eo en Am̧ indeeo."
                },
                {
                    "number": 3,
                    "text": "Kōn menin, kōnke men in Setan eaar jum̧ae Eō, im kappukot n̄an ko̧kkure anemkwōj in kāālet eo an armej, eo N̄a, Irooj Anij, Iaar leļo̧k n̄an e, im barāinwōt, bwe In leļo̧k n̄an e kajoor eo Aō make; jān kajoor eo an Nejū Iaar Make Keotake, Iaar kōm̧m̧ane bwe ren jolaļļo̧k e;"
                },
                {
                    "number": 4,
                    "text": "Im eaar erom Setan, aaet, em̧ool devil eo, eo jemān aolep riab otemjeļo̧k, n̄an m̧oņ im n̄an kapiloik armej raņ, im n̄an tōlļo̧k er n̄an rikōm̧akoko ilo ankilaan, em̧ool jon̄an wōt eo enaaj jamin eo̧ron̄ Ainikiō."
                },
                {
                    "number": 5,
                    "text": "Im kiiō jedpānit eo eaar ļapļo̧k an ittino jān jabdewōt mennin mour ilo meļaaj eo me N̄a, Irooj Anij, Iaar kōm̧m̧ane."
                },
                {
                    "number": 6,
                    "text": "Im Setan eaar likūti ilo būruōn jedpānit eo, (bwe eaar bōkļo̧k elōn̄ ilo̧kanļo̧k,) im eaar kappukot barāinwōt n̄an kapo Iv, bwe ekar jab jeļā ļōmņak eo an Anij, kōn menin eaar kappukot n̄an ko̧kkure laļ."
                },
                {
                    "number": 7,
                    "text": "Im eaar ba n̄an kōrā eo: Ta, em̧ōj an Anij kar ba—Kwōn jab m̧ōn̄ā jān aolep wōjke in jikin kallib eo ke? (Im eaar ekkōnono jān lo̧n̄iin jedpānit eo.)"
                },
                {
                    "number": 8,
                    "text": "Im kōrā eo eaar ba n̄an jedpānit eo: Kōm maron̄ m̧ōn̄ā jān leen wōjke ko ilo jikin kallib in;"
                },
                {
                    "number": 9,
                    "text": "A jān leen wōjke eo me kwōj loe ilo ioļapļap in jikin kallib in, Anij eaar ba—Kom̧in jab m̧ōn̄ā jān e, im jab naaj un̄ūri, n̄e kom̧ ab mej."
                },
                {
                    "number": 10,
                    "text": "Im jedpānit eo eaar ba n̄an kōrā eo: Kom̧ ban lukkuun mej;"
                },
                {
                    "number": 11,
                    "text": "Bwe Anij Ejeļā bwe ilo raan eo kom̧ ij m̧ōn̄ā jān e, innām mājāmi renaaj peļļo̧k, im kom̧ naaj āinwōt anij raņ, ilo jeļā em̧m̧an im nana."
                },
                {
                    "number": 12,
                    "text": "Im ke kōrā eo eaar lo bwe wōjke eo eaar em̧m̧an n̄an m̧ōn̄ā, im bwe eaar kāitoktok-limo n̄an mejān, im juon wōjke eo ikdeelel kake n̄an kōm̧m̧an bwe lio en mālōtlōt, kōrā eo eaar bōk jān leen eo, im eaar m̧ōn̄ā, im barāinwōt lio eaar leļo̧k n̄an ļeo pāleen ippān ijo, im eaar m̧ōn̄ā."
                },
                {
                    "number": 13,
                    "text": "Im mejāerro jim̧or rekar peļļo̧k, im rekar jeļā bwe rekar keelwaan. Im rekar kiij ippān doon bilkōn wōjke fig im rekar kōm̧m̧an apron ko n̄an er."
                },
                {
                    "number": 14,
                    "text": "Im rekar ron̄ ainikien Irooj Anij, ke rekar etetal ilo jikin kallib eo, ilo aemedļo̧k in raan eo; im Adam im lio pāleen rekar ilo̧k n̄an tilekek jān im̧aan mejān Irooj Anij ilubwiljin wōjke ko ilo jikin kallib eo."
                },
                {
                    "number": 15,
                    "text": "Im N̄a, Irooj Anij, Iaar kūr n̄an Adam, im ba n̄an e: Ia kwōj etal n̄an e?"
                },
                {
                    "number": 16,
                    "text": "Im e ba: Iaar ron̄ Ainikiōm ilo jikin kallib eo, im Iaar mijak, kōnke iaar lo bwe iaar keelwaan, im iaar tilekek."
                },
                {
                    "number": 17,
                    "text": "Im N̄a, Irooj Anij, Iaar ba n̄an Adam: Wōn ar ba n̄an eok ke kwo keelwaan? Kwaar ke m̧ōn̄ā jān wōjke eo Iaar jiron̄ eok bwe kwōn jab m̧ōn̄ā ie, eļan̄n̄e āindein kwo naaj lukkuun mej?"
                },
                {
                    "number": 18,
                    "text": "Im ļeo eaar ba: Kōrā eo Kwaar letok n̄an eō, im jiron̄e bwe en pād ippa, liin eaar letok n̄an eō jān leen wōjke eo im iaar m̧ōn̄ā."
                },
                {
                    "number": 19,
                    "text": "Im N̄a, Irooj Anij, Iaar ba n̄an kōrā eo: Ta men in kwaar kōm̧m̧ane? Im kōrā eo eaar ba: Jedpānit eo eaar kapo eō, im iaar m̧ōn̄ā."
                },
                {
                    "number": 20,
                    "text": "Im N̄a, Irooj Anij, Iaar ba n̄an jedpānit eo: Kōnke kwaar kōm̧m̧ane men in kwo naaj lia ilōn̄in aolep kattle, im ilōn̄in aolep mennin mour in meļaaj; ioon lo̧jiōm̧ kwo naaj em̧m̧akūtļo̧k, im bwidej kwo naaj m̧ōn̄ā aolepān raan ko in am mour;"
                },
                {
                    "number": 21,
                    "text": "Im Inaaj likūt kōjdat ikōtaam̧ im kōrā eo, ikōtaan ineem im ineen lio; im ļeo ineen enaaj kakinejnej bōram, im kwo naaj kakinejnej jim̧win neen."
                },
                {
                    "number": 22,
                    "text": "N̄an kōrā eo, N̄a, Irooj Anij, Iaar ba: I naaj kanooj koorļo̧k am būrom̧ōj ilo am etta. Ilo būrom̧ōj kwo naaj keotak ajri ro, im am kōņaan enaaj n̄an ļeo pāleem̧, im ļeo enaaj irooj ioom."
                },
                {
                    "number": 23,
                    "text": "Im n̄an Adam, N̄a, Irooj Anij, Iaar ba: Kōnke kwaar eo̧ron̄e ainikien lio pāleem̧, im kar m̧ōn̄ā jān leen wōjke eo Iaar jiron̄ eok, im ba—Kwōn jab m̧ōn̄ā jān e, enaaj lia bwidej kōn kwe; im ilo būrom̧ōj kwo naaj m̧ōn̄ā jān e ilo aolepān raan ko in am mour."
                },
                {
                    "number": 24,
                    "text": "Kālōklōk ko barāinwōt, im mar kuuj ko enaaj le jān i n̄an eok, im kwo naaj m̧ōn̄ā mar ko in meļaaj."
                },
                {
                    "number": 25,
                    "text": "Jān menokadu in turin mejam̧ kwōnaaj m̧ōn̄ā pilawā, m̧ae am naaj bar ro̧o̧l n̄an bwidej—bwe kwe kwo naaj lukkuun mej—bwe jān e kar bōke eok: bwe kwe kwaar būn̄al, im n̄an būn̄al kwo naaj bar ro̧o̧l."
                },
                {
                    "number": 26,
                    "text": "Im Adam ar ņa etan lio pāleen Iv, kōnke lio eaar jinen aolep ro remour; bwe āindein N̄a, Irooj Anij, Iaar ņa etan m̧aanje in aolep kōrā ro, ro rekanooj lōn̄."
                },
                {
                    "number": 27,
                    "text": "N̄an Adam, im barāinwōt n̄an lio pāleen, N̄a, Irooj Anij, Iaar kōm̧m̧an liboror ko jān kilin mennin mour, im kanuknuk er."
                },
                {
                    "number": 28,
                    "text": "Im N̄a, Irooj Anij, Iaar ba n̄an Nejū Iaar Make Keotake: Lo, ļein ej erom āinwōt juon iaad n̄an jeļā em̧m̧an im nana; im kiiō n̄e eab leļo̧k pein im bōk barāinwōt jān wōjke in mour, im m̧ōn̄ā im mour n̄an indeeo,"
                },
                {
                    "number": 29,
                    "text": "Kōn menin, N̄a, Irooj Anij, Inaaj jilkinļo̧k e jān Jikin Kallib in Iden, n̄an katōke bwidej eo jān ijo kar bōkļo̧k e;"
                },
                {
                    "number": 30,
                    "text": "Bwe āinwōt N̄a, Irooj Anij, Ij mour, em̧ool āindein naan ko Aō rej jamin ro̧o̧l ejjeļo̧k tokjāer, bwe āinwōt aer diwōjļo̧k jān lo̧n̄iiū rej aikuj kūrm̧ool."
                },
                {
                    "number": 31,
                    "text": "Kōn menin Iaar kadiwōjļo̧k ļeo, im Iaar likūt iturear in Jikin Kallib in Iden, kerub ko im juon jāje eurur, ko ekar erro̧o̧lo̧l ijeņ im ijeņ n̄an kōjparok iaļ eo n̄an wōjke in mour."
                },
                {
                    "number": 32,
                    "text": "(Im erkein naan ko me Iaar kōnono n̄an karejera Moses, im er rem̧ool em̧ool āinwōt Ankilaō; im em̧ōj Aō kōnono kaki n̄an eok. Lale bwe kwōn kwaļo̧ki n̄an ejjeļo̧k armej, m̧ae Aō jiron̄ eok, ijello̧kun wōt er ro rej tōmak. Amen.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Moses 5",
            "data_type": "chapter",
            "chapter_name": "Jebta 5",
            "chapter_summary": [
                "Adam im Iv rej neje ajri ro—Adam ej ajiļo̧k katok im jerbal n̄an Anij—Kein im Ebel rej ļotak—Kein ej jum̧ae, ej iakwe Setan eļapļo̧k jān Anij, im ej erom Rimarok—Uror im nana rej ajeeded—Gospel eo kar kwaļo̧k e jān jinoin."
            ],
            "subtitle": [
                "(Juun–Oktoba 1830)"
            ],
            "verses": [
                {
                    "number": 1,
                    "text": "Im ālikin men kein bwe ālikin N̄a, Irooj Anij, Iaar kadiwōjļo̧k er, bwe Adam eaar jino katōke bwidej eo, im n̄an pepe ioon aolep mennin mour ko in meļaaj, im n̄an m̧ōn̄ā kijen pilawā jān menokadu in turin mejān, āinwōt N̄a Irooj Iaar jiron̄ e. Im Iv, barāinwōt, lio pāleen, eaar jerbal ippān."
                },
                {
                    "number": 2,
                    "text": "Im Adam eaar jeļā lio pāleen, im lio eaar keotak n̄an e m̧aan ro im kōrā ro, im rekar jino wōrļo̧k im n̄an koobrak laļ."
                },
                {
                    "number": 3,
                    "text": "Im jān iien en m̧aanļo̧k, m̧aan ro im kōrā ro nejin Adam rekar jino ajej ruo ian ruo ian ilo āneo, im n̄an katōke āneo, im n̄an lali mennin mour ko, im rekar barāinwōt neje m̧aan ro im kōrā ro."
                },
                {
                    "number": 4,
                    "text": "Im Adam im Iv, lio pāleen, rekar kūr ioon etan Irooj, im rekar ron̄ ainikien Irooj jān ettoļo̧k iturin Jikin Kallib in Iden, ej ekkōnono n̄an er, im rekar jab lo E; bwe rekar m̧wijkōk jān im̧aan Mejān."
                },
                {
                    "number": 5,
                    "text": "Im Eaar leļo̧k n̄an er kien ko, bwe ren kabun̄-jar n̄an Irooj aer Anij, im bwe ren ajeļo̧k m̧aanje ko in mennin mour ko aer, n̄an juon katok n̄an Irooj. Im Adam eaar pokaki kien ko an Irooj."
                },
                {
                    "number": 6,
                    "text": "Im ālikin elōn̄ raan ko juon enjeļ an Irooj eaar waļo̧kļo̧k n̄an Adam, im ba: Etke kwōj ajiļo̧k katok ko n̄an Irooj? Im Adam eaar ba n̄an e: Ij jab jeļā, ijello̧kun ke Irooj eaar jiron̄ eō."
                },
                {
                    "number": 7,
                    "text": "Innām enjeļ eo eaar kōnono, im ba: Men in ej juon kakōļļeen katok eo an eo Nejin Eaar Make Keotak in Jemān, eo ej obrak kōn jouj im m̧ool."
                },
                {
                    "number": 8,
                    "text": "Kōn menin, kwōn kōm̧m̧an aolep men kwōj kōm̧m̧ani ilo etan Nejin, im kwōn ukeļo̧k im kūr ioon Anij ilo etan Nejin jān kiiō n̄an indeeo."
                },
                {
                    "number": 9,
                    "text": "Im ilo raan en Jetōb Kwōjarjar ar wōtlo̧k ioon Adam, eo eaar kam̧ool kōn Jemān im Nejin, im ba: N̄aij eo Nejin Emake Keotak in Jemān jān jinoin, jān iien in im indeeo, bwe āinwōt am kar wōtlo̧k kwōn maron̄ bōk lo̧mo̧o̧r, im aolep armej, em̧ool jon̄an wōt eo ekōņaan."
                },
                {
                    "number": 10,
                    "text": "Im ilo raan eo Adam eaar wūjtake Anij im kar obrak, im kar jino kanaan kōn aolep nukwin ko an laļ, im ba: En jeraam̧m̧an etan Anij, bwe kōnke bōd eo aō māj ko meja repeļļo̧k, im ilo mour in inaaj lan̄lōn̄, im bar juon alen ilo kanniōk inaaj lo Anij."
                },
                {
                    "number": 11,
                    "text": "Im Iv, lio pāleen, eaar ron̄ aolep men kein im eaar m̧ōņōņō, im ba: Eļan̄n̄e ar jab kōn bōd eo ad ejamin naaj kar wōr ineed, im jamin naaj kar jeļā em̧m̧an im nana, im lan̄lōn̄ kōn lo̧mo̧o̧ren eo ad, im mour indeeo eo me Anij ej leļo̧k n̄an aolep ro rej pokake."
                },
                {
                    "number": 12,
                    "text": "Im Adam im Iv raar wūjtake etan Anij, im rekar kwaļo̧k aolep men kein n̄an m̧aan ro im kōrā ro nejier."
                },
                {
                    "number": 13,
                    "text": "Im Setan ar itok ilubwiljier, im ba: N̄aij barāinwōt juon nejin Anij; im eaar jiron̄ er, im ba: Jab tōmake e; im raar jab tōmak e, im raar iakwe Setan eļapļo̧k jān Anij. Im armej rekar jino jān iien en m̧aanļo̧k m̧ōm̧ ilo kanniōk, juwaļōn̄ļōn̄, im rianōk devil."
                },
                {
                    "number": 14,
                    "text": "Im Irooj Anij eaar kūr ioon armej raņ jān Jetōb Kwōjarjar ijoko jabdewōt im jiron̄ er bwe ren ukeļo̧k;"
                },
                {
                    "number": 15,
                    "text": "Im jon̄an wōt ro raar tōmak ilo Nejin, im kar ukeļo̧k jān jero̧wiwi ko aer, renaaj mour; im jon̄an wōt ro raar jab tōmak im jab ukeļo̧k, renaaj jako; im naan ko raar ilo̧k jān lo̧n̄iin Anij ilo juon kean̄ epen; kōn menin rej aikuj in kūrm̧ool."
                },
                {
                    "number": 16,
                    "text": "Im Adam im Iv, lio pāleen, raar jab bōjrak jān kūr ioon Anij. Im Adam eaar jeļā Iv lio pāleen, im lio ar etta im keotake Kein, im ba: Iaar bōk juon em̧m̧aan jān Irooj; kōn menin e ej jab maron̄ joļo̧k naan ko An. A lo, Kein eaar jab eo̧ron̄e, im ba: Wōn in Irooj bwe in aikuj jeļā E?"
                },
                {
                    "number": 17,
                    "text": "Im lio eaar bar etta im keotake ļeo jatin Ebel. Im Ebel eaar eo̧ron̄ ainikien Irooj. Im Ebel eaar rilale sip, a Kein eaar rikatōk bwidej."
                },
                {
                    "number": 18,
                    "text": "Im Kein eaar iakwe Setan eļapļo̧k jān Anij. Im Setan eaar jiron̄ e, im ba: Kwōn kōm̧m̧ane juon joortak n̄an Irooj."
                },
                {
                    "number": 19,
                    "text": "Im ke ej eļļā iien ālikin men kein Kein ar bōktok jān leen bwidej juon joortak n̄an Irooj."
                },
                {
                    "number": 20,
                    "text": "Im Ebel, eaar barāinwōt bōktok m̧aanje in mennin mour ko an, im matōk eo aer. Im Irooj ar kautiej Ebel, im joortak eo an;"
                },
                {
                    "number": 21,
                    "text": "A n̄an Kein, im n̄an joortak eo an, Eaar jab kautieje. Kiiō Setan eaar jeļā mennin, im eaar bun̄-būruōn kake. Im Kein eaar kanooj illu, im eaar bwilo̧k mejān."
                },
                {
                    "number": 22,
                    "text": "Im Irooj eaar ba n̄an Kein: Etke kwōj illu? Etke ej bwilo̧k mejam̧?"
                },
                {
                    "number": 23,
                    "text": "Eļan̄n̄e kwōj kōm̧m̧an em̧m̧an, kwe naaj bōk eok. Im eļan̄n̄e kwōj jab kōm̧m̧an em̧m̧an, jero̧wiwi ej kōppao iturin kōjām eo, im Setan ekōņaan bōk eok; im ijello̧kun wōt n̄e kwo naaj eo̧ron̄ kien ko Aō, Inaaj kōtļo̧k ļo̧k eok, im enaaj n̄an kwe ekkar n̄an kōņaan ko an. Im kwo naaj irooj ioon;"
                },
                {
                    "number": 24,
                    "text": "Bwe jān iien im m̧aanļo̧k kwo naaj jemān riab ko an; im naaj ņa etam̧ Rimarok; bwe kwe kwaar bar barāinwōt m̧okta jān laļ."
                },
                {
                    "number": 25,
                    "text": "Im naaj ba kake ilo iien ko rej itok—Mennin jōjō kein rekar jebar jān Kein; bwe e eaar jab bōk kapilōk eo eļapļo̧k eo kar jān Anij; im en̄in ej lia eo me I naaj likūt ioom, ijello̧kun n̄e kwōj ukeļo̧k."
                },
                {
                    "number": 26,
                    "text": "Im Kein eaar illu, im jab ron̄jake ļo̧k wōt ainikien Irooj, im jab ron̄jake Ebel, ļeo jatin, eo eaar etetal ilo kwōjarjar im̧aan Irooj."
                },
                {
                    "number": 27,
                    "text": "Im Adam im lio pāleen raar būrom̧ōj im̧aan Irooj, kōnke Kein im ļōm̧aro jein im jatin."
                },
                {
                    "number": 28,
                    "text": "Im ālikin men kein Kein ar bōk juon ian kōrā ro nejin ļōm̧aro jein im jatin n̄an pāleen, im rekar iakwe Setan eļapļo̧k jān Anij."
                },
                {
                    "number": 29,
                    "text": "Im Setan ar ba n̄an Kein: Kwōn kanejnej n̄an eō jān būruōm, im eļan̄n̄e kwōj ba kake kwo naaj mej; im kanejnej kōn ļōm̧aro jeiūm̧ im jatim kōn bōraer, im jān Anij emour, bwe reban ba kake; bwe eļan̄n̄e rej ba kake, renaaj lukkuun mej; im men in bwe jemam̧ en jab maron̄ jeļā kake; im rainin inaaj lewōj jatūm Ebel ilo peim."
                },
                {
                    "number": 30,
                    "text": "Im Setan ar kanejnej n̄an Kein bwe enaaj kar kōm̧m̧an ekkar n̄an naan in jiron̄ ko an. Im aolep men kein rekar kōm̧m̧an ilo ittino."
                },
                {
                    "number": 31,
                    "text": "Im Kein eaar ba: Em̧ool N̄aij Mahan, karo eo an ittino in eļap, bwe imaron̄ uror im bōk eļapļo̧k. Kōn menin Kein kar ņa etan Karo Mahan, im eaar kōmmejāje ilo an nana."
                },
                {
                    "number": 32,
                    "text": "Im Kein eaar ilo̧k ilo meļaaj eo, im Kein eaar ekkōnono ippān Ebel, ļeo jatin. Im ālikin men kein ke erro kar pād ilo meļaaj eo, Kein ar jutak ņae Ebel, ļeo jatin, im eaar m̧an e."
                },
                {
                    "number": 33,
                    "text": "Im Kein eaar kōmmejāje ilo men eo eaar kōm̧m̧ane, im ba: N̄a ianemkwōj; em̧ool bwijin in mennin mour ko an ļeo jatū rej wōtlo̧k tok ilo peiū."
                },
                {
                    "number": 34,
                    "text": "Im Irooj eaar ba n̄an Kein: Ewi Ebel, ļeo jatūm? Im E ba: Ij jab jeļā. N̄a rikōjparok jatū ke?"
                },
                {
                    "number": 35,
                    "text": "Im Irooj eba: Ta eo kwaar kōm̧m̧ane? Ainikien bōtōktōkin ļeo jatūm ej kūr n̄an Eō jān bwidej."
                },
                {
                    "number": 36,
                    "text": "Im kiiō kwo naaj lia jān laļ eo me ekar kōpeļļo̧k lo̧n̄iin n̄an bōk bōtōktōkin ļeo jatūm jān peim."
                },
                {
                    "number": 37,
                    "text": "N̄e kwōj katōke laļ enaaj ban jebar n̄an eok kajoor eo an. Juon rikoto-kotak im ruwamāejet kwo naaj erom ilo laļ in."
                },
                {
                    "number": 38,
                    "text": "Im Kein eaar ba n̄an Irooj: Setan ar kapo eō kōnke bwijin in mennin mour ko an ļeo jatū. Im iaar illu barāinwōt; bwe joortak eo an Kwaar bōk e im jab eo aō; aō kaje eļapļo̧k jān aō maron̄e."
                },
                {
                    "number": 39,
                    "text": "Lo Kwaar kadiwōjļo̧k eō rainin jān im̧aan mejān Irooj, im jān im̧aan Mājam̧ inaaj tilekek; im inaaj juon rikoto-kotak im juon ruwamāejet ilo laļ; im naaj ālikin men kien, bwe eo ej lo eō enaaj m̧an eō, kōnke nana ko aō, bwe men kein rej jab ņojak jān Irooj."
                },
                {
                    "number": 40,
                    "text": "Im N̄a Irooj Iaar ba n̄an e: Jabdewōt eo ej m̧ane eok, idenoņe naaj bōke ioon jiljilimjuon alen. Im N̄a Irooj Iaar likūt juon kakōļļe ioon Kein, n̄e jabdewōt ej lo e im m̧ane e."
                },
                {
                    "number": 41,
                    "text": "Im Kein eaar m̧wijkōk jān im̧aan mejān Irooj, im ippān lio pāleen im elōn̄ iaan ro jein im jatin raar jokwe ilo āneen Nod, turear in Iden."
                },
                {
                    "number": 42,
                    "text": "Im Kein ar jeļā lio pāleen, im lio eaar etta im keotake Inok, im eaar barāinwōt keotak elōn̄ m̧aan ro im kōrā ro nejin. Im eaar kalōk juon jikin kwelo̧k, im eaar ņa etan jikin kwelo̧k eo ej etņake ļeo nejin, Inok."
                },
                {
                    "number": 43,
                    "text": "Im n̄an Inok ar ļotak Irad, im bar m̧aan ro im kōrā ro nejin jet. Im Irad eaar keotake Mihujael, im bar m̧aan ro im kōrā ro jet. Im Mihujael ar keotake Mitushael, im bar m̧aan im kōrā ro nejin jet. Im Mitushael eaar keotake Lemek."
                },
                {
                    "number": 44,
                    "text": "Im Lemek eaar bōk n̄an e ruo pāleen kōrā; im etan eo juon ar Eda, im etan eo juon, Zilla."
                },
                {
                    "number": 45,
                    "text": "Im Eda ar keotak Jabal; e eaar jemān ro rej jokwe ilo em̧ nuknuk, im rekar rilale kattle; im ļeo jatin etan ar Jubal, eo ekar jemān aolep ro rej jebjeb arp im paip."
                },
                {
                    "number": 46,
                    "text": "Im Zilla, eaar barāinwōt keotak Tubal Kein, juon rikaki in ro rekapeel rijerbal otemjej in brass im māāl. Im kōrā eo jatin Tubal Kein kar etan Neema."
                },
                {
                    "number": 47,
                    "text": "Im Lemek ar ba n̄an lim̧aro pāleen, Eda im Zilla: Kom̧in ron̄jake ainikiō, kom̧ kōrā pāleen Lemek, eo̧ron̄ kōnono in aō; bwe iaar m̧an juon armej eo ar kakinejnej eō, im juon em̧m̧aan em̧m̧an ded eo ar kōmetak eō."
                },
                {
                    "number": 48,
                    "text": "Eļan̄n̄e naaj idenoņeik Kein jiljilimjuon alen, em̧ool Lemek enaaj jiljilimjuonn̄oul im jiljilimjuon alen;"
                },
                {
                    "number": 49,
                    "text": "Bwe Lemek kōnke eaar deļo̧n̄ ilo juon bujen ippān Setan, ālikin jekjek eo an Kein, ijo im eaar erom Karo Mahan, karo in ittino eo eļap me kar leļo̧k n̄an Kein jān Setan; im Irad, ļeo nejin Inok, kōnke kar jeļā ittino ko aer, kar jino in kwaļo̧k e n̄an em̧m̧aan ro nejin Adam;"
                },
                {
                    "number": 50,
                    "text": "Kōn menin Lemek, kōnke eaar illu, eaar m̧an e, jaab āinwōt kar Kein, ļeo jein Ebel, n̄an wōt bōk eļapļo̧k, a eaar m̧an e kōn wōt kanejnej eo."
                },
                {
                    "number": 51,
                    "text": "Bwe, jān raan ko an Kein, eaar wōr juon kanejnej ittino, im jerbal ko aer rekar ilo marok, im rekar jeļā armej otemjej ro me raar jeir im jatier."
                },
                {
                    "number": 52,
                    "text": "Kōn menin Irooj eaar kaliaik Lemek, im m̧weo im̧ōn, im aolep ro rekar kōm̧m̧an bujen ippān Setan; bwe rekar jab kōjparok kien ko an Anij, im eaar jab kam̧ōņōņōik Anij, im Eaar jab jipan̄ er, im jerbal ko aer rekar mennin jōjō, im kar jino ajeeded ilubwiljin aolep m̧aan ro nejin armej raņ. Im e ekar ilubwiljin m̧aan ro nejin armej raņ."
                },
                {
                    "number": 53,
                    "text": "Im ilubwiljin kōrā ro nejin armej raņ men kein kar jab kōnono kaki, kōnke Lemek ekar kōnono mennin ittino in n̄an kōrā ro pāleen, im rekar jum̧ae e, im kar kabun̄bun̄ļo̧k men kein ijoko rettoļo̧k, im kar jab wōr aer jouj;"
                },
                {
                    "number": 54,
                    "text": "Kōn menin Lemek rekar dike, im kadiwōjļo̧k e, im eaar jab itok ilubwiljin m̧aan ro nejin armej raņ, n̄e eab mej."
                },
                {
                    "number": 55,
                    "text": "Im āindein jerbal ko an marok rekar jino kajoorļo̧k ilubwiljin aolep m̧aan ro nejin armej raņ."
                },
                {
                    "number": 56,
                    "text": "Im Anij eaar kaliaik laļ kōn juon lia ekōmetak, im Eaar illu ippān ro renana, ippān aolep m̧aan ro nejin armej raņ ro Eaar kōm̧anm̧an er;"
                },
                {
                    "number": 57,
                    "text": "Bwe reban kar eo̧ron̄ Ainikien, im jab tōmake Nejin Eaar Make Keotake, em̧ool E eo Eaar kabun̄bun̄ļo̧k En kar itok ilo ioļapļap in iien, eo kar kōpooje m̧oktaļo̧k jān foundasōn eo an laļ."
                },
                {
                    "number": 58,
                    "text": "Im āindein Gospel eo kar jino in kwaļo̧k naan kake, jān jinoin, im kar kabun̄bun̄ļo̧k jān enjeļ ekwōjarjar ro kar jilkinm̧aanļo̧k jān im̧aan mejān Anij, im jān Ainikien make, im jān mennin letok eo an Jetōb Kwōjarjar."
                },
                {
                    "number": 59,
                    "text": "Im āindein aolep men ko otemjeļo̧k kar kapeni n̄an Adam, jān juon kain̄i ekwōjarjar, im Gospel eo kar kwaļo̧k naan kake, im kean̄ eo kar jilkinm̧aanļo̧k, bwe en pād ilo laļ in, m̧ae jem̧ļo̧k in; im ekar āindein. Amen."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Moses 6",
            "data_type": "chapter",
            "chapter_name": "Jebta 6",
            "chapter_summary": [
                "Ro ineen Adam rej kōjparok juon bok in keememej—Ro bwijjin rejim̧we rekar kwaļo̧k naan kōn ukeļo̧k—Anij ej kwaļo̧k E make n̄an Inok—Inok ej kwaļo̧k naan kōn gospel eo—Karōk in lo̧mo̧o̧r eo em̧ōj kar kwaļo̧ke n̄an Adam—E ekar peptaij im bōk priesthood eo."
            ],
            "subtitle": [
                "(Nobōm̧ba–Tijem̧ba 1830)"
            ],
            "verses": [
                {
                    "number": 1,
                    "text": "Im Adam eaar eo̧ron̄e ainikien Anij, im kar kūr ioon ļōm̧aro nejin n̄an ukeļo̧k."
                },
                {
                    "number": 2,
                    "text": "Im Adam eaar bar jeļā lio pāleen, im lio ar keotak juon ļaddik, im eaar ņa etan Set. Im Adam eaar wūjtake etan Anij; bwe eaar ba: Anij eaar letok n̄an eō bar juon ineō, n̄an bōk jikin Ebel, eo Kein ar m̧ane."
                },
                {
                    "number": 3,
                    "text": "Im Anij eaar kwaļo̧k E make n̄an Set, im eaar jab jum̧ae, a eaar kōm̧m̧ane juon katok em̧m̧an, āinļo̧k wōt eo an ļeo jein Ebel. Im n̄an e barāinwōt eaar ļotak juon nejin em̧m̧aan, im eaar ņa etan Inōs."
                },
                {
                    "number": 4,
                    "text": "Innām eaar ijjino an ļōm̧arein kūr ioon etan Irooj, im Irooj eaar kōjeraam̧m̧an er;"
                },
                {
                    "number": 5,
                    "text": "Im juon bok in keememej kar kōjparoke, eo ilo e kar ļo̧o̧ke, ilo kajin eo an Adam, bwe kar leļo̧k e n̄an jon̄an wōt lōn̄in eo eaar kūr ioon Anij n̄an jeje jān jitōbōn kabab-laļ;"
                },
                {
                    "number": 6,
                    "text": "Im jān er ro nejier rekar ekkatak n̄an kōnono ilo bok im n̄an jeje, im ekar wōr juon aer kajin eo me eaar lukkuun erreo im jab kabodān."
                },
                {
                    "number": 7,
                    "text": "Kiiō ejja Priesthood in wōt, eo me ekar pād ilo jinoin, enaaj pād ilo jem̧ļo̧k in laļ in barāinwōt."
                },
                {
                    "number": 8,
                    "text": "Kiiō en̄in kanaan eo Adam ar kōnono, ke kar kōm̧akūti jān Jetōb Kwōjarjar, im juon menmenbwij kar kōjparoke kōn ro nejin Anij. Im en̄in kar bok in epepen ko an Adam, im ba: Ilo raan eo Anij ar kōm̧anm̧an armej, ilo jekjek in Anij Eaar kōm̧m̧ane e;"
                },
                {
                    "number": 9,
                    "text": "Ilo nememen wōt Ānbwinnin make, m̧aan im kōrā, Eaar kōm̧anm̧an er, im kōjeraam̧m̧an er, im kūr etaer Adam, ilo raan eo ke kar kōm̧anm̧an er im rekar erom ro remour ilo āne eo ej eran neen Anij."
                },
                {
                    "number": 10,
                    "text": "Im Adam ar mour jibukwi im jiln̄uul iiō ko, im eaar keotak juon nejin em̧m̧aan ilo jekjek in wōt e, ilo̧kan nememen eo an, im eaar ņa etan Set."
                },
                {
                    "number": 11,
                    "text": "Im raan ko an Adam, ālikin an kar keotak Set, rekar ruwalitōkbukwi iiō, im eaar keotak elōn̄ m̧aan ro im kōrā ro;"
                },
                {
                    "number": 12,
                    "text": "Im aolep raan ko an Adam ar mour rekar ruwatimjuonbukwi im jiln̄uul iiō, im eaar mej."
                },
                {
                    "number": 13,
                    "text": "Set eaar mour jibukwi im ļalem iiō, im eaar keotak Inōs, im eaar kanaan ilo aolep raan ko an, im kar katakin ļeo nejin Inōs ilo iaļ ko an Anij; kōn menin Inōs eaar kanaan barāinwōt."
                },
                {
                    "number": 14,
                    "text": "Im Set ar mour, ālikin an keotak Inōs, ruwalitōkbukwi im jiljilimjuon iiō, im eaar keotak elōn̄ m̧aan ro im kōrā ro."
                },
                {
                    "number": 15,
                    "text": "Im ro nejin armej raņ rekar kanooj lōn̄ ioon aolepān mejān āneo. Im ilo raan ko Setan ar ļap an pepe ilubwiljin armej raņ, im kar bwiltōn̄tōn̄ ilo burueer; im jān iien en m̧aanļo̧k ekar itok tariņae ko im kōto̧o̧rļo̧k bōtōktōk; im pein juon em̧m̧aan eaar ņae eo jein im jatin make, ilo kōjebare mej, kōnke jerbal ko reittino, im kappukote kajoor."
                },
                {
                    "number": 16,
                    "text": "Aolep raan ko an Set rekar ruwatimjuonbukwi im jon̄oulruo iiō, im eaar mej."
                },
                {
                    "number": 17,
                    "text": "Im Inōs ar mour ruwatimjuonn̄oul iiō, im keotak Keinan. Im Inōs im bwe eo bwe in armej ro an Anij raar wanlaļļo̧k jān āneo, me kar etan Sulon, im raar jokwe ilo juon āneen kallim̧ur, eo me kar ņa etan ilo̧kan ļeo nejin make, eo eaar ņa etan Keinan."
                },
                {
                    "number": 18,
                    "text": "Im Inōs ar mour, ālikin an kar keotak Keinan, ruwalitōkbukwi im jon̄oulļalem iiō, im eaar keotak elōn̄ m̧aan ro im kōrā ro. Im aolep raan ko an Inōs rekar ruwatimjuonbukwi im ļalem iiō, im eaar mej."
                },
                {
                    "number": 19,
                    "text": "Im Keinan eaar mour jiljilimjuonn̄oul iiō, im eaar keotak Mehalelel; im Keinan eaar mour ālikin an keotak Mehalelel ruwalitōkbukwi im en̄oul iiō, im eaar keotak m̧aan ro im kōrā ro. Im aolep raan ko an Keinan rekar ruwatimjuonbukwi im jon̄oul iiō, im eaar mej."
                },
                {
                    "number": 20,
                    "text": "Im Mehalelel eaar mour jiljinon̄oul ļalem iiō, im eaar keotak Jered; im Mehalelel ar mour, ālikin an kar keotake Jered, ruwalitōkbukwi im jiln̄uul iiō, im eaar keotak m̧aan ro im kōrā ro. Im aolep raan ko an Mehalelel rekar ruwalitōkbukwi im ruwatimjuonn̄oul ļalem iiō, im eaar mej."
                },
                {
                    "number": 21,
                    "text": "Im Jered ar mour jibukwi im jiljinon̄oul ruo iiō, im eaar keotak Inok; im Jered ar mour, ālikin an kar keotak Inok, ruwalitōkbukwi iiō, im eaar keotak m̧aan ro im kōrā ro. Im Jered eaar katakin Inok ilo aolep iaļ ko an Anij."
                },
                {
                    "number": 22,
                    "text": "Im en̄in ej menmenbwij eo an ļōm̧aro nejin Adam, eo eaar nejin Anij, eo ippān Anij, e make, eaar kōm̧m̧ao."
                },
                {
                    "number": 23,
                    "text": "Im rekar rikwaļo̧k in wānōk, im raar kōnono im kanaan, im kūr ioon aolep armej, ijoko jabdewōt, n̄an ukeļo̧k; im tōmak kar katakin n̄an ro nejin armej raņ."
                },
                {
                    "number": 24,
                    "text": "Im ālikin men kein aolep raan ko an Jered rekar ruwatimjuonbukwi im jiljinon̄oul ruo iiō, im eaar mej."
                },
                {
                    "number": 25,
                    "text": "Im Inok ar mour jiljinon̄oul ļalem iiō, im eaar keotak Mitusela."
                },
                {
                    "number": 26,
                    "text": "Im ālikin men kein ke Inok eaar ito-itak ilo āneo, ilubwiljin armej ro; im ke eaar ito-itak, Jitōbōn Anij eaar wanlaļtak jān lan̄, im pād ioon."
                },
                {
                    "number": 27,
                    "text": "Im eaar ron̄ juon ainikien jān lan̄, ej ba: Inok, nejū m̧aan, kwōn kanaan n̄an armej rein, im ba n̄an er—Ukeļo̧k, bwe āindein Irooj ej ba: N̄aij illu ippān armej rein, im Aō illu ekijon̄ ej urur ņae er; bwe burueer rekar kanooj pen, im lo̧jiln̄ier reron̄iia n̄an ron̄jake, im mejaer rej jab maron̄ lo ettoļo̧k;"
                },
                {
                    "number": 28,
                    "text": "Im n̄an epepen kein rellōn̄, jān wōt raan eo Iaar kōm̧anm̧an er, rekar jebwābwe, im kar kaarmejjete Eō, im kar kappukot kapilōk ko aer make ilo marok; im ilo mennin jōjō ko aer make rekar āeiki uror, im rekar jab kōjparok kien ko, ko Iaar liļo̧k n̄an jemāer, Adam."
                },
                {
                    "number": 29,
                    "text": "Kōn menin, rekar kanejnej im̧aanļo̧k kōn nana n̄an er make, im, jān kanejnej ko aer, rekar bōktok ioer make mej; im juon hell em̧ōj Aō kōpooje n̄an er, eļan̄n̄e rej jab ukeļo̧k;"
                },
                {
                    "number": 30,
                    "text": "Im en̄in ej juon kean̄, eo em̧ōj Aō jilkinļo̧k ilo jinoin laļ, jān Lo̧n̄iiū make, jān foundasōn eo an, im jān lo̧n̄iin ro karejera, ro jemām̧i, em̧ōj Aō kean̄ kake, em̧ool āinwōt naaj jilkinļo̧k m̧aanļo̧k ilo laļ in, n̄an jem̧ļo̧k ko an."
                },
                {
                    "number": 31,
                    "text": "Im ke Inok eaar ron̄ naan kein, eaar badikdik make n̄an laļ, im̧aan Irooj, im eaar kōnono im̧aan Irooj, im ba: Etke iaar lo jouj ilo Mejam̧, im n̄aij juon ļaddik wōt, im aolep armej rej dike eō; bwe n̄aij rum̧wij ilo kōnono; ekōjkan n̄aij karejeram̧?"
                },
                {
                    "number": 32,
                    "text": "Im Irooj eaar ba n̄an Inok: Kwōn ilo̧k im kōm̧m̧an āinwōt Iaar jiron̄ eok, im ejjeļo̧k armej enaaj wākare eok. Kwōn kōpeļļo̧k lo̧n̄iūm, im enaaj obrak, im Inaaj lewōj n̄an eok ekkōnono, bwe aolep kanniōk ej ilo Peiū, im Inaaj kōm̧m̧an āinwōt an em̧m̧an n̄an Eō."
                },
                {
                    "number": 33,
                    "text": "Kwōn ba n̄an armej rein: Kom̧in kāālet rainin, n̄an jerbal n̄an Irooj Anij eo eaar kōm̧anm̧an kom̧."
                },
                {
                    "number": 34,
                    "text": "Lo Aō Jetōb ej pād ioom, kōn menin aolep naan ko am Inaaj kajejjeti; im toļ ko renaaj ko im̧aam, im reba ko renaaj oktak jān aer to̧o̧rļo̧k; im kwo naaj jokwe ilo N̄a, im N̄a ilo kwe; kōn menin etetal Ippa."
                },
                {
                    "number": 35,
                    "text": "Im Irooj eaar ekkōnono n̄an Inok, im ba n̄an e: Kwōn kapit māj ko mejam̧ kōn kle, im kwaļi, im kwo naaj lo. Im eaar kōm̧m̧an āinwōt."
                },
                {
                    "number": 36,
                    "text": "Im eaar lo jetōb ro Anij eaar kōm̧anm̧an er; im eaar lo barāinwōt men ko me rekar jab kanemarmej n̄an mejān kanniōk; im jān iien eo m̧aanļo̧k eaar itok ennaan eo ijo ettoļo̧k ilo āneo: Juon rilolo em̧ōj an Irooj kōjerkak tok n̄an armej ro An."
                },
                {
                    "number": 37,
                    "text": "Im ālikin men kein Inok eaar ilo̧k ilo āneo, ilubwiljin armej ro, im jutak ioon bat ko im jikin ko reutiej, im kar kūr kōn juon ainikien eļļaaj, im kam̧ool ņae jerbal ko aer; im aolep armej ro rekar ļōkatip kōnke e."
                },
                {
                    "number": 38,
                    "text": "Im rekar maattok n̄an ron̄jake e, ioon jikin ko reutiej, im ba n̄an rilale em̧ nuknuk ko: Kom̧in pād ijin im kōjparok em̧ nuknuk kein, ke kōmij ilo̧k ijjuweo n̄an lo rilolo eo, bwe ej kanaan, im ewōr juon men eruwamāejet ilo āneo; juon em̧m̧aan eawiia ekar itok ilubwiljid."
                },
                {
                    "number": 39,
                    "text": "Im ālikin men kein ke rekar ron̄jake e, ejjeļo̧k armej eaar likūt pein ioon; bwe mijak eaar itok ioon aolepān ro rekar ron̄jake e; bwe eaar etetal ippān Anij."
                },
                {
                    "number": 40,
                    "text": "Im eaar wōr juon armej eaar itok n̄an e, eo etan ar Maija, im eaar ba n̄an e: Kwōn ba n̄an kōm ilo alikkar wōn kwe, im jān ia kwaar itok?"
                },
                {
                    "number": 41,
                    "text": "Im eaar ba n̄an er: Iaar itok jān āneen Keinan, āneo āneen ro jema, juon āneen wānōk n̄an rainin. Im jema eaar katakin eō ilo aolep iaļ ko an Anij."
                },
                {
                    "number": 42,
                    "text": "Im ālikin men kein, ke iaar ito-itak jān āneen Keinan, iturinļo̧k lo̧jet n̄an rear, iaar lo juon visōn; im lo, iaar loi lan̄ ko, im Irooj eaar ekkōnono ippa, im letok n̄an eō kien; kōn menin, kōn un in, n̄an kōjparok kien eo, ij ekkōnono naan kein."
                },
                {
                    "number": 43,
                    "text": "Im Inok eaar wōnm̧aanļo̧k wōt ilo ekkōnono eo an, im ba: Irooj eo me eaar ekkōnono ippa, ejja in wōt ej Anij in lan̄, im E ej aō Anij, im ami Anij, im kom̧ ij ro jeiū im jatū, im etke kom̧ ij pepe ippemi make, im kaarmejjete Anij in lan̄?"
                },
                {
                    "number": 44,
                    "text": "Im lan̄ ko Eaar kōm̧m̧ani; im laļ ej An eran ne; im foundasōn eo an ej An. Lo, E eo ar erļo̧ke, im juon bwij in armej raņ Eaar bōktok er ioon mejān laļ."
                },
                {
                    "number": 45,
                    "text": "Im mej ar itok ioon ro jemād; mekarta jejeļā er, im jab maron̄ kariabe, im em̧ool eo m̧oktata in aolep jejeļā, em̧ool Adam."
                },
                {
                    "number": 46,
                    "text": "Bwe juon bok in keememej eo jaar jeje ilubwiljid, ekkar n̄an jon̄ok eo kar letok in addiin Anij; im kar letok e ilo kajin eo ad make."
                },
                {
                    "number": 47,
                    "text": "Im ke Inok eaar ekkōnono naan ko an Anij, armej ro raar wūdiddid, im kar jab maron̄ jutak wōt im̧aan mejān."
                },
                {
                    "number": 48,
                    "text": "Im eaar ba n̄an er: Kōnke Adam eaar wōtlo̧k, kōj jej pād; im jān wōtlo̧k eo an eaar itok mej; im kōj em̧ōj kōm̧m̧an bwe jen ribōk jān būrom̧ōj im en̄taan."
                },
                {
                    "number": 49,
                    "text": "Lo Setan eaar itok ilubwiljin ro nejin armej raņ, im ej kapo er n̄an kabun̄-jar n̄an e; im armej raņ rekar erom rim̧ōm̧ an kanniōk, rijuwaļōn̄ļōn̄, im rianōk devil, im rekar m̧wijkōk jān im̧aan mejān Anij."
                },
                {
                    "number": 50,
                    "text": "A Anij eaar kōjjeļāik ro jemād bwe aolep armej reaikuj ukeļo̧k."
                },
                {
                    "number": 51,
                    "text": "Im Eaar kūr ioon jemād Adam kōn ainikien make, im ba: N̄a Anij; Iaar kōm̧anm̧an laļ, im armej raņ m̧okta jān aer kar pād ilo kanniōk."
                },
                {
                    "number": 52,
                    "text": "Im Eaar barāinwōt ba n̄an e: Eļan̄n̄e kwo naaj oktaktok n̄an Eō, im eo̧ron̄ ainikiō, im tōmak, im ukeļo̧k jān aolep bōd ko am, im peptaij, em̧ool ilo dān, ilo etan Nejū Iaar Make Keotake, eo eobrak kōn jouj im m̧ool, eo ej Jisōs Kraist, āt eo wōt me naaj leļo̧k ium̧win lan̄, eo jān e lo̧mo̧o̧r enaaj itok n̄an ro nejin armej raņ, kwo naaj bōk mennin letok eo an Jetōb Kwōjarjar, im kajjitōk aolep men ko ilo etan, im jabdewōt kwo naaj kajjitōk, naaj lewōj e n̄an eok."
                },
                {
                    "number": 53,
                    "text": "Im jemād Adam eaar ekkōnono n̄an Irooj, im ba: Etke armej raņ reaikuj ukeļo̧k im peptaij ilo dān? Im Irooj eaar ba n̄an Adam: Lo Iaar jeorļo̧k am bōd ilo Jikin Kallib in Iden."
                },
                {
                    "number": 54,
                    "text": "Jān men in eaar itok ennaan eo ijoko rettoļo̧k ilubwiljin armej ro, bwe eo Nejin Anij eaar pinmuur kōn bōd eo m̧oktata, eo jān e jero̧wiwi ko an ro jemād im jined rejjab maron̄ uwaak kaki ioon bōran ro nejier, bwe rōdipiio jān foundasōn eo an laļ."
                },
                {
                    "number": 55,
                    "text": "Im Irooj eaar ekkōnono n̄an Adam, im ba: Toun wōt an ro nejimi ļotak tok ilo jero̧wiwi, em̧ool āindein n̄e rej jinoin eddekļo̧k, burueer etta kōn jero̧wiwi, im rej edjon̄e meo̧ eo, bwe ren maron̄ jeļā wōņāān men eo em̧m̧an."
                },
                {
                    "number": 56,
                    "text": "Im em̧ōj leļo̧k n̄an er n̄an jeļā em̧m̧an jān nana; kōn menin rej ripinej jenkwaer make, im em̧ōj Aō lewōj n̄an kom̧ bar juon kien im naan in jiron̄."
                },
                {
                    "number": 57,
                    "text": "Kōn menin katakin e n̄an ro nejim, bwe aolep armej raņ, ijoko jabdewōt, reaikuj ukeļo̧k, ak reban maron̄ ilo jabdewōt wāween jolōte aelōn̄ in Anij, bwe ejjeļo̧k men ettoon emaron̄ jokwe ijo, ak jokwe ilo im̧aan Mejān; bwe, ilo kajin eo an Adam, Armej in Kwōjarjar ej Etan, im etan eo Nejin Eaar Make Keotake ej eo Nejin Armej, em̧ool Jisōs Kraist, juon Riekajet ejim̧we, eo Enaaj itok ilo ioļapļap in iien."
                },
                {
                    "number": 58,
                    "text": "Kōn menin Ij lewōj n̄an eok juon kien, n̄an katakin men kein ilo ejjeļo̧k idadik n̄an ro nejimi, im ba:"
                },
                {
                    "number": 59,
                    "text": "Bwe jān wōt bōd eaar itok wōtlo̧k eo, wōtlo̧k eo me ej bōktok mej, im toun wōt ami kar ļotak tok ilo laļ in jān dān, im bōtōktōk, im jetōb, eo Iaar kōm̧anm̧ane, im āindein erom jān būn̄al juon rimour, em̧ool āindein kom̧ aikuj bar ļotaktok ilo aelōn̄ in lan̄, jān dān, im jān Jetōb, im karreo jān bōtōktōkin Nejū Iaar Make Keotake; bwe kom̧in maron̄ kokwōjarjar jān aolep jero̧wiwi, im m̧ōņōņō ilo naan ko an mour indeeo ilo laļ in, im mour indeeo ilo laļ eo ej itok, em̧ool aiboojoj indeeo;"
                },
                {
                    "number": 60,
                    "text": "Bwe jān wōt dān eo kom̧ ij kōjparok kien eo; jān Jetōb kom̧ ij jejjet, im jān bōtōktōk eo kom̧ ij ekwōjarjar;"
                },
                {
                    "number": 61,
                    "text": "Kōn menin em̧ōj lewōj e n̄an pād ilo kwe; ļo̧o̧k in lan̄ eo; Rikaenōm̧m̧an eo; mennin kaenōm̧m̧an ko an aiboojoj indeeo; m̧ool in aolep men ko otemjeļo̧k; men eo ej ļijur aolep men otemjeļo̧k, eo me ej kōmour aolep men otemjeļo̧k; eo ejeļā aolep men otemjeļo̧k, im ewōr ippān aolep kajoor ekkar n̄an mālōtlōt, tūriam̧o, m̧ool, jim̧we, im ekajet."
                },
                {
                    "number": 62,
                    "text": "Im kiiō, lo, Ij ba n̄an eok: En̄in ej karōk in lo̧mo̧o̧r eo n̄an aolep armej, kōn bōtōktōkin Nejū Iaar Make Keotake, eo enaaj itok ilo ioļapļap in iien."
                },
                {
                    "number": 63,
                    "text": "Im lo, aolep men otemjeļo̧k ewōr jekjekier, im aolep men otemjeļo̧k rej ejaak im kōm̧anm̧an n̄an kam̧ool kōn Eō, jim̧or men ko me rej ilo kanniōk, im men ko me rej ilo jetōb; men ko me rej ilo lan̄ ko ilōn̄, im men ko me rej pād ioon laļ, im men ko me rej ilo laļ, im men ko me rej pād ium̧win laļ, jim̧or ilōn̄ im ium̧win: aolep men ko otemjeļo̧k rej kam̧ool kōn Eō."
                },
                {
                    "number": 64,
                    "text": "Im ālikin men kein, ke Irooj ar dedeļo̧k an ekkōnono ippān Adam, jemād, Adam ar kūr n̄an Irooj, im Jetōb eo an Irooj eaar bōkļo̧k e, im kar bōklaļļo̧k e ilo dān eo, im kar likūt e ium̧win dān eo, im kar katotok e jān dān eo."
                },
                {
                    "number": 65,
                    "text": "Im āindein eaar peptaij, im Jetōb eo an Anij eaar wōtlo̧kļo̧k ioon, im āindein eaar ļotak jān Jetōb eo, im kar ļijur armej ilo ilowa ilo e."
                },
                {
                    "number": 66,
                    "text": "Im eaar ron̄ juon ainikien jān lan̄, ej ba: Kwe em̧ōj am peptaij kōn kijeek, im kōn Jetōb Kwōjarjar. En̄in ej ļo̧o̧k eo an Jemān, im an Nejin, jān iien in m̧aanļo̧k im indeeo;"
                },
                {
                    "number": 67,
                    "text": "Im kwe kwōj iļo̧kan koņ eo an E eo ekar ejjeļo̧k jinoin raan ko ak jem̧ļo̧kin iiō ko, jān aolep indeeo n̄an aolep indeeo."
                },
                {
                    "number": 68,
                    "text": "Lo, kwe kwōj juon ilo N̄a, juon nejin Anij; im āindein aolep remaron̄ erom ro nejū m̧aan. Amen."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Moses 7",
            "data_type": "chapter",
            "chapter_name": "Jebta 7",
            "chapter_summary": [
                "Inok ej katakin, tōl armej ro, im kōm̧akūt toļ ko—Jikin kwelo̧k in Zaion ej jutak—Inok ej lo im̧aanļo̧k itok eo an eo Nejin Armej, katok in pinmuur eo An, im jerkakpeje eo an Ro Rekwōjarjar—Ej lo im̧aanļo̧k Jepļaaktok eo, Aintok eo, Itok eo Kein Karuo, im ro̧o̧ltok eo an Zaion."
            ],
            "subtitle": [
                "(Tijem̧ba 1830)"
            ],
            "verses": [
                {
                    "number": 1,
                    "text": "Im ālikin men kein Inok eaar wōnm̧aanļo̧k wōt ilo ekkōnono eo an, im ba: Lo, jemād Adam eaar katakin men kein, im elōn̄ raar tōmak im erom m̧aan ro nejin Anij, im elōn̄ rekar jab tōmak, im rekar mej ilo jero̧wiwi ko aer, im rej reim̧aanļo̧k kōn mijak, ilo en̄taan, n̄an an libabne ekakijeekek in illu an Anij lutōkleplep ļo̧k ioer."
                },
                {
                    "number": 2,
                    "text": "Im jān iien eo m̧aanļo̧k Inok ar jino in kanaan, im ba n̄an armej ro, bwe: Ke iaar ito-itak, im kar jutak ioon jikin eo Mahujah, im kar kūr n̄an Irooj, eaar wōr juon ainikien jān lan̄, ej ba—Kwōn oktak, im kwōn bōkļo̧k eok ioon toļ Simeon."
                },
                {
                    "number": 3,
                    "text": "Im ālikin men kein iaar oktak im kar wanlōn̄ļo̧k ioon toļ eo; im ke iaar jutak ioon toļ eo, iaar lo lan̄ ko repeļļo̧k, im kar kōkōņak eō kōn aiboojoj;"
                },
                {
                    "number": 4,
                    "text": "Im iaar lo Irooj; im Eaar jutak im̧aan meja, im Eaar ekkōnono ippa, em̧ool āinwōt juon armej ej ekkōnono ippān bar juon, jelm̧ae doon; im Eaar ba n̄an eō: Kwōn reilo̧k, im I naaj kwaļo̧k n̄an eok laļ in ium̧win tōrean elōn̄ epepen ko."
                },
                {
                    "number": 5,
                    "text": "Im ālikin men kein iaar lo kom̧laļ in Sum, im lo, juon armej eļap rekar jokwe ilo em̧ nuknuk ko, ro me rekar armej in Sum."
                },
                {
                    "number": 6,
                    "text": "Im bar juon alen Irooj eaar ba n̄an eō: Kwōn reilo̧k; im iaar reilo̧k n̄an tuiōn̄, im iaar lo armej in Keinan, ro me rekar jokwe ilo em̧ nuknuk ko."
                },
                {
                    "number": 7,
                    "text": "Im Irooj eaar ba n̄an eō: Kwōn kanaan; im iaar kanaan, im ba: Lo armej in Kanaan, ro rekanooj lōn̄, naaj kalejar ilo pata ņae armej in Sum, im naaj m̧ane er bwe ren kanooj jako; im armej in Kanaan renaaj ajeje doon ilo āneo, im āneo enaaj jakimej im lo̧urō, im ejjeļo̧k bar armej enaaj jokwe ijo a armej in Kenean;"
                },
                {
                    "number": 8,
                    "text": "Bwe lo, Irooj enaaj kaliaik āneo kōn eļap bwil, im jakimej eo ijo enaaj wōnm̧aanļo̧k n̄an indeeo; im eaar wōr juon kilmeej eaar itok ioon aolep ro nejin Keinan, im kar matōrtōre er ilubwiljin aolep armej."
                },
                {
                    "number": 9,
                    "text": "Im ālikin men kein Irooj eaar ba n̄an eō: Kwōn reilo̧k; im iaar reilo̧k, im iaar lo āneen Sheron, im āneen Inok, im āneen Omner, im āneen Heni, im āneen Shem, im āneen Haner, im āneen Hanannaia, im aolep ro rej pād ijoko;"
                },
                {
                    "number": 10,
                    "text": "Im Irooj eaar ba n̄an eō: Kwōn etal n̄an armej rein, im ba n̄an er—Ukeļo̧k, n̄e Iab iwōj im den̄ļo̧ke er kōn juon lia, im remej."
                },
                {
                    "number": 11,
                    "text": "Im Eaar letok n̄an eō juon kien bwe in peptaij ilo etan Jemān, im etan Nejin, eo eobrak kōn jouj im m̧ool, im etan Jetōb Kwōjarjar, eo ej kam̧ool kōn Jemān im Nejin."
                },
                {
                    "number": 12,
                    "text": "Im ālikin men kein Inok ar wōnm̧aanļo̧k n̄an kūr ioon aolep armej ro, ijello̧kun wōt armej in Keinan, n̄an ukeļo̧k;"
                },
                {
                    "number": 13,
                    "text": "Im āindein ar kanooj ļap tōmak eo an Inok bwe eaar tōl armej ro an Anij, im rikōjdat ro aer raar itok n̄an kōpata ņae er; im eaar ekkōnono naan eo an Irooj, im laļ ar wūdiddid, im toļ ko rekar ko, em̧ool ekkar n̄an naan in jiron̄ eo an; im reba ko in dān rekar oktak jān ijoko rej to̧o̧rļo̧k ie; im rorror an kidu ļaioon ko kar ron̄ jān āne jem̧aden; im aolep laļ otemjeļo̧k rekar kanooj lōļn̄o̧n̄, jon̄an kar kajoor in naan ko an Inok, im jon̄an kar kanooj kajoor in kajin eo me Anij eaar leļo̧k n̄an e."
                },
                {
                    "number": 14,
                    "text": "Eaar barāinwōt wōr juon āne eaar wanlōn̄tak jān m̧wilaļ in lo̧meto, im ekanooj kar ļap mijak eo an rikōjdat ro an armej ro an Anij, jon̄an rekar ko im jutakļo̧k ettoļo̧k im ilo̧k ioon āneo eaar wanlōn̄tak jān m̧wilaļ in lo̧meto."
                },
                {
                    "number": 15,
                    "text": "Im riineea ro iāneo, barāinwōt, rekar jutakļo̧k ettoļo̧k; im eaar ilo̧k juon lia ioon aolepān armej ro rekar ire ņae Anij;"
                },
                {
                    "number": 16,
                    "text": "Im jān iien eo m̧aanļo̧k eaar wōr tariņae ko im kōto̧o̧rļo̧k bōtōktōk ilubwiljier; a Irooj eaar itok im jokwe ippān armej ro An, im rekar jokwe ilo wānōk."
                },
                {
                    "number": 17,
                    "text": "Im mijake Irooj eaar pād ioon aolep laļ otemjeļo̧k, jon̄an kar kanooj ļap in aiboojoj eo an Irooj, eo eaar pād ioon armej ro An. Im Irooj eaar kōjeraam̧m̧an āneo, im rekar jeraam̧m̧an ioon toļ ko, im ioon jikin ko reutiej, im kar jebar."
                },
                {
                    "number": 18,
                    "text": "Im Irooj eaar ņa etan armej ro An Zaion, kōnke rekar juon wōt ilo bōro im juon wōt ilo ļōmņak, im rekar jokwe ilo wānōk; im ar ejjeļo̧k rijeram̧ōl ilubwiljier."
                },
                {
                    "number": 19,
                    "text": "Im Inok eaar wōnm̧aanļo̧k an kwaļo̧k naan ilo jim̧we n̄an armej ro an Anij. Im ālikin men kein ilo raan ko an, eaar kalōk juon jikin kwelo̧k kar etan Jikin Kwelo̧k Ekwōjarjar, em̧ool Zaion."
                },
                {
                    "number": 20,
                    "text": "Im ālikin men kein Inok eaar ekkōnono ippān Irooj; im eaar ba n̄an Irooj: Em̧ool Zaion enaaj jokwe ilo lur indeeo. A Irooj eaar ba n̄an Inok: Zaion Iaar kōjeraam̧m̧ane, a bwe eo bwe in armej ro Iaar kaliaiki."
                },
                {
                    "number": 21,
                    "text": "Im ālikin men kein Irooj eaar kwaļo̧k n̄an Inok aolep ro rej pād ioon laļ; im eaar lo, im lo, Zaion, ilo wōnm̧aanļo̧k in iien, kar bōklōn̄ļo̧k ilo lan̄. Im Irooj eaar ba n̄an Inok: Lale ijin jikū indeeo."
                },
                {
                    "number": 22,
                    "text": "Im Inok barāinwōt eaar lo bwe eo bwe in armej ro me rekar m̧aan ro nejin Adam; im rekar koba in aolep ineen Adam ijello̧kun wōt ineen Kein, bwe ineen Kein rekar kilmeej, im ekar ejjeļo̧k jikier ilubwiljier."
                },
                {
                    "number": 23,
                    "text": "Im ālikin kar bōklōn̄ļo̧k Zaion ilo lan̄, Inok eaar lo, im lo, aolep laļ ko ilo laļ rekar pād im̧aan;"
                },
                {
                    "number": 24,
                    "text": "Im ekar itok epepen ioon epepen; im Inok eaar utiej im kar kotaklōn̄ļo̧k, em̧ool ilo ubōn Jemān, im ubōn Nejin Armej; im lo, kajoor eo an Setan eaar pād ioon aolep mejān laļ."
                },
                {
                    "number": 25,
                    "text": "Im eaar lo enjeļ ro rej wanlaļtak jān lan̄; im eaar ron̄ juon ainikien eļļaaj ej ba: Jerata, jerata n̄an ro rej pād ilo laļ."
                },
                {
                    "number": 26,
                    "text": "Im eaar lo Setan; im eaar wōr juon tomede eļap ilo pein, im eaar kalbubuuk aolepān mejān laļ kōn marok jilōn̄lōn̄; im eaar kotak mejān im ettōn̄, im enjeļ ro an rekar m̧ōņōņō."
                },
                {
                    "number": 27,
                    "text": "Im Inok eaar lo enjeļ ro rej wanlaļtak jān lan̄, im bōktok naan in kam̧ool kōn Jemān im Nejin; im Jetōb Kwōjarjar eaar wōtlo̧k ioon elōn̄, im er rekar weaaklōn̄ļo̧k jān kajoor ko an lan̄ ļo̧k ilo Zaion."
                },
                {
                    "number": 28,
                    "text": "Im ālikin men kein Anij in lan̄ eaar reilo̧k ioon bwe eo bwe in armej ro, im Eaar jan̄; im Inok eaar kam̧ool kake, im ba: Ekōjkan an lan̄ ko jan̄, im kōto̧o̧rļo̧k dān in kōmjaaļaļ ko aer āinwōt wōt ioon toļ ko?"
                },
                {
                    "number": 29,
                    "text": "Im Inok eaar ba n̄an Irooj: Ekōjkan Am̧ maron̄ jan̄, ke m̧ool eo Kwe Kwokwōjarjar, im jān aolep indeeo n̄an aolep indeeo?"
                },
                {
                    "number": 30,
                    "text": "Im eļan̄n̄e ekar maron̄ bwe armej en maron̄ bwini būn̄al in laļ, aaet, milien in laļ ko āinwōt in, e ban kar jino in oran mennin kōm̧anm̧an ko Am; im katiin̄ ko am rej erļo̧keļo̧k wōt; im mekarta Kwōj pād wōt ijo, im Ubōm̧ ej pād ijo; im barāinwōt Kwe Kwo jim̧we; im Kwe kwo tūriam̧o im jouj indeeo;"
                },
                {
                    "number": 31,
                    "text": "Im Kwaar bōk Zaion n̄an Ubōm̧ make, jān aolep mennin kōm̧anm̧an ko Am, jān aolep indeeo n̄an aolep indeeo; im ejjeļo̧k a aenōm̧m̧an wōt, jim̧we, im m̧ool ej jepooļe tūroon eo Am; im tūriam̧o enaaj etal im̧aan Mājam̧ im ejjeļo̧k jem̧ļo̧kin; ekōjkan Am̧ maron̄ jan̄?"
                },
                {
                    "number": 32,
                    "text": "Irooj eaar ba n̄an Inok: Kwōn lo rein jeiūm̧ im jatūm; er rej eļtan pā ko Peiū make, im Iaar leļo̧k n̄an er jeļāļo̧kjeņ eo aer, ilo raan eo Iaar kōm̧anm̧an er; im ilo Jikin Kallib in Iden, Iaar leļo̧k n̄an armej an anemkwōj in kāālet;"
                },
                {
                    "number": 33,
                    "text": "Im n̄an ro jeiūm̧ im jatūm Iaar ba, im barāinwōt leļo̧k kien eo, bwe ren iakwe doon, im bwe er ren kāālet Eō, eo Jemāer; a lo, er ejjeļo̧k aer en̄jake, im er rej dike bōtōktōkier make;"
                },
                {
                    "number": 34,
                    "text": "Im kijeek eo in Aō libabne ej urur ņae er; im ilo Aō jam̧ōņōņō ebwil I naaj jilkinļo̧k ibwijleplep ko ioer, bwe Aō illu elāj ej urur ņae er."
                },
                {
                    "number": 35,
                    "text": "Lo, N̄aij Anij; Armej in Kwōjarjar ej Eta; Armej in Kapilōk ej Eta; im Ejjeļo̧k Jem̧ļo̧kin im Indeeo ej Eta, barāinwōt."
                },
                {
                    "number": 36,
                    "text": "Kōn menin, I maron̄ erļo̧keļo̧k Peiū im jibwi aolep mennin kōm̧anm̧an ko me Iaar kōm̧m̧ani; im Meja remaron̄ wākare er barāinwōt, im ilubwiljin aolep men ko eļtan pā ko Peiū ejjan̄in kar wōr nana ekanooj ļap āinwōt ilubwiljin ro jeiūm̧ im jatūm."
                },
                {
                    "number": 37,
                    "text": "A lo, jero̧wiwi ko aer renaaj pād ioon bōran ro jemāer; Setan enaaj jemāer, im liaajlo̧ļ enaaj aer ko̧kkure; im aolepān lan̄ ko renaaj jan̄ ioer, em̧ool aolep men ko eļtan pā ko Peiū; kōn menin lan̄ ko ren jab jan̄, ke aolep lan̄ ko rej lo rein renaaj en̄taan ke?"
                },
                {
                    "number": 38,
                    "text": "A lo, rein me mājām rej pād ioer renaaj jako ilo ibwijleplep ko; im lo, I naaj kiil er; juon kalbuuj em̧ōj Aō kōpooje n̄an er."
                },
                {
                    "number": 39,
                    "text": "Im men eo me Iaar kāālet e eaar akweļap im̧aan Meja. Kōn menin, ej en̄taan kōn jero̧wiwi ko aer; toun wōt aer naaj ukeļo̧k ilo raan eo Rikāālet eo Aō enaaj ro̧o̧ltok n̄an Ippa, im m̧ae raan eo renaaj pād ilo en̄taan;"
                },
                {
                    "number": 40,
                    "text": "Kōn menin, kōn un in lan̄ ko renaaj jan̄, aaet, im aolep men ko eļtan pā ko Peiū."
                },
                {
                    "number": 41,
                    "text": "Im ālikin men kein Irooj eaar ekkōnono n̄an Inok, im ba n̄an Inok aolep kōm̧m̧an ko an ro nejin armej raņ; kōn menin Inok ar jeļā, im kalimjek nana ko aer, im aer būrom̧ōj, im eaar jan̄ im erļo̧keļo̧k pā ko pein, im būruōn ar depakpakļo̧k āinwōt indeeo; im būruōn ar tūriam̧o; im aolep mennin kōm̧anm̧an rekar wūdiddid."
                },
                {
                    "number": 42,
                    "text": "Im Inok eaar barāinwōt lo Noa, im nokwe eo an; bwe ro bwijjin aolep ļōm̧aro nejin Noa renaaj kar bōk lo̧mo̧o̧r kōn juon lo̧mo̧o̧r n̄an mour in;"
                },
                {
                    "number": 43,
                    "text": "Kōn menin Inok eaar lo bwe Noa eaar jek juon wa; im bwe Irooj eaar ettōn̄dikdik ioon, im kar dāpiji ilo Pein make; a ioon bwein ro renana ibwijleplep ko rekar itok im kar oran̄ļo̧k er."
                },
                {
                    "number": 44,
                    "text": "Im ke Inok eaar lo men in, an eaar obrak kōn metak, im eaar jan̄ kōn ro jein im jatin, im eaar ba n̄an lan̄ ko: Inaaj m̧akoko in bōk kaenōm̧m̧an; a Irooj eba n̄an Inok: Kwōn kotak būruōm, im kwōn m̧ōņōņō; im reilo̧k."
                },
                {
                    "number": 45,
                    "text": "Im ālikin men kein Inok ar reilo̧k; im jān Noa, eaar lo aolep nokwe ko an laļ; im eaar kūr n̄an Irooj, im ba: N̄āāt naaj raan in an Irooj itok? N̄āāt bōtōktōkin eo Ewānōk naaj to̧o̧rļo̧k, bwe aolep ro rej liaajlo̧ļ ren maron̄ bōk kokwōjarjar im bōk mour indeeo?"
                },
                {
                    "number": 46,
                    "text": "Im Irooj eaar ba: Enaaj kōm̧m̧an ilo ioļapļap in iien, ilo raan ko an nana im idenoņe."
                },
                {
                    "number": 47,
                    "text": "Im lo, Inok ar lo raan in itok eo an eo Nejin Armej, em̧ool ilo kanniōk; im jetōb eo an ar m̧ōņōņō, im ba: Eo Ewānōk em̧ōj kotake, im Lamb eo em̧ōj m̧ane jān foundasōn eo an laļ; im kōn tōmak n̄aij pād ilo ubōn Jemān, im lo, Zaion ej pād ippa."
                },
                {
                    "number": 48,
                    "text": "Im ālikin men kein Inok eaar reilo̧k ioon laļ; im eaar ron̄ juon ainikien jān itulowaan, eo eba: Jerata, jerata ej n̄a, eo jinen armej raņ; N̄aij metak, N̄aij kijeļo̧k, kōnke nana eo an ro nejū. N̄āāt inaaj kakkije, im karreo jān ettoonon eo ej diwōjļo̧k jān eō? N̄āāt eo aō Rikōm̧anm̧an enaaj kokwōjarjar eō, bwe in maron̄ kakkije, im wānōk en pād ioon turun meja ium̧win jidik tōrean?"
                },
                {
                    "number": 49,
                    "text": "Im ke Inok ar ron̄ an laļ liaajlo̧ļ, eaar jan̄, im kūr n̄an Irooj, im ba: O Irooj, ta eban wōr Am̧ tūriam̧o kōn laļ ke? Ta Kwo ban kōjeraam̧m̧an ro nejin Noa ke?"
                },
                {
                    "number": 50,
                    "text": "Im ālikin men kein Inok ar wōnm̧aanļo̧k an kūr n̄an Irooj, im ba: Ij kajjitōk Ippam̧, O Irooj, ilo etan eo Nejūm̧ Kwaar Make Keotake, em̧ool Jisōs Kraist, bwe Kwōn tūriam̧okake Noa im ineen, bwe laļ en jamin bar libobo kōn ibwijleplep ko."
                },
                {
                    "number": 51,
                    "text": "Im Irooj ekar jab maron̄ dāpiji; im Eaar kōm̧m̧an bujen ippān Inok, im kar kanejnej n̄an e kōn juon kanejnej, bwe E naaj kabbōjrak ibwijleplep ko; bwe E naaj kūr ioon ro nejin Noa;"
                },
                {
                    "number": 52,
                    "text": "Im Eaar jilkinļo̧k juon kean̄ eban irļo̧k, bwe juon m̧ōttan ineen naaj loe aolep iien ilubwiljin aolep laļ ko, ke laļ ej ja pād wōt;"
                },
                {
                    "number": 53,
                    "text": "Im Irooj eba: Em̧ōņōņō e eo ineen Messaia enaaj itok jān e; bwe Ej ba—N̄aij Messaia, Kiin̄ eo an Zaion, Dekā in Lan̄ eo, eo edepakpak āinwōt indeeo; eo ej itok ilo kōjām eo im tallōn̄ tok Iturū ejjāmin wōtlo̧k; kōn menin, em̧ōņōņō ro im Iaar ekkōnono kake er, bwe renaaj wōnm̧aantak kōn al ko in lan̄lōn̄ ejjeļo̧k jem̧ļo̧kin."
                },
                {
                    "number": 54,
                    "text": "Im ālikin men kein Inok ar kūr n̄an Irooj, im ba: N̄e eo Nejin Armej ej itok ilo kanniōk, laļ enaaj lur ke? Ij akweļap n̄an Kwe, kwaļo̧k n̄an eō men kein."
                },
                {
                    "number": 55,
                    "text": "Im Irooj eba n̄an Inok: Kwōn reilo̧k, im eaar reilo̧k im lo eo Nejin Armej rej kotak ioon debwāāl eo, ilo̧kan jekjek eo an armej raņ;"
                },
                {
                    "number": 56,
                    "text": "Im eaar ron̄ juon ainikien eļļaaj; im lan̄ ko rekar libobo; im aolep mennin kōm̧anm̧an ko an Anij rekar liaajlo̧ļ; im laļ eaar n̄irļo̧k; im dekā ko rekar potak; im ro rekwōjarjar rekar jerkak, im kar bōk kūrawūn ianbwijmaron̄ in eo Nejin Armej, kōn kūrawūn ko in aiboojoj;"
                },
                {
                    "number": 57,
                    "text": "Im jon̄an wōt lōn̄ in jetōb ro ilo kalbuuj rekar diwōjtok, im jutak ianbwijmaron̄in pein Anij; im bwe eo rekar dāpij wōt er ilo tomede in marok jilōn̄lōn̄ m̧ae ekajet eo ilo raan eo eļap."
                },
                {
                    "number": 58,
                    "text": "Im bar juon alen Inok eaar jan̄ im kūr n̄an Irooj, im ba: N̄āāt laļ enaaj kakkije?"
                },
                {
                    "number": 59,
                    "text": "Im Inok eaar lo eo Nejin Armej ej wanlōn̄ļo̧k n̄an Jemān, im eaar kūr n̄an Irooj, im ba: Ta Kwo ban bar itok ioon laļ ke? Bwe kōnke Kwe Kwōj Anij, im ijeļā Kwe, im Kwaar kanejnej n̄an eō, im jiron̄ eō bwe in kajjitōk ilo etan Nejūm̧ Kwaar Make Keotake; Kwaar kōm̧anm̧an eō, im kar letok n̄an eō jim̧we eo n̄an tūroon eo Am, im jab jān n̄a make, ak kōn jouj eo Am; kōn menin, ij kajjitōk eļan̄n̄e Kwo ban bar itok ioon laļ."
                },
                {
                    "number": 60,
                    "text": "Im Irooj eba n̄an Inok: Āinwōt Aō mour, em̧ool āindein I naaj itok ilo raan ko āliktata, ilo raan ko in nana im idenoņe, n̄an kakūrm̧ool e kanejnej eo me Iaar kōm̧m̧ane n̄an eok kake ro nejin Noa;"
                },
                {
                    "number": 61,
                    "text": "Im raan eo enaaj itok im laļ enaaj kakkije, a m̧okta jān raan eo lan̄ ko naaj kōmaroki, im juon kalbubu in marok jilōn̄lōn̄ enaaj kalbubu laļ; im lan̄ ko renaaj m̧akūtkūt, im barāinwōt laļ; im en̄taan ko reļļap renaaj pād ilubwiljin ro nejin armej raņ, a armej ro Aō I naaj oņaake er;"
                },
                {
                    "number": 62,
                    "text": "Im wānōk I naaj jilkinlaļļo̧k jān lan̄; im m̧ool I naaj jilkinļo̧k jān laļ, n̄an kam̧ool kōn Nejū Iaar Make Keotake; jerkakpeje eo An jān ro remej; aaet, im barāinwōt jerkakpeje eo an armej otemjeļo̧k; im wānōk im m̧ool I naaj kōm̧m̧an bwe ren pooke laļ āinwōt juon ibwijleplep, n̄an aintok ro Aō rikāālet jān m̧ōttan ko emān an laļ in, n̄an jikin eo me I naaj kōpooje, juon Jikin Kwelo̧k Ekwōjarjar, bwe armej ro Aō ren maron̄ kan̄ōrn̄ōre ipier, im reim̧aanļo̧k n̄an iien itok eo Aō; bwe ijo enaaj pād em̧ nuknuk eo Aō, im naaj ņa etan Zaion, juon Jerusalem Ekāāl."
                },
                {
                    "number": 63,
                    "text": "Im Irooj eba n̄an Inok: Innām kwe im aolep jikin kwelo̧k eo am renaaj ioon er ijo, im Jenaaj bōk er ilo ubōd, im renaaj lo kōj; im jenaaj wōtlo̧k ioon kōnwaer, im renaaj wōtlo̧k ioon kōnwad, im kōjwōj naaj mejenmaik doon;"
                },
                {
                    "number": 64,
                    "text": "Im ilo ijeņ ijo Jikū enaaj pād, im enaaj Zaion, eo enaaj wōnm̧aantak jān aolep mennin kōm̧anm̧an ko me Iaar kōm̧m̧ani; im kōn tōrean eo juon to̧ujin iiō ko laļ enaaj kakkije."
                },
                {
                    "number": 65,
                    "text": "Im ālikin men kein Inok eaar lo raan in itok eo an eo Nejin Armej, ilo raan ko āliktata, n̄an jokwe ioon laļ ilo wānōk n̄an tōrean eo juon to̧ujin iiō ko;"
                },
                {
                    "number": 66,
                    "text": "A m̧okta jān raan eo eaar lo en̄taan ko reļļap ilubwiljin ro renana; im eaar barāinwōt lo lo̧jet eo, bwe ekar ajbokdede, im menono an armej raņ rekar likjab jān er, im reim̧aanļo̧k kōn mijak n̄an ekajet ko an Anij Ekajoor Bōtata, ko renaaj itok ioon ro renana."
                },
                {
                    "number": 67,
                    "text": "Im Irooj eaar kwaļo̧k men otemjeļo̧k, em̧ool n̄an jem̧ļo̧kin laļ; im eaar lo raan eo an ro rewānōk, awa in lo̧mo̧o̧ren eo aer, im ar bōk juon tarlep in lan̄lōn̄;"
                },
                {
                    "number": 68,
                    "text": "Im aolep raan ko an Zaion, ilo raan ko an Inok, rekar jilubukwi im jiljinon̄oul ļalem iiō."
                },
                {
                    "number": 69,
                    "text": "Im Inok aolep armej ro an raar etetal ippān Anij, im Eaar jokwe ilo ilubwiljin Zaion; im ālikin men kein Zaion eaar jako, bwe Anij eaar bōk e lōn̄ļo̧k ilo Ubōn make; im jān iien eo m̧aanļo̧k eaar etal ennaan eo, Zaion E Emootļo̧k."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Moses 8",
            "data_type": "chapter",
            "chapter_name": "Jebta 8",
            "chapter_summary": [
                "Mitusela ej kanaan—Noa im ļōm̧aro nejin rej kwaļo̧k naan kōn gospel eo—Nana eļap ej anjo̧—Kūr eo n̄an ukeļo̧k ejjeļo̧k ej eo̧ron̄e—Anij ej kean̄ kōn ko̧kkure an aolep kanniōk jān Ibwijleplep eo."
            ],
            "subtitle": [
                "(Pāpode 1831)"
            ],
            "verses": [
                {
                    "number": 1,
                    "text": "Im aolep raan ko an Inok rekar ābukwi im jiln̄uul iiō."
                },
                {
                    "number": 2,
                    "text": "Im ālikin men kein Mitusela, ļeo nejin Inok, kar jab bōk e, bwe bujen ko an Irooj ren maron̄ kūrm̧ool, ko Eaar kōm̧m̧ani n̄an Inok; bwe em̧ool Eaar kōm̧m̧an bujen ippān Inok bwe Noa enaaj kar itok jān leen lo̧jeen."
                },
                {
                    "number": 3,
                    "text": "Im ālikin men kein Mitusela eaar kanaan bwe jān lo̧jeen enaaj jebar aolep aelōn̄ in kiin̄ ko ilo laļ (kōn Noa), im eaar bōk aiboojoj n̄an e make."
                },
                {
                    "number": 4,
                    "text": "Im eaar jarjartok juon n̄ūta eļap ilo āneo, im Irooj ar kaliaik laļ kōn juon lia ekōmetak, im elōn̄ ian ro rej jokwe ijo raar mej."
                },
                {
                    "number": 5,
                    "text": "Im ālikin men kein Mitusela ar mour jibukwi im ruwalitōkn̄ouljiljilimjuon iiō, im eaar keotake Lemek;"
                },
                {
                    "number": 6,
                    "text": "Im Mitusela ar mour, ālikin an kar keotak Lemek, jiljilimjuonbukwi im ruwalitōkn̄oul ruo iiō, im eaar keotak m̧aan im kōrā ro;"
                },
                {
                    "number": 7,
                    "text": "Im aolep raan ko an Mitusela rekar ruwatimjuonbukwi im jiljinon̄oul ruwatimjuon iiō, im eaar mej."
                },
                {
                    "number": 8,
                    "text": "Im Lemek eaar mour jibukwi im ruwalitōkn̄oul ruo iiō, im eaar keotak juon nejin ļaddik,"
                },
                {
                    "number": 9,
                    "text": "Im eaar ņa etan ļaddik eo Noa, im ba: Ļein nejū enaaj kaenōm̧m̧an kōj kōn jerbal im en̄taan ko an peid, kōnke bwidej eo me Irooj eaar kaliaiki."
                },
                {
                    "number": 10,
                    "text": "Im Lemek ar mour, ālikin an keotak Noa, limabukwi im ruwatimjuonn̄oul ļalem iiō, im eaar keotak m̧aan im kōrā ro;"
                },
                {
                    "number": 11,
                    "text": "Im aolep raan ko an Lemek rekar jiljilimjuonbukwi im jiljilimjuonn̄ouljiljilimjuon iiō, im eaar mej."
                },
                {
                    "number": 12,
                    "text": "Im Noa eaar ābukwi im lemn̄oul iiō dettan, im eaar keotak Jepet; im en̄oul ruo iiō tokālik eaar keotak Shem jān lio kar jinen Jepet, im ke eaar limabukwi iiō dettan eaar keotak Ham."
                },
                {
                    "number": 13,
                    "text": "Im Noa im ļōm̧aro nejin raar eo̧ron̄ Irooj, im ron̄jake, im er kar ņa etaer m̧aan ro nejin Anij."
                },
                {
                    "number": 14,
                    "text": "Im ke em̧m̧aan rein rekar jino wōrļo̧k ioon mejān laļ, im kōrā ro rekar ļotak n̄an er, ļōm̧aro nejin armej rekar lo bwe kōrā ro rekar deo̧, im rekar bōk er pāleer, em̧ool āinwōt aer kāālet."
                },
                {
                    "number": 15,
                    "text": "Im Irooj eaar ba n̄an Noa: Kōrā ro nejin ļōm̧aro nejin rekar wiakake er make; bwe lo Aō illu ej urur ņae ļōm̧aro nejin armej raņ, bwe reban eo̧ron̄ Ainikiō."
                },
                {
                    "number": 16,
                    "text": "Im ālikin men kein Noa eaar kanaan, im kar katakin men ko an Anij, em̧ool āinwōt ekar ilo jinoin."
                },
                {
                    "number": 17,
                    "text": "Im Irooj eaar ba n̄an Noa: Aō Jetōb ej jamin pād iien otemjej ippān armej, bwe enaaj jeļā bwe aolep kanniōk enaaj mej; mekarta raan ko an renaaj jibukwi im ron̄oul iiō; im eļan̄n̄e armej raņ reban ukeļo̧k, I naaj jilkinļo̧k ibwijleplep ko ioer."
                },
                {
                    "number": 18,
                    "text": "Im ilo raan ko eaar wōr riineea ro ioon laļ, im rekar kappukot Noa n̄an bōk mour eo An; a Irooj ar pād ippān Noa, im kajoor eo an Irooj eaar pād ioon."
                },
                {
                    "number": 19,
                    "text": "Im Irooj eaar kapit Noa ilo̧kan laajrak eo An make, im jiron̄ e bwe en ilo̧k im kabun̄bun̄ļo̧k Gospel eo An n̄an ro nejin armej raņ, em̧ool āinwōt kar leļo̧k e n̄an Inok."
                },
                {
                    "number": 20,
                    "text": "Im ālikin men kein Noa eaar kūr ioon ro nejin armej raņ bwe ren ukeļo̧k; a rekar jab eo̧ron̄ naan ko an;"
                },
                {
                    "number": 21,
                    "text": "Im barāinwōt, ālikin aer kar ron̄jake e, rekar itok im̧aan, im ba: Lo, kōmij m̧aan ro nejin Anij; kōm ar jab bōk n̄an kōm kōrā ro nejin armej raņ ke? Im kōmij jab m̧ōn̄ā im idaak, im m̧are im leļo̧k ilo m̧are ke? Im kōrā ro pāleem̧ rej neje n̄an kōm ajri ro, im ejja rein wōt rej em̧m̧aan rekajoor, ro rej āinwōt em̧m̧aan ro etto, em̧m̧aan in bun̄bun̄ eļap. Im rekar jab eo̧ron̄ naan ko an Noa."
                },
                {
                    "number": 22,
                    "text": "Im Anij eaar lo bwe nana eo an armej raņ ekar kanooj ļap ilo laļ; im aolep armej ekar utiej ilo ļōkōm̧ ko an ļōmņak ko an būruōn, ļōmņak ko rekar nana wōt iien otemjej."
                },
                {
                    "number": 23,
                    "text": "Im ālikin men kein Noa eaar wōnm̧aanļo̧k ilo an kwaļo̧k naan n̄an armej ro, im ba: Kom̧in eo̧ron̄, im ron̄jaki naan ko aō;"
                },
                {
                    "number": 24,
                    "text": "Tōmak im ukeļo̧k jān jero̧wiwi ko ami im peptaij ilo etan Jisōs Kraist, eo Nejin Anij, em̧ool āinwōt ro jemād, im kom̧ naaj bōk Jetōb Kwōjarjar, bwe en maron̄ alikkar men otemjeļo̧k n̄an kom̧; im eļan̄n̄e kom̧ ij jab kōm̧m̧ane men in, ibwijleplep ko renaaj itok ioomi; mekarta rekar jab eo̧ron̄e."
                },
                {
                    "number": 25,
                    "text": "Im eaar kaukeļo̧k Noa, im būruōn ar metak bwe Irooj ekar kōm̧m̧an armej ioon laļ, im eaar kabūrom̧ōj e ilo būruōn."
                },
                {
                    "number": 26,
                    "text": "Im Irooj eba: I naaj ko̧kkure armej eo im Iaar kōm̧anm̧ane, ļo̧k jān mejān laļ, jim̧or armej im mennin mour, im mennin tōbalbal ko, im bao ko in mejatoto; bwe e kaukeļo̧k Noa bwe Iaar kōm̧anm̧ane er, im bwe Iaar kōm̧m̧ane er; im eaar kūr Ioō; bwe rekar kappukot mour eo an."
                },
                {
                    "number": 27,
                    "text": "Im āindein Noa ar lo jouj ilo mejān Irooj; bwe Noa ekar juon armej ejim̧we, im wānōk ilo epepen eo an; im eaar etetal ippān Anij, āinwōt kar barāinwōt ļōm̧aro nejin jilu, Shem, Ham, im Jepet."
                },
                {
                    "number": 28,
                    "text": "Im laļ ar ankeke im̧aan Anij, im ekar obrak kōn aitwerōk."
                },
                {
                    "number": 29,
                    "text": "Im Anij eaar kalimjekļo̧k laļ, im, lo, eaar ankeke, bwe aolep kanniōk ekar kaankekeik iaļ eo an ioon laļ."
                },
                {
                    "number": 30,
                    "text": "Im Anij eaar ba n̄an Noa: Jem̧ļo̧kin aolep kanniōk ej itok Im̧aō, bwe laļ eobrak kōn ire, im lo I naaj ko̧kkure aolep kanniōk ļo̧k jān laļ."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Ebream 1",
            "data_type": "chapter",
            "chapter_name": "Jebta 1",
            "chapter_summary": [
                "Ebream ej kappukoti kōjeraam̧m̧an ko an laajrak eo an ro jemād—E rekar matōrtōre jān riab in pris ro ilo Kaldia—Jeova ej lo̧mo̧o̧ren e—Ijjino ko im kien eo an Ijipt rej bar etali."
            ],
            "book_title": "Bok In Ebream",
            "subtitle": [
                "Kar Ukōte Jān Papyrus Eo, Jān Josep Smith"
            ],
            "verses": [
                {
                    "number": 1,
                    "text": "Ilo āneen riKaldia, ilo jikin jokwe eo an ro jema, N̄a, Ebream, iaar lo bwe ekar mennin aikuj bwe in bar bōk juon jikin jokwe;"
                },
                {
                    "number": 2,
                    "text": "Im, kōnke iaar lo bwe eaar ļapļo̧k m̧ōņōņō im aenōm̧m̧an im kakkije n̄an n̄a, iaar kappukot kōjeraam̧m̧an ko an ro jema, im jim̧we eo n̄an e iaikuj kar ekkapit n̄an jerbale ejja in wōt; kōnke n̄a iaar juon riļoore jim̧we, kōnke iaar kōņaan barāinwōt juon eo ej bōk eļap jeļāļo̧kjeņ, im juon riļoore jim̧we, im n̄an bōk eļapļo̧k jeļāļo̧kjeņ, im n̄an juon jemān elōn̄ laļ ko, juon irooj in aenōm̧m̧an, im kōnke iaar kōņaan bōk naan in tōl ko, im n̄an kōjparok kien ko an Anij, iaar erom juon dien rijolōte, juon Pris Eutiej, kabwijere jim̧we eo n̄an juon an ro jemād."
                },
                {
                    "number": 3,
                    "text": "Kar likūti e ioō jān ro jemād; e kar wanlaļtak jān ro jemād, jān jinoin iien, aaet, em̧ool jān jinoin, ak m̧okta jān foundasōn an laļ, laļtak n̄an iien in, em̧ool jim̧we eo an m̧aanje eo, ak armej eo m̧oktata, eo ej Adam, ak jemān eo m̧oktata, deblo̧keļo̧k ro jemād tok n̄an eō."
                },
                {
                    "number": 4,
                    "text": "Iaar kappukot ijjitōn̄ eo aō n̄an Priesthood eo ekkar n̄an ijjitōn̄ eo an Anij n̄an ro jemād kōn ine eo."
                },
                {
                    "number": 5,
                    "text": "Ro jema, kōnke rekar oktakļo̧k jān wānōk eo aer, im jān kien ko rekwōjarjar me Irooj aer Anij ekar liļo̧k n̄an er, n̄an kabun̄-jar n̄an anij ko an ro ripegan, kanooj m̧akoko in eo̧ron̄ ainikiō;"
                },
                {
                    "number": 6,
                    "text": "Bwe burueer rekar tōt n̄an kōm̧m̧an nana, im rekar lukkuun oktakļo̧k n̄an anij eo an Elkena, im anij eo an Libna, im anij eo an Mamākra, im anij eo an Koras, im anij eo an Pero, kiin̄ an Ijipt;"
                },
                {
                    "number": 7,
                    "text": "Kōn rekar ukōtļo̧k burueer n̄an katok eo an ro ripegan ilo ajeļo̧k ro nejier n̄an ekjab ko rejarron̄ron̄, im jar eo̧ron̄ n̄an ainikiō, a rekar kijejeto n̄an bōk mour eo aō jān pein pris eo an Elkena. Pris eo an Elkena eaar barāinwōt eaar barāinwōt pris eo an Pero."
                },
                {
                    "number": 8,
                    "text": "Kiiō, ilo iien ekar m̧antin pris eo an Pero, kiin̄ in Ijipt, n̄an ajeļo̧k ioon lokatok eo me kar kalōke ilo āneen Kaldia, n̄an katok eo n̄an anij ruwamāejet kein, em̧m̧aan ro, kōrā ro, im ajri ro."
                },
                {
                    "number": 9,
                    "text": "Im ālikin men kein pris eo eaar kōm̧m̧ane juon katok n̄an anij eo an Pero, im barāinwōt n̄an anij eo an Shagreel, em̧ool ilo̧kan jekjek eo an riIjipt ro. Kiiō anij eo an Shagreel ekar al."
                },
                {
                    "number": 10,
                    "text": "Em̧ool katok in kam̧m̧oolol in juon ajri pris eo an Pero eaar ajeļo̧k ioon lokatok eo me ekar jutak iturin bat eo kar etan Bat an Potipar, ilo jōbbōran meļaaj in Olishem."
                },
                {
                    "number": 11,
                    "text": "Kiiō, pris in ekar ajeļo̧k ioon ļotaktok in jilu virgin ro ilo juon iien, ro rekar kōrā ro nejin Onita, juon iaan ļeātōktōk ro lukkuun bwijjin lo̧jeen Ham. Virgin rein rekar katok kake er kōnke erreo eo aer; reban kar bun̄badik n̄an kabun̄-jar n̄an anij aļaļ ak anij dekā, kōn menin rekar m̧ane er ioon lokatok in, im ekar kōm̧m̧an ilo̧kan jekjek eo an riIjipt."
                },
                {
                    "number": 12,
                    "text": "Im ālikin men kein bwe pris ro rekar jibwe ilo aer kōmetak eō, bwe ren maron̄ m̧ane eō barāinwōt, āinwōt aer kar kōm̧m̧an n̄an virgin ro ioon lokatok in; im bwe en wōr ami jeļāļo̧kjeņ kōn lokatok in, inaaj jitōn̄ļo̧k kom̧ n̄an annan̄ eo ilo jinoin ļo̧o̧k in."
                },
                {
                    "number": 13,
                    "text": "Ekar kōm̧m̧an ilo̧kan jekjek in juon aowej, āinwōt ko rekar pād ilubwiljin riKaldia ro, im ekar jutak im̧aan anij ko an Elkena, Libna, Mamākra, Koras, im barāinwōt juon anij āinwōt ko an Pero, Kiin̄ in Ijipt."
                },
                {
                    "number": 14,
                    "text": "Bwe kom̧in maron̄ wōr ami meļeļe kōn anij kein, iaar lewōj n̄an kom̧ jekjek eo aer ilo annan̄ ko ilo jinoin, jekjek in annan̄ ko me kar etaer jān riKaldia ro Rahleenos, ko rej bōk jikin jeje pija ko."
                },
                {
                    "number": 15,
                    "text": "Im ke rekar kotak peier ioō, bwe ren maron̄ katok kake eō im bōk mour eo aō, lo, iaar kotak ainikiō n̄an Irooj aō Anij, im Irooj eaar eo̧ron̄ im ron̄jake, im Eaar kobrak eō kōn visōn in eo Ekajoor Bōtata, im enjeļ eo jān im̧aan mejān eaar jutak iturū, im em̧ōkaj an rōļo̧k korak ko aō;"
                },
                {
                    "number": 16,
                    "text": "Im Ainikien eaar n̄an eō: Ebream, Ebream, lo, Eta ej Jeova, im Iaar ron̄jake eok, im kar wanlaļtak n̄an kōtļo̧k eok, im n̄an bōkļo̧k eok jān m̧weo im̧ōn jōmam̧, im jān aolep ro nukūm̧, ļo̧k ilo juon laļ eruwamāejet me kwōj jab jeļā kake;"
                },
                {
                    "number": 17,
                    "text": "Im men in kōnke rekar ukōtļo̧k burueer jān Eō, n̄an kabun̄-jar n̄an anij eo an Elkena, im anij eo an Libna, im anij eo an Mamākra, im anij eo an Koras, im anij eo an Pero, kiin̄ in Ijipt; kōn menin Iaar wanlaļtak n̄an loļo̧k er, im n̄an ko̧kkure e eo ekar kotak pein ņae eok, Ebream, nejū m̧aan, n̄an bōk mour eo am."
                },
                {
                    "number": 18,
                    "text": "Lo, I naaj tōl eok kōn Peiū, im I naaj bōk eok, n̄an likūt ioom̧ Eta, em̧ool Priesthood eo an Jōmam̧, im Aō kajoor enaaj pād ioom."
                },
                {
                    "number": 19,
                    "text": "Āinwōt ekar ippān Noa āindein enaaj ippam̧; ak kōn jerbal in am Eta naaj jeļā kake ilo laļ indeeo, bwe N̄aij am̧ Anij."
                },
                {
                    "number": 20,
                    "text": "Lo, Bat eo an Potipar ekar pād ilo āneen Ōr, in Kaldia. Im Irooj eaar ruprupe laļļo̧k lokatok eo an Elkena, im eo an anij ko an āneo, im kanooj ko̧kkure er, im kar m̧an pris eo bwe e en kar mej; im eaar wōr juon liaajlo̧ļ eļap ilo Kaldia, im barāinwōt ilo wōrwōr ko an Pero; Pero eo ej kakōļļeen kiin̄ jān bōtōktōkin rajimjim."
                },
                {
                    "number": 21,
                    "text": "Kiiō kiin̄ in Ijipt in ekar juon bwijjin jān lo̧jeen Ham, im ekar juon ribōk jān bōtōktōkin riKeinan ro jān ļotak."
                },
                {
                    "number": 22,
                    "text": "Jān bwij in eaar jebar aolep riIjipt, im āindein bōtōktōkin riKeinan ekar pād wōt ilo āneo."
                },
                {
                    "number": 23,
                    "text": "Āneen Ijipt kōnke kar lo m̧oktata jān juon kōrā, eo ekar nejin Ham, im nejin Ijiptōs, eo ilo kajin Kaldia ej bōk jikin Ijipt, eo ej bōk jikin men eo kar kōmo̧iki;"
                },
                {
                    "number": 24,
                    "text": "Ke kōrā in eaar lo āneo ekar pād ium̧win dān, eo tokālik ekar kōjokwe ļōm̧aro nejin ilo e; im āindein, jān Ham, eaar jebar jowi eo me ekar dāpij lia eo ilo āneo."
                },
                {
                    "number": 25,
                    "text": "Kiiō kien eo m̧oktata an Ijipt ekar jutak jān Pero, ļeo erūttotata nejin Ijiptōs, kōrā eo nejin Ham, im ekar ilo̧kan jekjek in kien eo an Ham, eo ekar jān em̧m̧aan."
                },
                {
                    "number": 26,
                    "text": "Pero, kōnke ekar juon em̧m̧aan ejim̧we, eaar kajutak aelōn̄ in kiin̄ eo an im eaar ekajet armej ro an ilo mālōtlōt im ilo jejjet aolepān raan ko an, im kanooj kappukot n̄an anōke ekkar eo kajutake jān ro jemād ilo epepen ko im̧aan, ilo iien tōl ko jān lain eo an ro jemād m̧oktata, em̧ool ilo iien tōl eo an Adam, im barāinwōt eo an Noa, jemān, eo ekar kōjeraam̧m̧an e kōn kōjeraam̧m̧an ko an laļ, im kōn kōjeraam̧m̧an ko in mālōtlōt, a kaliaiki e āinwōt n̄e ekkejelļo̧k n̄an priesthood eo."
                },
                {
                    "number": 27,
                    "text": "Kiiō, Pero kōnke ekar jān bwij in eo me eban kar wōr an jim̧we n̄an Priesthood eo, jekdo̧o̧n n̄e Pero ro renaaj kar kijejeto abņōņō kōn ijo aer ie jān Noa, kōn Ham, kōn menin jema kar tōlļo̧k jān kabun̄ n̄an ekjab eo aer;"
                },
                {
                    "number": 28,
                    "text": "A inaaj kate eō, tokālik, n̄an tepiiake iien ko eaar waļo̧k men kein ettōrlikļo̧k jān n̄a make n̄an jinoin kōm̧anm̧an laļ, bwe ļo̧o̧k ko em̧ōj aer kar itok ilo peiū, ko me ij kabwijeri n̄an iien in."
                },
                {
                    "number": 29,
                    "text": "Kiiō, ālikin kar den̄ļo̧ke pris eo an Elkena bwe en kar mej, eaar itok juon kūrm̧ool in men ko me kar ba n̄an eō kaki kōn āneen Kaldia, bwe enaaj wōr juon n̄ūta ilo āneo."
                },
                {
                    "number": 30,
                    "text": "Ejja āinwōt juon n̄ūta eaar bwiltōn̄tōn̄ iaolepān āneen Kaldia, im jema eaar kanooj en̄taan kōnke n̄ūta eo, im eaar ukeļo̧k jān nana eo me eaar karōke ņae eō, n̄an bōk mour eo aō."
                },
                {
                    "number": 31,
                    "text": "A ļo̧o̧k ko an ro jema, em̧ool petriak ro, kake jim̧we eo n̄an Priesthood eo, Irooj aō Anij eaar dāpiji wōt ilo peiū make; kōn menin jeļā eo kōn jinoin kōm̧anm̧an laļ, im barāinwōt kōn planet ko, im kōn iju ko, āinwōt kar kōjjeļāik ro jema kaki, iaar dāpiji em̧ool n̄an rainin, im inaaj kijejeto n̄an jeje jet ian men kein ioon ļo̧o̧k in, n̄an em̧m̧anļo̧k eo an ro bwijjū im renaaj itok ālikū."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Ebream 2",
            "data_type": "chapter",
            "chapter_name": "Jebta 2",
            "chapter_summary": [
                "Ebream ej likūt Ōr im etal n̄an Keinan—Jeova ej waļo̧ktok n̄an e ilo Heran—Aolep kōjeraam̧m̧an ko an gospel kar kallim̧uri n̄an ineen im kōn ineen n̄an aolep—E ej etal n̄an Keinan im ļo̧k wōt n̄an Ijipt."
            ],
            "verses": [
                {
                    "number": 1,
                    "text": "Kiiō Irooj Anij eaar kōm̧m̧an bwe n̄ūta eo en kanooj kōmetak ilo āneen Ōr, jon̄an Heran, ļeo jatū, eaar mej; a Tira, jema, eaar mour wōt ilo āneen Ōr, an riKaldia."
                },
                {
                    "number": 2,
                    "text": "Im ālikin men kein N̄a, Ebream, eaar bōk Serai, im Nehor, ļeo jatū, eaar bōk Milka n̄an pāleen, eo ekar kōrā nejin Heran."
                },
                {
                    "number": 3,
                    "text": "Kiiō Irooj eaar ba n̄an eō: Ebream, kwōn ilo̧k jān āniin āneem, im jān ro nukum im jān m̧weo im̧ōn jemam̧, n̄an juon āne I naaj kwaļo̧k n̄an eok."
                },
                {
                    "number": 4,
                    "text": "Kōn menin iaar likūt āneen Ōr, an riKaldia, im etal ilo āneen Kenean; im iaar bōk Lot, ļeo nejin ļeo jatū, im kōrā eo pāleen, im Serai kōrā eo pālleō; im barāinwōt jema eaar ļoore eō, n̄an āneo me kōm ar ņa etan Heran."
                },
                {
                    "number": 5,
                    "text": "Im n̄ūta eo ekar m̧ōjņo̧ļo̧k; im jema ekar pād wōt ilo Heran im kar jokwe ijo, āinwōt ke eaar wōr elōn̄ bwijin in mennin mour ko ilo Heran; im jema eaar bar oktakļo̧k n̄an kabun̄ n̄an ekjab eo an, kōn menin eaar amņak wōt ilo Heran."
                },
                {
                    "number": 6,
                    "text": "A N̄a, Ebream, im Lot, ļeo nejin ļeo jatū, kōmro ar jar n̄an Irooj, im Irooj eaar waļo̧ktok n̄an eō, im ba n̄an eō: Kwōn jerkak, im bōk Lot ippam̧; bwe ewōr unin Aō bōkļo̧k eok jān Heran, im n̄an kōm̧m̧an bwe kwōn juon minister n̄an bōk Eta ilo juon āne eruwamāejet me I naaj lewōj n̄an ineem ālikūm bwe en aer n̄an indeeo, n̄e rej eo̧ron̄ Ainikiō."
                },
                {
                    "number": 7,
                    "text": "Bwe N̄aij Irooj am̧ Anij; Ij jokwe ilo lan̄; laļ ej eran Neō; Ij erļo̧ke Peiū ioon lo̧jet eo, im ej pokake Ainikiō; Ij kōm̧m̧an bwe kōto im kijeek ren Aō jariot; Ij ba n̄an toļ ko—Kom̧in etal jān ijin—im lo, rej bōkļo̧k er jān juon aire, kiiō kiiō wōt, ejidimkij."
                },
                {
                    "number": 8,
                    "text": "Eta ej Jeova, im I jeļā jem̧ļo̧kin eo jān jinoin; kōn menin Peiū enaaj pād ioom."
                },
                {
                    "number": 9,
                    "text": "Im I naaj kōm̧m̧ane jān eok juon laļ eļap, im I naaj kōjeraam̧m̧an eok eļap jān jon̄an, im kōm̧m̧an bwe etam̧ en ļap ilubwiljin aolep laļ, im kwo naaj juon kōjeraam̧m̧an n̄an ineem ālikūm, bwe ilo peier renaaj kotak jerbal in im Priesthood in n̄an aolep laļ;"
                },
                {
                    "number": 10,
                    "text": "Im I naaj kōjeraam̧m̧an er kōn etam̧; bwe jon̄an wōt lōn̄in eo enaaj bōk Gospel in naaj ņa etan ilo̧kan Eta, im enaaj bōnbōn ineem, im enaaj jutaktok im kōjeraam̧m̧an eok, āinwōt jemāer;"
                },
                {
                    "number": 11,
                    "text": "Im I naaj kōjeraam̧m̧an er ro rej kōjeraam̧m̧an eok, im kaliaik er ro rej kaliaik eok; im ilo kwe (en̄in, ilo am̧ Priesthood) im ilo ineem (en̄in, am̧ Priesthood), bwe Ij leļo̧k n̄an eok juon kallim̧ur bwe jim̧we in naaj wōnm̧aanļo̧k ilo kwe, im ilo ineem (en̄in jen ba, lukkuun ine eo, ak ineen ānbwin) naaj aolep nokwe ko an laļ jeraam̧m̧an, em̧ool kōn kōjeraam̧m̧an ko an Gospel eo, ko rej kōjeraam̧m̧an ko in lo̧mo̧o̧r, em̧ool mour indeeo."
                },
                {
                    "number": 12,
                    "text": "Kiiō, ālikin an Irooj kar kamōj an ekkōnono n̄an eō, im kar jenļo̧k turun mejān jān n̄a, iaar ba ilo buruō: Karejeram̧ eaar kanooj kijejeto kappukot Eok; kiiō em̧ōj aō lo Eok;"
                },
                {
                    "number": 13,
                    "text": "Kwaar jilkintok enjeļ eo Am̧ n̄an lo̧mo̧o̧ren eō jān anij ko an Elkena, im enaaj em̧m̧an n̄e Ij eo̧ron̄ Ainikiōm, kōn menin karejeram̧ en jerkak im ilo̧k ilo aenōm̧m̧an."
                },
                {
                    "number": 14,
                    "text": "Kōn menin N̄a, Ebream, iaar ilo̧k āinwōt Irooj eaar ba n̄an eo, im Lot ippa; im N̄a, Ebream, eaar jiljinon̄oul im ruo iiō ko ke iaar ilo̧k jān Heran."
                },
                {
                    "number": 15,
                    "text": "Im iaar bōk Serai, eo iaar bōk pālleō ke iaar pād ilo Ōr, in Kaldia, im Lot, ļeo nejin ļeo jatū, im aolep ro kōm ar tōblaļ er ilo Heran, im itok ilo iaļ eo n̄an āneen Kenean, im jokwe ilo em̧ nuknuk ko ke kōm ar itok ilo iaļ eo am;"
                },
                {
                    "number": 16,
                    "text": "Kōn menin, indeeo ar am libobo im am ejm̧aan im am lo̧mo̧o̧r, ke kōm ar ito-itak jān Heran ilo iaļ in Jersōn, n̄an itok n̄an āneen Kenean."
                },
                {
                    "number": 17,
                    "text": "Kiiō n̄a, Ebream, iaar kalōk juon lokatok ilo āneen Jersōn, im kar kōm̧m̧ane juon katok n̄an Irooj, im kar jar bwe n̄ūta eo en maron̄ kar oktakļo̧k jān m̧weo im̧ōn jema, bwe ren maron̄ jab jako."
                },
                {
                    "number": 18,
                    "text": "Innām kōm ar eļļāļo̧k jān Jersōn deblo̧ke āneo n̄an jikin in Sejem; ekar pād ilo meļaaj ko in Moreh, im kōm ar dedeļo̧k am itok ilo tōrerein ko an āneo āneen riKenean, im iaar ajeļo̧k katok eo ijo ilo meļaaj ko in Moreh, im kar kūr ioon Irooj ilo niknik, kōnke kōm ar dedeļo̧k am itok ilo āneo āneen laļ in kabun̄ n̄an ekjab."
                },
                {
                    "number": 19,
                    "text": "Im Irooj eaar waļo̧ktok n̄an eō ilo uwaak in jar ko aō, im ba n̄an eō: N̄an ro ineem I naaj leļo̧k āniin."
                },
                {
                    "number": 20,
                    "text": "Im n̄a, Ebream, iaar jerkak jān jikin in lokatok eo me iaar kalōke n̄an Irooj, im kar em̧m̧akūt jān ijo n̄an juon toļ irear in Betel, im kajutak em̧ nuknuk eo aō, Betel iturilik, im Hai iturear; im ijo iaar bar kalōk juon lokatok n̄an Irooj, im bar kūr ioon etan Irooj."
                },
                {
                    "number": 21,
                    "text": "Im n̄a, Ebream, iaar ito-itak, im etal wōt ļo̧k n̄an rak; im eaar wōr wōnm̧aanļo̧k wōt in juon n̄ūta ilo āneo; im n̄a, Ebream, iaar jek n̄an wanlaļļo̧k ilo Ijipt, n̄an pād ijo, bwe n̄ūta eo eaar kanooj kaen̄tanaan."
                },
                {
                    "number": 22,
                    "text": "Im ālikin men kein ke iaar itok iturin n̄an deļo̧n̄ļo̧k ilo Ijipt, Irooj eaar ba n̄an eō: Lo, Serai, kōrā eo pāleem̧, ej juon kōrā edeo̧ n̄an kalimjeke;"
                },
                {
                    "number": 23,
                    "text": "Kōn menin ālikin men kein, n̄e riIjipt renaaj lo e, renaaj ba—Lieņ ej pāleen leen; im renaaj m̧an eok, a renaaj dāpiji wōt bwe en mour; kōn menin lale bwe kwōn kōm̧m̧an āinwōt jekjek in:"
                },
                {
                    "number": 24,
                    "text": "Lieņe en ba n̄an riIjipt raņ, e ej jeiūm̧ im jatūm kōrā, im kwo naaj mour."
                },
                {
                    "number": 25,
                    "text": "Im ālikin men kein N̄a, Ebream, iaar ba n̄an Serai, kōrā eo pālleō, aolep men ko Irooj eaar ba n̄an eō—Kōn menin ba n̄an er, ij kajjitōk ippam̧, kwe kwōj jeiū im jatū kōrā, bwe en maron̄ em̧m̧an n̄an eok, im inaaj mour kōnke kwe."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Ebream 3",
            "data_type": "chapter",
            "chapter_name": "Jebta 3",
            "chapter_summary": [
                "Ebream ej ekkatak kōn al, allōn̄, im iju ko jān wāween ko an Urim im Tumim eo—Irooj ej kwaļo̧k n̄an e an ejjeļo̧k jem̧ļo̧kin jetōb ko—Ej ekkatak kōn mour eo m̧okta jān mour in ioon laļ, ekkapit im̧aanļo̧k, Kōm̧anm̧an eo, kāālet e juon Ripinmuur, im pād eo kein karuo ilo laļ an armej."
            ],
            "verses": [
                {
                    "number": 1,
                    "text": "Im N̄a, Ebream, Urim im Tumim eo eaar pād ippa, eo me Irooj aō Anij eaar letok n̄an eō, ilo Ōr eo an riKaldia;"
                },
                {
                    "number": 2,
                    "text": "Im iaar lo iju ko, bwe rekar kanooj ļap, im bwe juon iaer eaar epaaktata n̄an tūroon eo an Anij; im ekar lōn̄ ko reļļap me rekar epaakļo̧k n̄an e;"
                },
                {
                    "number": 3,
                    "text": "Im Irooj eaar ba n̄an eō: Erkein rej ripepe ro; im etan eo eļap iaer ej Kolob, kōnke ej epaaktata n̄an Eō, bwe N̄aij Irooj am̧ Anij: Iaar likūt e n̄an peeke aolep ro me rej pād ilo ejja ekkar eo wōt me kwōj pād ie."
                },
                {
                    "number": 4,
                    "text": "Im Irooj eaar ba n̄an eō, jān Urim im Tumim eo, bwe Kolob eaar ilo̧kan jekjek eo an Irooj, ekkar n̄an iien im tōre ko an ilo erro̧o̧lo̧l ko an; bwe juon ero̧o̧lol ej juon raan n̄an Irooj, ilo̧kan jekjek in An watwat, im ej juon to̧ujin iiō ko ekkar n̄an iien eo jitōn̄e n̄an ijo me kwōj pād ie. En̄in ej watwat in iien an Irooj, ekkar n̄an watwat eo an Kolob."
                },
                {
                    "number": 5,
                    "text": "Im Irooj eaar ba n̄an eō: Planet eo me edikļo̧k meram in; edikļo̧k jān eo me ej irooj ilo raan, em̧ool bon̄ eo, ej ilōn̄in ak ļapļo̧k jān eo me ioon kwōj jutak ilo jekjek in watwat, bwe ej em̧m̧akūt ilo ekkar eo ilo an batļo̧k, en̄in ej ekkar eo kōnke ej pād ilōn̄in laļ in ijo me ioon kwōj jutak; kōn menin watwat in iien ko an ej jab lōn̄ āinwōt raan ko an, im allōn̄ ko an, im iiō ko an."
                },
                {
                    "number": 6,
                    "text": "Im Irooj eaar ba n̄an eō: Kiiō, Ebream, m̧ool kein ruo rej pād, lo mājam̧ rej lo e, em̧ōj lewōj n̄an eok n̄an jeļā watwat in iien ko, im iien eo em̧ōj karōke, aaet, iien eo em̧ōj karōke an laļ eo me ioon kwōj jutak, im iien eo em̧ōj karōke an meram eo eļapļo̧k me kar likūti bwe en irooj in raan eo, im iien eo em̧ōj karōke an meram eo edikļo̧k me likūti n̄an irooj ilo bon̄."
                },
                {
                    "number": 7,
                    "text": "Kiiō iien eo karōke an meram eo edikļo̧k ej juon iien eaetokļo̧k n̄an watwat eo an jān watwat in iien eo an laļ eo me ioon kwōj jutak."
                },
                {
                    "number": 8,
                    "text": "Im ijo m̧ool kein ruo rej pād, enaaj bar wōr juon m̧ool ilōn̄ier, en̄in bwe, enaaj wōr bar juon planet eo watwat in iien ko an enaaj aetokļo̧k wōt;"
                },
                {
                    "number": 9,
                    "text": "Im āindein enaaj wōr watwat in iien eo an juon planet ioon bar juon, m̧ae am tōpartok Kolob, Kolob eo me ej ilo̧kan watwat in iien an Irooj; Kolob eo likūti n̄an tūroon an Anij, n̄an peek aolep planet ko me rej pād ilo ejja ekkar eo wōt an eo me ioon kwōj jutak."
                },
                {
                    "number": 10,
                    "text": "Im em̧ōj lewōje n̄an eok n̄an jeļā karkan iien an aolep iju ko kar likūti n̄an leļo̧k meram, m̧ae kwōj itok epaak n̄an tūroon eo an Anij."
                },
                {
                    "number": 11,
                    "text": "Āindein n̄a, Ebream, iaar ekkōnono ippān Irooj, jelm̧ae doon, āinwōt juon armej ej ekkōnono ippān bar juon; im Eaar ba n̄an eō jerbal me Pein rekar kōm̧m̧ani;"
                },
                {
                    "number": 12,
                    "text": "Im Eaar ba n̄an eō: Nejū, nejū (im Pein rekar erļo̧k ļo̧k), lo Inaaj kwaļo̧k n̄an eok aolep men kein. Im Eaar likūt Pein ioon māj ko meja, im iaar lo men ko me Pein rekar kōm̧m̧ani, ko me rekar lōn̄, im rekar wōrļo̧k im̧aan meja, im iaar ban lo jem̧ļo̧kier."
                },
                {
                    "number": 13,
                    "text": "Im Eaar ba n̄an eō: En̄in ej Shinehah, eo ej al. Im Eaar ba n̄an eō: Kokob, eo ej iju. Im Eaar ba n̄an eō: Olea, eo ej allōn̄. Im Eaar ba n̄an eō: Kokaubeam, eo ej bōk jikin iju ko, ak aolep meram ko reļļap, ko rekar pād ilo mejatoto in lan̄."
                },
                {
                    "number": 14,
                    "text": "Im ekar ilo bon̄ ke Irooj eaar ekkōnono naan kein n̄an eō: I naaj koorļo̧k eok, im ineem ālikin kwe, āinwōt rein; im eļan̄n̄e kwo maron̄ bwine oran bok ko, āindein enaaj āinwōt oran ro ineem."
                },
                {
                    "number": 15,
                    "text": "Im Irooj eaar ba n̄an eō: Ebream, Ij kwaļo̧k men kein n̄an eok m̧okta jān an etal n̄an Ijipt, bwe kwōn maron̄ kabun̄bun̄ļo̧k aolep naan kein."
                },
                {
                    "number": 16,
                    "text": "Eļan̄n̄e ruo men rej pād, im ewōr juon ilōn̄in eo juon, enaaj wōr men ko reļļapļo̧k ioer; kōn menin Kolob ej ļaptata ian aolep Kokaubeam eo kwaar loe, kōnke e epaaktata n̄an Eō."
                },
                {
                    "number": 17,
                    "text": "Kiiō, eļan̄n̄e ewōr ruo men ko, juon ilōn̄in eo juon, im allōn̄ ej pād ilōn̄in laļ, innām emaron̄ bwe juon planet ak juon iju emaron̄ pād ioon; im ejjeļo̧k men Irooj am Anij enaaj bōke ilo būruōn n̄an kōm̧m̧ane a men eo E naaj kōm̧m̧ane."
                },
                {
                    "number": 18,
                    "text": "Mekarta Eaar kōm̧m̧ane iju eo eļapļo̧k; āinwōt in, barāinwōt, eļan̄n̄e ewōr ruo jetōb, im juon enaaj ļapļo̧k an mālōtlōt jān eo juon, ijoke jetōb kein ruo, jekdo̧o̧n n̄e juon ej ļapļo̧k an mālōtlōt jān eo juon, ejjeļo̧k jinoin, rekar pād m̧oktaļo̧k, renaaj ejjeļo̧k jem̧ļo̧kier, im renaaj pād tokālik, bwe er rej gnolaum, ak indeeo."
                },
                {
                    "number": 19,
                    "text": "Im Irooj eaar ba n̄an eō: M̧ool kein ruo rej pād, ewōr ruo jetōb ko, juon eļapļo̧k an mālōtlōtļo̧k jān eo juon; ewōr bar juon enaaj ļapļo̧k an mālōtlōt jān er; N̄aij Irooj am̧ Anij, N̄aij mālōtlōtļo̧k jān er aolep."
                },
                {
                    "number": 20,
                    "text": "Irooj am Anij eaar jilkintok An enjeļ n̄an kōtļo̧k eok jān pā ko pein pris eo an Elkena."
                },
                {
                    "number": 21,
                    "text": "Ij jokwe ilo ilubwiljier aolep; Ij kiiō, kōn menin, kar wanlaļtak n̄an ippam̧ n̄an kwaļo̧k n̄an eok jerbal ko me Peiū eaar kōm̧m̧ani, men eo kake Aō mālōtlōt eaar eļļā jān er aolep, bwe Ij irooj ilo lan̄ ko ilōn̄, im ilo laļ ium̧win, im aolep mālōtlōt im koļmānļo̧kijeņ, ioon aolep mālōtlōt ko mejam̧ rekar loi jān jinoin; Iaar wanlaļtak ilo jinoin ilo ilubwiljin aolep mālōtlōt ko kwaar loi."
                },
                {
                    "number": 22,
                    "text": "Kiiō Irooj eaar kwaļo̧k n̄an eō, Ebream, mālōtlōt ko kar karōki m̧okta jān kar laļ; im ilubwiljin aolep rein ekar lōn̄ ko iaer rekar rajimjim im ro reļļap;"
                },
                {
                    "number": 23,
                    "text": "Im Anij ar lo bwe jetōb kein rekar em̧m̧an, im Eaar jutak ilo ilubwiljier, im Eaar ba: Erkein I naaj kōm̧m̧an Aō ripepe; bwe Eaar jutak ilubwiljin ro rekar jetōb, im Eaar lo bwe rekar em̧m̧an; im Eaar ba n̄an eō: Ebream, kwe kwōj juon iaer; kwe kar kāālet eok m̧okta jān am kar ļotak."
                },
                {
                    "number": 24,
                    "text": "Im eaar jutak juon ilubwiljier ekar āinwōt Anij, im Eaar ba n̄an ro rekar pād Ippān: Jenaaj wanlaļļo̧k, bwe ewōr jikin ijeņ, im jenaaj bōk jān kein bobo kein, im jenaaj kōm̧m̧an juon laļ eo ioon rein remaron̄ jokwe;"
                },
                {
                    "number": 25,
                    "text": "Im jenaaj mālejjon̄e er kake, n̄an lale eļan̄n̄e renaaj kōm̧m̧ani aolep men ko jabdewōt Irooj aer Anij enaaj jiron̄ er;"
                },
                {
                    "number": 26,
                    "text": "Im ro rekar kōjparok pād eo aer kein kajuon renaaj kobaļo̧k ioon; im ro rekar jab kōjparok pād eo aer kein kajuon reban bōk aiboojoj ilo ejja aelōn̄ in kiin̄ in wōt ippān ro rekar kōjparok pād eo aer kein kajuon; im rekar kōjparok pād eo aer kein karuo renaaj bōk aiboojoj kobaikļo̧k ioon bōraer n̄an indeeo im indeeo."
                },
                {
                    "number": 27,
                    "text": "Im Irooj eaar ba: Wōn I naaj jilkinļo̧k? Im juon ar uwaak āinwōt eo Nejin Armej: N̄a e, jilkinļo̧k eō. Im bar juon ar uwaak im ba: N̄a e, jilkinļo̧k eō. Im Irooj eaar ba: I naaj jilkinļo̧k eo m̧oktata."
                },
                {
                    "number": 28,
                    "text": "Im eo kein karuo eaar illu, im kar jab kōjparok pād eo an kein kajuon; im, ilo raan eo, elōn̄ rekar ļooreļo̧k e."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Ebream 4",
            "data_type": "chapter",
            "chapter_name": "Jebta 4",
            "chapter_summary": [
                "Anij ro rej karōke kōm̧anm̧an eo an laļ im aolep mour ioon—Karōk ko Aer n̄an jiljino raan ko in kōm̧anm̧an rej ellaajrak."
            ],
            "verses": [
                {
                    "number": 1,
                    "text": "Innām Irooj eaar ba: Jen wanlaļļo̧k. Im rekar wanlaļļo̧k ilo jinoin, im er, meļeļein men in ej Anij ro, kar karōke im ļami lan̄ ko im laļ."
                },
                {
                    "number": 2,
                    "text": "Im laļ, ālikin kar eje, ekar ejjeļo̧k kobban im ajjimakeke, kōnke rekar jan̄in eje jabdewōt ak laļ; im marok jilōn̄lōn̄ eaar irooj ioon mejān m̧wilaļ eo, im Jetōb an Anij ro rekar jokadikdik ioon mejān dān ko."
                },
                {
                    "number": 3,
                    "text": "Im er (Anij ro) rekar ba: En wōr meram; im eaar wōr meram."
                },
                {
                    "number": 4,
                    "text": "Im er (Anij ro) rekar meļeļe meram eo, bwe ekar kanooj romaak; im rekar kōjenolo̧k meram eo, ak kōm̧m̧an bwe en jenolo̧k, jān marok eo."
                },
                {
                    "number": 5,
                    "text": "Im Anij ro rekar ņa etan meram eo Raan, im marok eo rekar ņa etan Bon̄. Im ālikin men kein jān jo̧teen eo m̧ae jibbon̄ raar ņa etan bon̄; im jān jibbon̄ m̧ae jo̧teen eo rekar ņa etan raan, im en̄in kar eo m̧oktata, ak jinoin, in men eo me rekar ņa etan raan im bon̄."
                },
                {
                    "number": 6,
                    "text": "Im Anij ro rekar barāinwōt ba: En wōr mejatoto ilubwiljin dān ko, im en ajeji dān ko jān dān ko."
                },
                {
                    "number": 7,
                    "text": "Im Anij ro rekar jiron̄e mejatoto eo, bwe en ajeji dān ko me rekar pād ium̧win mejatoto eo jān dān ko me ilōn̄in mejatoto eo; im ekar āindein, em̧ool āinwōt rekar jiron̄e."
                },
                {
                    "number": 8,
                    "text": "Im Anij ro rekar ņa etan mejatoto eo, Lan̄. Im ālikin men kein ekar jān jota m̧ae jibbon̄ im rekar ņa etan bon̄; im ālikin men kein ekar jān jibbon̄ m̧ae jota im rekar ņa etan raan, im en̄in ekar iien eo kein karuo im rekar ņa etan bon̄ im raan."
                },
                {
                    "number": 9,
                    "text": "Im Anij ro rekar jiron̄e, im ba: Dān ko ium̧win lan̄ ren kuktok ippān doon n̄an juon jikin, im laļ en wanlōn̄tak ilo an m̧ōrā; im ekar āindein āinwōt rekar jiron̄e;"
                },
                {
                    "number": 10,
                    "text": "Im Anij ro rekar likūt āne em̧ōrā eo, Laļ; im ae eo ippān doon an dān ko, rekar likūt etan, Dān ko Reļļap; im Anij ro rekar lo bwe rekar pokake."
                },
                {
                    "number": 11,
                    "text": "Im Anij ro rekar ba: Jen kōpooj laļ n̄an kōjebartok ujooj; im mar ej kwaļo̧k ine; im wōjke in kalle ko rej kwaļo̧k leen, ilo̧kan jekjek eo an, eo ineen ilo e make ej kalleik jekjek eo an make ioon laļ; im ekar āindein, em̧ool āinwōt rekar jiron̄."
                },
                {
                    "number": 12,
                    "text": "Im Anij ro rekar karōke laļ n̄an kalle ujooj jān ineen make, im mar eo n̄an kalle mar jān ineen make, im kwaļo̧k ine ilo̧kan jekjek eo an; im laļ n̄an kalle wōjke eo jān ineen make, im kalle leen, eo ineen emaron̄ kwaļo̧k wōt ejja eo an, ilo̧kan jekjekin; im Anij ro raar lo bwe rekar pokake er."
                },
                {
                    "number": 13,
                    "text": "Im ālikin men kein rekar leļo̧k oran raan ko; jān jo̧teen eo m̧ae jibbon̄ōn eo rekar ņa etan bon̄; im ālikin men kein, jān jibbon̄ōn eo n̄an jo̧teen eo rekar ņa etan raan; im ekar iien eo kein kajilu."
                },
                {
                    "number": 14,
                    "text": "Im Anij ro raar karōke meram ko ilo mejatoto eo edepakpak in lan̄ eo, im kōm̧m̧an bwe ren ajeje raan eo jān bon̄ eo; im karōk er bwe ren kakōļļeen tōre ko, im n̄an raan ko im n̄an iiō ko;"
                },
                {
                    "number": 15,
                    "text": "Im kar karōk er bwe ren meram ko ilo mejatoto depakpak in lan̄ eo n̄an leļo̧k meram ioon laļ, im ekar āindein."
                },
                {
                    "number": 16,
                    "text": "Im Anij ro raar karōke ruo meram ko reļļap, meram eo eļapļo̧k n̄an irooj ioon raan eo, im meram eo edikļo̧k n̄an irooj ioon bon̄ eo; ippān meram eo edikļo̧k rekar likūti iju ko barāinwōt;"
                },
                {
                    "number": 17,
                    "text": "Im Anij ro rekar likūt er ilo mejatoto depakpak in lan̄ ko, n̄an leļo̧k meram ioon laļ, im n̄an irooj ioon raan eo im ioon bon̄ eo, im n̄an kōm̧m̧an n̄an ajeje meram eo jān marok eo."
                },
                {
                    "number": 18,
                    "text": "Im Anij ro rekar lali men ko me rekar jiron̄ er m̧ae aer kar pokake."
                },
                {
                    "number": 19,
                    "text": "Im ālikin men kein ekar jān jota m̧ae jibbon̄ ekar bon̄; im ālikin men kein ekar jān jibbon̄ m̧ae jota ekar raan; im ekar iien eo kein kāāmen."
                },
                {
                    "number": 20,
                    "text": "Im Anij ro rekar ba: Jen kōpooji dān ko n̄an bōktok eļap mennin mour rej m̧akūtkūt im ewōr aer mour; im bao in mejatoto, bwe ren maron̄ ekkāke ilōn̄in laļ ilo peļļo̧k in mejatoto depakpak in lan̄."
                },
                {
                    "number": 21,
                    "text": "Im Anij ro rekar kōpooji dān ko bwe ren maron̄ bōktok raj ko reļļap, im mennin mour otemjeļo̧k ej m̧akūtkūt, ko dān ko rekar bōkitok ilo kanooj ļap ilowaan jekjek ko aer, im bao in mejatoto elōn̄ pein otemjeļo̧k ilo̧kan jekjek ko aer. Im Anij ro rekar lo bwe renaaj kar pokake, im bwe karōk eo aer ar em̧m̧an."
                },
                {
                    "number": 22,
                    "text": "Im Anij ro rekar ba: Jenaaj kōjeraam̧m̧an er, im kōm̧m̧an bwe ren timoon im wōrļo̧k, im kobrak dān ko ilo lo̧jet ko ak dān ko reļļap; im kōm̧m̧an bwe bao in mejatoto ren wōrļo̧k ilo laļ."
                },
                {
                    "number": 23,
                    "text": "Im ālikin men kein ekar jān jota m̧ae jibbon̄ im rekar ņa etan bon̄; im ālikin men kein ekar jān jibbon̄ m̧ae jota im rekar ņa etan raan; im ekar iien eo kein kaļalem."
                },
                {
                    "number": 24,
                    "text": "Im Anij ro rekar kōpooje laļ n̄an bōktok mennin mour ilo̧kan jekjek eo an, kattle im mennin tōbalbal ko, im mennin mour ko in laļ ilo̧kan jekjek ko aer; im ekar āindein, āinwōt rekar ba."
                },
                {
                    "number": 25,
                    "text": "Im Anij ro rekar karōke laļ n̄an bōktok mennin mour ko ilo̧kan jekjek ko aer, im kattle ilo̧kan jekjek ko aer, im mennin tōbalbal otemjej ioon laļ ilo̧kan jekjek eo an; im Anij ro rekar lo bwe rekar pokake."
                },
                {
                    "number": 26,
                    "text": "Im Anij ro rekar bōk an doon pepe ilubwiljier im ba: Jen wanlaļļo̧k im eje armej ilo nememeed, ilo̧kan jekjekid; im jenaaj leļo̧k n̄an er maron̄ ioon ek ko in lo̧jet, im ioon bao ko in mejatoto, im ioon kattle eo, im ioon aolepān laļ, im ioon mennin tōbalbal otemjeļo̧k ej tōbalbal ioon laļ."
                },
                {
                    "number": 27,
                    "text": "Āindein Anij ro rekar wanlaļļo̧k n̄an karōke armej ilo nemāmeer make, ilo nemāmeen Anij ro rekar eje e, m̧aan im kōrā rekar eje er."
                },
                {
                    "number": 28,
                    "text": "Im Anij ro rekar ba: Jenaaj kōjeraam̧m̧an er. Im Anij ro rekar ba: Jenaaj kōm̧m̧an bwe ren timoon im wōrļo̧k, im kobrake laļ, im irooj ioon, im n̄an peek ioon ek ko in lo̧jet, im ioon bao ko in mejatoto, im ioon mennin mour otemjeļo̧k ej m̧akūtkūt ioon laļ."
                },
                {
                    "number": 29,
                    "text": "Im Anij ro rekar ba: Lo, Jenaaj leļo̧k n̄an er mar in kaine otemjeļo̧k enaaj itok ioon mejān aolepān laļ, im wōjke otemjeļo̧k enaaj wōr leen ioon; aaet, leen wōjke eo ej kwaļo̧k ine n̄an er Jenaaj leļo̧k e; enaaj n̄an kijeer."
                },
                {
                    "number": 30,
                    "text": "Im n̄an mennin mour otemjeļo̧k in laļ, im n̄an bao in mejatoto otemjeļo̧k, im n̄an mennin tōbalbal otemjeļo̧k ej tōbalbal ioon laļ, lo, Jenaaj leļo̧k n̄an er mour, im Jenaaj barāinwōt leļo̧k n̄an er mar maroro otemjeļo̧k n̄an kijeer, im aolep men kein naaj karōki āinwōt."
                },
                {
                    "number": 31,
                    "text": "Im Anij ro rekar ba: Jenaaj kōm̧m̧ani men ko otemjeļo̧k Jekar ba, im karōki; im lo, renaaj kanooj pokake. Im ālikin men kein ekar jān jota m̧ae jibbon̄ rekar ņa etan bon̄, im ālikin men kein ekar jān jibbon̄ m̧ae jota im rekar ņa etan raan; im rekar bwine iien eo kein kajiljino."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Ebream 5",
            "data_type": "chapter",
            "chapter_name": "Jebta 5",
            "chapter_summary": [
                "Anij ro rekar kōjjem̧ļo̧k Aer karōke kōm̧anm̧an eo an aolep men ko otemjeļo̧k—Rekar kakūrm̧oole Ejaak eo ekkar n̄an karōk ko Aer—Adam ej likūt etan mennin mour otemjeļo̧k."
            ],
            "verses": [
                {
                    "number": 1,
                    "text": "Im āindein Jenaaj kamōje lan̄ ko im laļ, im aolep men otemjej kobbaer."
                },
                {
                    "number": 2,
                    "text": "Im Anij ro rekar ba ilubwiljier make: Ilo iien eo kein kajiljilimjuon Jenaaj kōjjem̧ļo̧k ad jerbal, eo me Jekar pepe kake; im Jenaaj kakkije ilo iien eo kein kajiljilimjuon jān aolep jerbal ko Ad me Jekar pepe kake."
                },
                {
                    "number": 3,
                    "text": "Im Anij ro rekar bōjrak ilo iien eo kein kajiljilimjuon, kōnke ilo iien eo kein kajiljilimjuon ren kakkije jān aolep jerbal ko aer ko me er (Anij ro) rekar pepe ilubwiljier n̄an eje; im kokwōjarjar e. Im āindein kar jem̧ļo̧k ko aer ilo iien eo ke rekar pepe ilubwiljier make n̄an eje lan̄ ko im laļ."
                },
                {
                    "number": 4,
                    "text": "Im Anij ro raar wanlaļļo̧k im eje epepen kein an lan̄ ko im an laļ, ke rekar eje ilo raan eo Anij ro rekar eje laļ im lan̄ ko,"
                },
                {
                    "number": 5,
                    "text": "Ekkar n̄an aolep men ko me rekar ba kake mennin eddek otemjeļo̧k in meļaaj m̧okta jān an kar pād ilo bwidej, im mar otemjeļo̧k m̧okta jān an kar eddek; bwe Anij ro rekar jab kōm̧m̧an bwe en wōt ioon laļ ke rekar kapilōk n̄an kōm̧m̧ani, im kar jan̄in eje armej n̄an katōke bwidej eo."
                },
                {
                    "number": 6,
                    "text": "A eaar wanlōn̄ļo̧k juon m̧ōto̧ jān laļ, im wōt-dikdiki aolepān mejān bwidej eo."
                },
                {
                    "number": 7,
                    "text": "Im Anij ro rekar eje armej jān būn̄aln̄al in laļ, im kar bōk jetōb eo an (meļeļein, jetōb eo an armej), im likūti ilo e; im uukļo̧k ilo bo̧tin menwan mour, im armej eaar erom juon rimour."
                },
                {
                    "number": 8,
                    "text": "Im Anij ro rekar kalbwin juon jikin kallib, iturear ilo Iden, im ijo rekar likūt em̧m̧aan eo, eo jetōb eo an rekar likūt ilo ānbwin eo rekar eje."
                },
                {
                    "number": 9,
                    "text": "Im jān bwidej eo Anij ro rekar kōm̧m̧an bwe wōjke otemjeļo̧k ren eddek ko rem̧m̧an n̄an lale im n̄an m̧ōn̄ā; im wōjke in mour, barāinwōt, ilo ilubwiljin jikin kallib eo, im wōjke eo in jeļā kōn em̧m̧an im nana."
                },
                {
                    "number": 10,
                    "text": "Ekar wōr juon reba ej to̧o̧rļo̧k jān Iden, n̄a wōt-dikdiki jikin kallib eo, im jān ijo eaar ajejļo̧k im erom emān bar ko."
                },
                {
                    "number": 11,
                    "text": "Im Anij ro raar bōk em̧m̧aan eo im likūt e ilo Jikin Kallib in Iden, n̄an kōkōm̧anm̧an e im n̄an kōjparok e."
                },
                {
                    "number": 12,
                    "text": "Im Anij ro rekar jiron̄ em̧m̧aan eo, im ba: Jān wōjke otemjeļo̧k ilo jikin kallib eo kwo maron̄ anemkwōj im m̧ōn̄ā,"
                },
                {
                    "number": 13,
                    "text": "A jān wōjke in jeļā kōn em̧m̧an im nana, kwōn jab m̧ōn̄ā jān e, bwe ilo iien eo kwōj m̧ōn̄ā ie, kwo naaj lukkuun mej. Kiiō N̄a, Ebream, iaar lo bwe ekar ilo̧kan iien eo an Irooj, eo iaar ilo̧kan iien eo an Kolob; bwe ilo tōre eo Anij ro rejjan̄in kar jitōn̄e n̄an Ebream an watwat kōn iien."
                },
                {
                    "number": 14,
                    "text": "Im Anij ro rekar ba: Jen kōm̧m̧ane juon rejetan em̧m̧aan eo, bwe ej jab em̧m̧an bwe em̧m̧aan eo en make ian, kōn menin Jenaaj eje juon rejetan."
                },
                {
                    "number": 15,
                    "text": "Im Anij ro rekar kōm̧m̧an bwe kiki em̧wilaļ en bun̄leplep ioon Adam; im eaar kiki, im rekar bōk juon di ko diin katin, im kiili kanniōk eo ilo ijo jikin;"
                },
                {
                    "number": 16,
                    "text": "Im jān diin kat eo Anij ro rekar bōk jān em̧m̧aan eo, rekar ejaake kōrā eo, im bōktok lio n̄an ļeo."
                },
                {
                    "number": 17,
                    "text": "Im Adam eaar ba: En̄in kiiō diin di ko diiū, im kanniōk in kanniōkū; kiiō e naaj ņa etan Kōrā, kōnke kar bōk e jān em̧m̧aan;"
                },
                {
                    "number": 18,
                    "text": "Kōn menin ļeo enaaj likūt jemān im jinen, im naaj eddāp n̄an lio pāleen, im renaaj juon wōt kanniōk."
                },
                {
                    "number": 19,
                    "text": "Im rekar jim̧or keelwaan, ļeo im lio pāleen, im rekar jab jook."
                },
                {
                    "number": 20,
                    "text": "Im jān bwidej eo Anij ro rekar eje mennin mour otemjeļo̧k in meļaaj eo, im bao otemjeļo̧k in mejatoto, im bōktok er n̄an Adam n̄an lale ta enaaj kūr er; im jabdewōt men eo Adam ej kūr mennin mour otemjeļo̧k, āneo ej āt eo etan."
                },
                {
                    "number": 21,
                    "text": "Im Adam eaar leļo̧k āt ko etan kattle otemjeļo̧k, n̄an bao ko in mejatoto, n̄an mennin mour otemjeļo̧k in meļaaj, im n̄an Adam, ekar wōr juon rejetan n̄an e."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Juon Lukkuun Malen 1",
            "data_type": "figure",
            "book_title": "Juon Lukkuun Malen Jān Bok In Ebream",
            "subtitle": [
                "No. 1"
            ],
            "text": [
                "Kōmmeļeļe",
                "Annan̄ 1. Enjeļ eo an Irooj.",
                "Annan̄ 2. Ebream elokjak ioon lokatok eo.",
                "Annan̄ 3. Pris in kabun̄ n̄an ekjab eo an Elkena ej kajjion̄ in ajeļo̧k Ebream āinwōt juon katok.",
                "Annan̄ 4. Lokatok in katok jān pris ro rej katok n̄an ekjab, ej jutak im̧aan anij ko an Elkena, Libna, Mamākra, Koras, im Pero.",
                "Annan̄ 5. Anij ekjab eo an Elkena.",
                "Annan̄ 6. Anij ekjab eo an Libna.",
                "Annan̄ 7. Anij ekjab eo an Mamākra.",
                "Annan̄ 8. Anij ekjab eo an Koras.",
                "Annan̄ 9. Anij ekjab eo an Pero.",
                "Annan̄ 10. Ebream ilo Ijipt.",
                "Annan̄ 11. Kar jin̄aiki n̄an bōk jikin joor ko an lan̄, ekkar n̄an an riIjjipt ro kar meļeļe.",
                "Annan̄ 12. Raukeeyang, kakōļļeen depakpakin, ak mejatoto eo ioon bōrad; a ilo wāween in, ilo an ekkejeltok n̄an mennin ekkōnono in, riIjipt rekar kajjion̄ kōm̧m̧an bwe en kakōļļeen Shaumau, n̄an utiej, ak lan̄ ko, uwaak in naan in Hibru eo, Shaumahyeem."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Juon Lukkuun Malen 2",
            "data_type": "figure",
            "book_title": "Juon Lukkuun Malen Jān Bok In Ebream",
            "subtitle": [
                "No. 2"
            ],
            "text": [
                "Kōmmeļeļe",
                "Annan̄ 1. Kolob, ej kakōļļeen kōm̧anm̧an eo kein kajuon, epaakļo̧k tata n̄an selestial, ak jikin jokwe eo an Anij. Kein kajuon ilo kien, eo āliktata ej kake jon̄jon̄ an iien. Jon̄jon̄ eo ekkar n̄an iien an selestial, selestial eo me iien ej meļeļein juon raan n̄an juon kubit. Juon raan in Kolob ej āinwōt juon to̧ujin iiō ekkar n̄an jon̄jon̄ eo an laļ in, eo kar ņa etan jān riIjipt Jah-oh-eh.",
                "Annan̄ 2. Jutak iturin Kolob, etan jān riIjipt ro Oliblish, eo ej kōm̧anm̧an eo eļap epaakļo̧k n̄an selestial ak jikin eo Anij ej jokwe ie; ej kabwijere ki eo kiin kajoor barāinwōt, kake planet ko jet; āinwōt kar kwaļo̧k jān Anij n̄an Ebream, ke eaar ajeļo̧k katok eo ioon lokatok eo, eo e eaar kalōk e n̄an Irooj.",
                "Annan̄ 3. Kar kōm̧m̧ane n̄an bōk jikin Anij, ej jijet ioon tūroon eo An, Ej nuknuk kōn kajoor im maron̄; kōn juon kūrawūn in meram ejjeļo̧k jem̧ļo̧kin ioon bōran; ej bōk jikin barāinwōt Naan ko rej Ki ko reļļap an Priesthood eo Ekwōjarjar, āinwōt kar kwaļo̧ki n̄an Adam ilo Jikin Kallib in Iden, āinwōt kar barāinwōt n̄an Set, Noa, Melkizedek, Ebream, im aolep ro im kar kwaļo̧k Priesthood eo n̄an er.",
                "Annan̄ 4. Uwaak ko n̄an naan in Hibru eo Raukeeyang, eo ej bōk jikin depakpak eo, ak mejatoto in lan̄ ko; barāinwōt juon annan̄ eo ilo bōnbōn, ilo kajin Ijipt ej bōk jikin juon to̧ujin; im uwaak eo n̄an jon̄jon̄ in iien an Oliblish, eo ej jon̄an wōt Kolob ilo erro̧o̧lo̧l ko an im ilo an jon̄jon̄ iien.",
                "Annan̄ 5. Etan ilo kajin Ijipt ej Enish-go-on-dosh; En̄in ej juon ian planet ko rej tōl barāinwōt, im riIjipt rej ba kake ke ej Al, im n̄an en bōk meram eo an jān Kolob kōn wāween eo Kae-e-vanrash, eo ej juon Ki eļap, ak, ilo bar jet naan ko, kajoor in tōl eo, eo ej peek jon̄oulļalem bar jet planet ko retōt ak iju ko retōt, āinwōt Floeese ak Allōn̄, Laļ in im aļ ilo erro̧o̧lo̧l ko aer kajjojo iiō. Planet in ej bōk an kajoor kōn wāween in Kil-flos-is-es, ak Hah-ko-kau-beam, iju ko rej bōk jikier kōn bōnbōn kein 22 im 23, im rej bōk meram jān erro̧o̧lo̧l ko an Kolob.",
                "Annan̄ 6. Ej bōk jikin laļ in ilo kuwōta ko emān an.",
                "Annan̄ 7. Ej bōk jikin Anij ej jijet ioon An tūroon, ej kwaļo̧k kōn lan̄ ko Naan ko rej Ki ko reļļap an Priesthood eo; āinwōt, barāinwōt, kakōļļe eo an Jetōb Kwōjarjar n̄an Ebream, ilo jekjekin juon m̧uļe.",
                "Annan̄ 8. Ewōr ie jeje ko ban maron̄ kwaļo̧ki n̄an laļ; a remaron̄ bōki ilo Tampeļ eo Ekwōjarjar an Anij.",
                "Annan̄ 9. Eaikuj jab kwaļo̧ke ilo iien in.",
                "Annan̄ 10. Barāinwōt.",
                "Annan̄ 11. Barāinwōt. Eļan̄n̄e laļ emaron̄ lo meļeļein bōnbōn kein, innām kōtļo̧ke. Amen.",
                "Annan̄ kein 12, 13, 14, 15, 16, 17, 18, 19, 20, im 21 naaj litoki ilo iien eo make an Irooj.",
                "Ukok in ilōn̄ kar letok n̄an jon̄an wōt eo ewōr jabdewōt ad jim̧we n̄an letok ilo iien in."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Juon Lukkuun Malen 3",
            "data_type": "figure",
            "book_title": "Juon Lukkuun Malen Jān Bok In Ebream",
            "subtitle": [
                "No. 3"
            ],
            "text": [
                "Kōmmeļeļe",
                "Annan̄ 1. Ebream ej jijet ioon tūroon eo an Pero, jān jouj eo an kiin̄ eo, kōn juon kūrawūn ioon bōran, ej bōk jikin Priesthood eo, āinwōt juon kakōļļe in Presidency eo Eļap ilo Lan̄; ippān jokoņ in jim̧we im ekajet ilo pein.",
                "Annan̄ 2. Kiin̄ Pero, eo etan em̧ōj letok ilo jeje ko ioon bōran.",
                "Annan̄ 3. Ej bōk jikin Ebream ilo Ijipt āinwōt kar letok barāinwōt ilo Annan̄ 10 in Malen No. 1.",
                "Annan̄ 4. Bwidak an Pero, Kiin̄ in Ijipt, āinwōt ke je ilan̄ in pein.",
                "Annan̄ 5. Shulem, juon ian rikōm̧ōn̄ā ro reļļap an kiin̄ eo, āinwōt an alikkar jān jeje ko ioon pein.",
                "Annan̄ 6. Olimlah, juon rikōm̧akoko an bwidak eo.",
                "Ebream ej arto-artaki pedped ko an Ekkatak kōn Lan̄, ilo ettōn̄aak eo an kiin̄ eo."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Josep Smith—Matu 1",
            "data_type": "chapter",
            "chapter_name": "Jepta 1",
            "chapter_summary": [
                "Jisōs ej kanaane ko̧kkure eo ej itōn itok an Jerusalem—Ej barāinwōt kōnono kōn Itok eo Kein Karuo an Nejin Armej, im ko̧kkure eo an ro renana."
            ],
            "book_title": "Josep Smith—Matu",
            "verses": [
                {
                    "number": 1,
                    "text": "Bwe Ij ba n̄an kom̧, bwe kom̧ jamin naaj lo Eō jān iien in m̧aanļo̧k im jeļā bwe N̄aij E eo im kar jeje kake jān rikanaan ro, m̧ae kom̧ naaj ba: Em̧ōņōņō E eo ej itok ilo etan Irooj, ilo kōdo̧ ko ilan̄, im aolep enjeļ ekwōjarjar ro ippān. Innām ekar meļeļe ro rikaļooran bwe E enaaj bar itok ioon laļ, ālikin An kar aiboojoj im kūrawūn ianbwijmaron̄ in pein Anij."
                },
                {
                    "number": 2,
                    "text": "Im Jisōs eaar diwōjļo̧k, im ilo̧k jān tampeļ eo; im ro rikaļooran rekar itok n̄an Ippān, n̄an ron̄jake E, im ba: Karo, kwaļo̧k n̄an kōm kake m̧ōko an tampeļ eo, āinwōt Kwaar ba—Renaaj jeepepļo̧k, im likūti n̄an kom̧ jikin elo̧urō."
                },
                {
                    "number": 3,
                    "text": "Im Jisōs eba n̄an er: Kom̧ij jab lo aolep men kein, im kom̧ ij jab meļeļe kaki ke? Em̧ool Ij ba n̄an kom̧, enaaj ban wōr juon ijin, ioon tampeļ in, juon ejm̧aan ioon bar juon eo eban ebjak."
                },
                {
                    "number": 4,
                    "text": "Im Jisōs eaar likūt er, im eaar ilo̧k ioon Toļ Olivet. Im ke Eaar jijet ioon Toļ Olivet, rikaļoor ro rekar itok n̄an Ippān make, im ba: Ba n̄an kōm n̄āāt men kein me Kwaar ba kake ko̧kkure eo an tampeļ eo renaaj waļo̧k, im riJu ro; im ta kakōļļe eo kōn itok eo Am, im kōn jem̧ļo̧k in laļ in, ak ko̧kkure eo an ro renana, eo ej jem̧ļo̧k in laļ?"
                },
                {
                    "number": 5,
                    "text": "Im Jisōs eaar uwaak, im ba n̄an er: Kom̧in kōjparok bwe en ejjeļo̧k armej ej m̧oņe kom̧;"
                },
                {
                    "number": 6,
                    "text": "Bwe elōn̄ renaaj itok ilo Eta, im ba—N̄a ij RiKraist—im naaj m̧oņe elōn̄;"
                },
                {
                    "number": 7,
                    "text": "Innām renaaj leļo̧k kom̧ n̄an kaen̄tanaan ko, im naaj m̧ane kom̧, im kom̧ aolep laļ ko renaaj dike kom̧, kōn Eta;"
                },
                {
                    "number": 8,
                    "text": "Innām elōn̄ renaaj ļōkatip, im naaj kaarmejjete doon, im naaj dike doon;"
                },
                {
                    "number": 9,
                    "text": "Im elōn̄ rikanaan waan renaaj jerkaktok, im naaj m̧oņe elōn̄;"
                },
                {
                    "number": 10,
                    "text": "Im kōnke nana enaaj ļap, iakwe an elōn̄ enaaj kanooj m̧ōļoļo̧k;"
                },
                {
                    "number": 11,
                    "text": "A eo ej kijenmej wōt im rej jab anjo̧ ioon, ejja in wōt enaaj mour."
                },
                {
                    "number": 12,
                    "text": "N̄e kom̧, kōn menin, naaj lo kajjōjō in lo̧urō eo, kar kōnono kake jān Daniel rikanaan eo, kake ko̧kkure an Jerusalem, innām kom̧ naaj jutak ilo jikin eo ekwōjarjar; jabdewōt eo ej kōnono jān bok e en meļeļe."
                },
                {
                    "number": 13,
                    "text": "Innām ro rej pād ilo Judia ren ko ļo̧k n̄an ilo toļ ko;"
                },
                {
                    "number": 14,
                    "text": "E eo ej pād ioon bōrwaj en ko, im jab bar ro̧o̧l n̄an bōk jabdewōt jān m̧weo im̧ōn;"
                },
                {
                    "number": 15,
                    "text": "Im jab kōtļo̧k eo ej pād ilo meļaaj eo bwe en bar ro̧o̧l n̄an bōk nuknuk ko an;"
                },
                {
                    "number": 16,
                    "text": "Im jerata n̄an ro rej bōro̧ro, im n̄an ro rej kaninnin ilo raan ko;"
                },
                {
                    "number": 17,
                    "text": "Kōn menin, kom̧in jar n̄an Irooj bwe ami ko en jab ilo an̄ōnean̄, im jab ilo raan in Jabōt;"
                },
                {
                    "number": 18,
                    "text": "Innām bwe, ilo raan ko, enaaj ļap en̄taan ioon riJu ro, im ioon ro rej jokwe ilo Jerusalem, jon̄an eo ejjan̄in kar jilkinļo̧k m̧okta ioon Israel, jān Anij, jān jinoin aelōn̄ in kiin̄ eo aer m̧ae iien in; jaab, im jamin naaj bar jilkinļo̧k ioon Israel."
                },
                {
                    "number": 19,
                    "text": "Aolep men ko me renaaj waļo̧k n̄an er rej jinoin wōt būrom̧ōj ko me renaaj itok ioer."
                },
                {
                    "number": 20,
                    "text": "Im ijello̧kun wōt n̄e raan ko rej kaduļo̧k, enaaj ejjeļo̧k juon iaer kanniōkin enaaj mour; a kōn em̧m̧an eo an ro kāālet er, ekkar n̄an bujen eo, naaj kōkadukiļo̧k raan ko."
                },
                {
                    "number": 21,
                    "text": "Lo, men kein Iaar kōnono kake n̄an kom̧ kōn riJu ro; im bar juon alen, ālikin lim̧otak eo ilo raan ko me renaaj itok ioon Jerusalem, eļan̄n̄e jabdewōt enaaj ba n̄an kom̧, Lo, RiKraist en̄e, ak en̄uweo, jab tōmak e;"
                },
                {
                    "number": 22,
                    "text": "Bwe ilo raan ko enaaj wōr barāinwōt RiKraist waan ro, im rikanaan waan ro, im renaaj kwaļo̧ki kakōļļe ko im kabwilōn̄lōn̄ ko, jon̄an, bwe, eļan̄n̄e remaron̄, renaaj m̧oņe ro kāālet er, ro rej kar kāālet er ekkar n̄an bujen eo."
                },
                {
                    "number": 23,
                    "text": "Lo, Ij kōnono men kein n̄an kom̧ kōn em̧m̧an eo an ro kar kāālet er; im kom̧ naaj barāinwōt ron̄ kōn tariņae ko, im unoj kōn tariņae ko; lale bwe kom̧in jab ļōkatip, bwe aolep Iaar ba n̄an kom̧ eaikuj kūrm̧ool; a jem̧ļo̧kin ejjan̄in kijōr in itok."
                },
                {
                    "number": 24,
                    "text": "Lo, em̧ōj Aō kar ba n̄an kom̧ m̧oktaļo̧k;"
                },
                {
                    "number": 25,
                    "text": "Kōn menin, eļan̄n̄e renaaj ba n̄an kom̧: Lo, E ej pād ilo āne jem̧aden; kom̧in jab etal: Lo, E ej pād ilo jikin ko rettino; jab tōmak e;"
                },
                {
                    "number": 26,
                    "text": "Bwe āinwōt meram eo ilo jibbon̄ ej itok jān rear, im kōmeramļo̧k em̧ool rilik, im kalibobo aolepān laļ, āindein enaaj barāinwōt jekjek in itok eo an eo Nejin Armej."
                },
                {
                    "number": 27,
                    "text": "Im kiiō Ij kwaļo̧k n̄an kom̧ juon būrabōļ. Lo, jabdewōt ijo ub ej pād ie, ijo igōl ko renaaj kukļo̧k ippān doon; āindein barāinwōt naaj ro kar kāālet er Aō naaj aintok er jān m̧ōttan ko emān an laļ."
                },
                {
                    "number": 28,
                    "text": "Im renaaj ron̄ kōn tariņae ko, im unoj kōn tariņae ko."
                },
                {
                    "number": 29,
                    "text": "Lo Ij kōnono kōn em̧m̧an eo an ro kar kāālet er Aō; bwe laļ enaaj jutak ņae laļ, im aelōn̄ in kiin̄ ņae aelōn̄ in kiin̄; enaaj wōr n̄ūta ko, im nan̄inmej ko, im m̧akūtkūt ko in laļ, ilo elōn̄ jikin ko."
                },
                {
                    "number": 30,
                    "text": "Im bar juon alen, kōnke nana enaaj kanooj ļap, iakwe an armej raņ enaaj kanooj m̧ōļoļo̧k; a e eo jamin naaj anjo̧ ioon, ejja in wōt enaaj mour."
                },
                {
                    "number": 31,
                    "text": "Im bar juon alen, Gospel in an Aelōn̄ in Kiin̄ eo naaj kwaļo̧k e ilo aolepān laļ, n̄an juon kam̧ool n̄an aolep laļ ko, innām enaaj itok jem̧ļo̧k eo, ak ko̧kkure eo an ro renana;"
                },
                {
                    "number": 32,
                    "text": "Im bar juon alen naaj kajjōjō in lo̧urō eo, kōnono kake jān Daniel rikanaan eo, enaaj kūrm̧ool."
                },
                {
                    "number": 33,
                    "text": "Im em̧ōkaj ālikin wōt iien en̄taan eo ilo raan ko, aļ enaaj marok, im allōn̄ enaaj ban leļo̧k meram eo an, im iju ko renaaj wōtlo̧k jān lan̄, im kajoor ko an lan̄ renaaj wūdiddid."
                },
                {
                    "number": 34,
                    "text": "Em̧ool, Ij ba n̄an kom̧, epepen in, eo me ilo e men kein renaaj waļo̧k, eban jako m̧ae aolep Iaar ba n̄an kom̧ renaaj kūrm̧ool."
                },
                {
                    "number": 35,
                    "text": "Ijoke, raan ko renaaj itok, bwe lan̄ im laļ renaaj jako; a naan ko Aō rej jamin jako, a aolep renaaj kūrm̧ool."
                },
                {
                    "number": 36,
                    "text": "Im, āinwōt Iaar ba m̧oktaļo̧k, ālikin iien en̄taan eo ilo raan ko, im kajoor ko an lan̄ renaaj wūdiddid, innām enaaj waļo̧k kakōļļeen eo Nejin Armej ilo lan̄, innām aolep bwij ko an laļ renaaj būrom̧ōj; im renaaj lo Nejin Armej ej itok ilo kōdo̧ ko in lan̄, kōn kajoor im aiboojoj eļap;"
                },
                {
                    "number": 37,
                    "text": "Im jabdewōt eo ej kaorōk naan ko Aō, naaj jamin m̧oņe, bwe eo Nejin Armej enaaj itok, im E naaj jilkinļo̧k enjeļ ro An im̧aanļo̧k E kōn juon jilel eļap ainikien, im renaaj aintok ippān doon bwe in ro rikāālet An jān emān kōto ko, jān juon jem̧ļo̧kin lan̄ n̄an eo bar juon."
                },
                {
                    "number": 38,
                    "text": "Kiiō jeļā būrabōļ eo kōn wōjke fig eo—N̄e ra ko raan rej ub wōt, im ej jino jebar bōlōk ko bwilōkōn, kom̧ ij jeļā bwe rak ej epaaktok;"
                },
                {
                    "number": 39,
                    "text": "Ejja āindein wōt, ro rikāālet Aō, n̄e renaaj lo aolep men kein, renaaj jeļā bwe E ej epaak, em̧ool iturin kōjām ko;"
                },
                {
                    "number": 40,
                    "text": "A kōn raan eo, im awa, ejjeļo̧k juon ejeļā; jaab, jab enjeļ raņ an Anij ilo lan̄, a Jema wōt."
                },
                {
                    "number": 41,
                    "text": "A āinwōt ekar ilo raan ko an Noa, āindein enaaj bar āinwōt ilo itok eo an eo Nejin Armej;"
                },
                {
                    "number": 42,
                    "text": "Bwe enaaj jekjek eo in ippāer, āinwōt e kar ilo raan ko me kar m̧okta jān ibwijleplep eo; bwe m̧ae raan eo Noa eaar deļo̧n̄ļo̧k ilo wa eo rekar m̧ōn̄ā im idaak, m̧are im leļo̧k ilo m̧are;"
                },
                {
                    "number": 43,
                    "text": "Im kar jab jeļā m̧ae ibwijleplep eo eaar itok, im kinōōrļo̧k er aolep; āindein enaaj barāinwōt ilo itok eo an eo Nejin Armej."
                },
                {
                    "number": 44,
                    "text": "Innām enaaj kūrm̧ool men eo me em̧ōj jeje, bwe ilo raan ko āliktata, ruo renaaj pād ilo meļaaj eo, juon naaj bōk e, im eo juon likūt wōt;"
                },
                {
                    "number": 45,
                    "text": "Ruo renaaj irir ilo jikin irir, juon naaj bōke, im eo juon likūt wōt;"
                },
                {
                    "number": 46,
                    "text": "Im ta Ij ba n̄an juon, Ij ba n̄an aolep armej; ekkōl, kōn menin, bwe kom̧ ij jab jeļā awa ta ami Irooj ej itok."
                },
                {
                    "number": 47,
                    "text": "A jeļā men in, eļan̄n̄e armej em̧m̧an eo im̧weo en kar jeļā ilo awa ta riko̧o̧t ej itok, e enaaj kar ekkōl, im naaj kar jab kōtļo̧k bwe m̧weo im̧ōn en kar ruprupe, a enaaj kar pojak."
                },
                {
                    "number": 48,
                    "text": "Kōn menin kom̧in barāinwōt pojak, bwe ilo awa eo im kom̧ ij jab ļōmņak e, Nejin Armej ej itok."
                },
                {
                    "number": 49,
                    "text": "Innām, wōn, ej karejeran etiljek im mālōtlōt, eo im irooj eo an ar kōm̧m̧an bwe en ripepe ioon m̧weo im̧ōn, n̄an leļo̧k n̄an er kanniōk ilo tōre eo ekkar?"
                },
                {
                    "number": 50,
                    "text": "Em̧ōņōņō eo rikarejeran im irooj eo an, n̄e ej itok, enaaj lo ej kōm̧m̧an āinwōt; im em̧ool Ij ba n̄an kom̧, e enaaj kōm̧m̧an bwe en ripepe ioon aolep men ko m̧weiien."
                },
                {
                    "number": 51,
                    "text": "A eļan̄n̄e rikarejeran eo enana enaaj ba ilo būruōn: Aō irooj ej karum̧wijļo̧k an itok,"
                },
                {
                    "number": 52,
                    "text": "Im naaj jino den̄ļo̧ke ro rikarejeran m̧ōttan, im n̄an m̧ōn̄ā im idaak ippān ro rikadek,"
                },
                {
                    "number": 53,
                    "text": "Irooj eo an in rikarejeran eo enaaj itok ilo juon raan n̄e ej jab pukpukote e, im ilo awa eo ej jab jeļā kake,"
                },
                {
                    "number": 54,
                    "text": "Im naaj m̧wijm̧wijiti e ijeņ im ijeņ, im naaj jitōn̄e kōj eo an n̄an ro rietao; enaaj wōr jan̄ im n̄i ļaļļaļ."
                },
                {
                    "number": 55,
                    "text": "Im āindein ej itok jem̧ļo̧k in ro renana, ekkar n̄an kanaan eo an Moses, ej ba: Er naaj bukweļo̧k er jān ilubwiljin armej ro; a jem̧ļo̧k in laļ ej jan̄in kijer, a ej itok ālikin."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Josep Smith—Bwebwenato 1",
            "data_type": "chapter",
            "chapter_name": "Jepta 1",
            "chapter_summary": [
                "Josep Smith ej kōnono kōn ro jim̧m̧aan im jibwin im̧aanļo̧k, ro uwaan baam̧le eo an, im jikin ko raar jokwe ie m̧okta—Juon itok-limo ejeja kōn kabun̄ eļap ewaļo̧k ilo turilikin New York—Ej jek ilo būruōn n̄an kappukot mālōtlōt āinwōt ba kake jān Jemes—Jemān im Nejin rej waļo̧k, im Josep kar kūri n̄an jerbal in rikanaan eo an. (Eoon kein 1–20.)"
            ],
            "book_title": "Josep Smith—Bwebwenato",
            "subtitle": [
                "M̧ōttan Ko Jān Bwebwenato In Josep Smith, Rikanaan Eo"
            ],
            "verses": [
                {
                    "number": 1,
                    "text": "Jān wōt ennaan ko rellōn̄ me em̧ōj kar kajeededi jān armej ro rekōņaan wōt kōmour nana im jorrāān, ekkejelļo̧k wōt n̄an jerkaktok eo im eddekļo̧k eo an Kabun̄ eo an Jisōs Kraist im Armej ro Rekwōjarjar ilo Raan ko Āliktata, aolep ko me kar ļamļami jān rijeje ro aer n̄an tariņae ņae jekjekin āinwōt juon Kabun̄ im eddekļo̧k eo an ilo laļ in—Kar karreel buruō n̄an je bwebwenato in, n̄an kajim̧we ļōmņak ko an armej, im likūt aolep rikajjitōk ro ilo̧kan m̧ool eo ilo aer bōki m̧ool ko, āinwōt aer kar waļo̧k, ekkejeltok jim̧or n̄an eō im Kabun̄ in, toun wōt an m̧ool kein pād wōt ippa."
                },
                {
                    "number": 2,
                    "text": "Ilo bwebwenato in inaaj jakem̧aantak elōn̄ men ko rekar bōk jikier im rejelōt Kabun̄ in, ilo m̧ool im jim̧we, āinwōt aer kar waļo̧k, ak āinwōt aer bōk jikier kiiō, kiiō ej [1838] iiō eo kein karuwalitōkjān iien eo ekar jutak Kabun̄ in ba kake."
                },
                {
                    "number": 3,
                    "text": "Iaar ļotak ilo iiō eo an ad Irooj juon to̧ujin ruwalitōkbukwi im ļalem, ilo raan eo kein karon̄ouljilu in Tijem̧ba, ilo jikin eo Sharon, Windsor kounty, Bukwōn in Vermont. … Jema, Josep Smith, Sen., eaar likūt Bukwōn in Vermont, im em̧m̧akūtļo̧k n̄an Palmyra, Ontario (kiiō Wayne) kounty, ilo Bukwōn in New York, ke Iaar pād ilo iiō eo aō kein kajon̄oul, ak jon̄an kein. Ilo enan̄in emān iiō ko ālikin an jikrōkļo̧k eo an jema ilo Palmyra, eaar kōm̧akūt baam̧le eo an ļo̧k n̄an Manchester ilo ejja kounty in wōt Ontario—"
                },
                {
                    "number": 4,
                    "text": "Baam̧le eo an ekitbuuj jon̄ouljuon armej, etaer, jema, Josep Smith; jinō, Lucy Smith (eo kar etan, m̧okta jān an kar m̧are, eaar Mack, kōrā eo nejin Solomon Mack); ļōm̧aro jeiū im jatū, Alvin (eo ekar mej ilo Nobōm̧ba 19, 1823, ilo iiō eo kein karon̄ouljiljino iiō dettan), Hyrum, n̄a, Samuel Harrison, William, Don Carlos; im kōrā ro jeiū im jatū, Sophronia, Catherine, im Lucy."
                },
                {
                    "number": 5,
                    "text": "Jet iien ilo iiō eo kein karuo ālikin em̧m̧akūt eo am n̄an Manchester, eaar wōr ilo jikin eo kōm ar jokwe ie juon lim̧otak ejeja kōn wōt men in kabun̄. E kar ijjino ippān Methodist ro, a em̧ōkaj an ererak ilubwiljin aolep tōmak ko ilo peļaakin ijoko ilo laļ eo. Lukkuun m̧ool, aolepān district jab eo an laļ eo kar jelōte jān e, im eļap jar ko rekar kobaļo̧k ippān doon n̄an jarin kabun̄ kein reoktak jān doon, eo ekar ejaake juon poktak ej jab dik im ajej ilubwiljin armej ro, jet rej ba, “Lo, ije!” im ro jet, “Lo, ijjuweo!” Jet rekar akwāāl kōn tōmak eo an Methodist, jet n̄an tōmak eo an Presbyterian, im jet n̄an tōmak eo an Baptist."
                },
                {
                    "number": 6,
                    "text": "Bwe, jekdo̧o̧n iakwe eo eļap me rioktak rein n̄an tōmak kein reoktak jān doon rekar kwaļo̧k e ilo iien oktak eo aer, im kate eo ealikkar jān minister ro kajjojo, ro rekar kanooj emmourur ilo kajutak im iuunm̧aanļo̧k wāween en̄jake in kabun̄ in, bwe ren maron̄ ukōt aolep, āinwōt aer kar kōņaan ņa etan, rej kobaļo̧k ippān jabdewōt raan tōmak rekōņaan; ijoke ke rioktak ro rej jino diwōjļo̧k, jet n̄an juon jar im jet n̄an bar juon, kar lo e bwe āinwōt en̄jake ko rem̧m̧an an jim̧or pris ro im rioktak ro rekar ļap wōt aer ļōkōm̧ jān m̧ool; bwe wāween in poktak eļap im en̄jake enana eaar ijjino—pris ej akwāālel ņae pris, im rioktak ņae rioktak; bwe aolep en̄jake ko rem̧m̧an an juon n̄an bar juon, eļan̄n̄e ekar wōr ippāer, rekar aolepem jako ilo aitwerōk in naan im juon jiāi kōn ļōmņak ko."
                },
                {
                    "number": 7,
                    "text": "I kar ilo iien in ekar jon̄oulemān iiō detta. Baam̧le eo an jema rekar katak ippāer bwe ren deļo̧n̄eļo̧k tōmak eo an Presbyterian, im emān iaer rekar kobaļo̧k ilo kabun̄ eo, etaer, jinō, Lucy; ļōm̧aro jeiū im jatū Hyrum im Samuel Harrison; im lio jatū Sophronia."
                },
                {
                    "number": 8,
                    "text": "Ilo iien in eļap lim̧otak ilo aō ļōmņak kar ļujuri n̄an kanooj kejakļo̧kjeņ im eļap jako̧n; a men̄e en̄jake ko aō rekar m̧wilaļ im ekkā aer ekkan̄, iaar dāpij ettoļo̧k eo aō jān aolep jar kein, men̄e iaar pād ilo elōn̄ ian kwelo̧k ko aer jon̄an wōt ekutkut in an iien kōtļo̧k. Ilo an iien wōnm̧aanļo̧k aō ļōmņak ekar itōn jepiaan raan kabun̄ eo an Methodist, im iaar en̄jake jet ikdeelel ko n̄an kobaļo̧k ippāer; a jon̄an ļap in kar pok im akwāālel eo ilubwiljin tōmak kein, jon̄an ekar jab maron̄ bwe juon armej ej inono wōt āinwōt kar n̄a, im kar kanooj jaje kijjien armej raņ im men ko, n̄an itok n̄an juon jem̧ļo̧k kōn wōn ekar jim̧we im wōn ekar bōd."
                },
                {
                    "number": 9,
                    "text": "Ļōmņak eo aō jān iien n̄an iien ekar kanooj m̧weiur, jon̄an an ļap im ejjeļo̧k m̧wijkōk in lam̧ōj im lim̧otak eo. Presbyterian ro rekar kanooj ke aer ļōmņak ņae Baptist ro im Methodist ro, im kar kōjerbal aolep kajoor ko ilo jim̧or koļmānļo̧kijeņ im jeļāļo̧kjeņ n̄an kam̧ool bōd ko aer, ak, ilo diktata in, n̄an kōm̧m̧an bwe aolep armej ren ļōmņak bwe rekar bōd. Jān ijo rājet, Baptist roim Methodist ro ijo ejja jekjek in wōt rekar kūtarre ilo kijejeto eo aer n̄an kapen pedped in katak ko aer im kariab aolep ro jet."
                },
                {
                    "number": 10,
                    "text": "Ilo ioļapļap in tariņae in naan ko im lim̧otak in ļōmņak kein, ekkā aō ba n̄an n̄a make: Ta ej aikuj in kōm̧m̧an? Wōn iaan aolep jar kein rejim̧we; ak, aolepāer wōj im bōd ke? Eļan̄n̄e juon iaer ejim̧we, ewi in iaer, im ewi wāween aō naaj jeļā e?"
                },
                {
                    "number": 11,
                    "text": "Ke iaar kanooj en̄taan ium̧win men pen kein kōm̧m̧an jān jiāi ko an jarin rikabun̄ rein, iaar ekkōnono juon raan jān Lōta eo an Jemes, jebta juon im eoon ļalem, eo ej kōnono āinwōt in: A eļan̄n̄e jabdewōt iaami ej aikuj mālōtlōt, en kajjitōk kōn e ippān Anij, eo Ej wūjlep n̄an armej otemjej, im jab eņo̧ik kake, im naaj leļo̧k n̄an e."
                },
                {
                    "number": 12,
                    "text": "Ejjan̄in kar wōr jabdewōt eoon jān jeje ko rekwōjarjar enan̄in kar itok kōn eļap kajoor n̄an būruōn armej jān eoon in ilo iien in n̄an buruō. Āinwōt n̄e eaar deļo̧n̄ kōn eļap an̄in ilo aolep en̄jake ko an buruō. Iaar koļmānļo̧kijeņ kake im bar koļmānļo̧kijeņ kake elōn̄ alen, kōnke iaar jeļā ke eļan̄n̄e ekar wōr juon ekar aikuj mālōtlōt jān Anij, ikar aikuji; bwe wāween ōt n̄an m̧akūtkūt iaar jab jeļā, im eļan̄n̄e ikar jab maron̄ bōk eļapļo̧k mālōtlōt jān jon̄an eo ippa, Ij jamin kar maron̄ jeļā; bwe rikaki ro an kabun̄ jān tōmak ko wōj rekar meļeļe āinjuon jān doon ejja eoon ko wōt jān jeje ko rekwōjarjar āinwōt n̄an rupe aolep lōke ilo pukot mejļan kajjitōk in jān wūjlepeļo̧k n̄an Baibōļ eo."
                },
                {
                    "number": 13,
                    "text": "Etto iaar itok n̄an jem̧ļo̧k in bwe iaikuj pād wōt ilo marok im pok, ak n̄e jaab iaikuj kōm̧m̧an āinwōt an Jemes ba, en̄in, kajjitōk ippān Anij. N̄a etto aō itok n̄an kōttōpar in n̄an “kajjitōk ippān Anij,” kōnke iaar kōjjem̧ļo̧k bwe eļan̄n̄e Eaar leļo̧k mālōtlōt n̄an ro rekar aikuj mālōtlōt, im kar leļo̧k im wūjlepļo̧k, im jab eņo̧ik, imaron̄ in kajjion̄."
                },
                {
                    "number": 14,
                    "text": "Kōn menin, ekkar n̄an kōttōpar in, kōttōpar eo aō n̄an kajjitōk ippān Anij, iaar jibadekļo̧k bukun wōjke ko n̄an kōm̧m̧ane kōttōpar in. Ekar ilo jibbon̄ōn juon raan eaiboojoj, im ej jab ekōdo̧do, jinoin rak ilo juon to̧ujin ruwalitōkbukwi im ron̄oul. Ekar alen kein kajuon ilo mour eo aō iaar kōm̧m̧ane kōttōpar rot in, bwe ilubwiljin aolep abņōņō ko aō Ij jan̄in kar m̧oktaļo̧k kōm̧m̧ane juon kōttōpar n̄an jar eļļaaj."
                },
                {
                    "number": 15,
                    "text": "Ālikin aō kar jibadekļo̧k jikin eo iaar karōke m̧oktaļo̧k bwe in etal n̄an e, ālikin aō reito-reitak ipeļaakū, im kar lo ke iaar make, iaar bukwelōlō im kar jino ajeļo̧k ikdeelel ko an buruō n̄an Anij. Iaar kab itōn kōm̧m̧ane men in, ke ilo iien eo wōt kar nitbwili eō jān jet kajoor ko rekar kanooj anjo̧ ioō, im an jelōt eō eļap āinwōt n̄an dāpij loō bwe in jab maron̄ ekkōnono. Marok jilōn̄lōn̄ eaar kuktok ipeļaakū, im n̄an n̄a ium̧win jidik iien ekar āinwōt n̄e iaar itōn jako ilo ko̧kkure einnitōt."
                },
                {
                    "number": 16,
                    "text": "A, kakkōt kōn aolep aō kajoor n̄an kūr ioon Anij n̄an kadeor eō jān kajoor eo an rikōjdat eo ekar nitbwili eō, im ilo ejja iien eo wōt ke iaar pojak n̄an rum̧ļo̧k ļo̧k ilo jorrāān im kōtļo̧k eō make n̄an ko̧kkure—jaab n̄an juon jeepepļo̧k aņto̧o̧ne, a n̄an kajoor eo an juon lukkuun jetōb jān laļ eo jab maron̄ loe, eo kajoor eo an eļap ij jan̄in kar en̄jake jān armej—ilo ejja iien uwōta in eļap wōt, iaar lo juon jurōn meram lukkuun ioon wōt bōra, ilōn̄inļo̧k meram eo an al, eo ar wanlaļtak jidik ilo̧k jidik m̧ae an kar wōtlo̧k ioō."
                },
                {
                    "number": 17,
                    "text": "Ej jab etto jān ke eaar waļo̧k iaar lo n̄a make deor jān rikōjdat eo me eaar lukwōj eō. Ke meram eo ar pād ioō iaar lo ruo Armej, ro meram im aiboojoj eo aer eaar eļļāļo̧k jān aolep wāween kōmmeļeļe, rej jutak ilōn̄ū ilo mejatoto. Juon iaer eaar ekkōnono n̄an eō, im kūr eō kōn eta im ba, im jitōn̄e ļo̧k eo juon—En̄in ej Nejū Jitōnbōro. Kwōn ron̄jake E!"
                },
                {
                    "number": 18,
                    "text": "Jibadbad eo aō ilo etal n̄an kajjitōk jān Irooj ekar n̄an jeļā tōmak ōt iaan aolep ko ijin ekar jim̧we, bwe in maron̄ jeļā eo n̄an kobaļo̧k ippān. Ej jab etto, kōn menin, ke iaar maron̄ bar bōk aō maron̄, bwe in maron̄ in ekkōnono, iaar kajjitōk ippān Armej rein rekar jutak ilōn̄ū ilo meram eo, tōmak ōt ian aolep kein ekar jim̧we (bwe ilo iien in ekar jan̄in deļo̧n̄ tok ilo buruō ke aolepāer rekar bōd)—im ewi wōt eo in kobaļo̧k ippān."
                },
                {
                    "number": 19,
                    "text": "Kar uwaake eō bwe iaikuj jab kobaļo̧k ippān jabdewōt iaer, bwe rekar aolep bōd; im Armej eo eaar kōnono n̄an eō eaar ba bwe aolep unleplep in tōmak ko aer rekar juon mennin jōjō im̧aan Mejān; bwe ro rej ba er ritōmak rekar aolep ankeke; bwe: “rekar ruwaaktok n̄an Ippa kōn tieer, ak burueer rej ettoļo̧k jān Eō, rej katakin kōn katak ko im kien ko an armej, im ewōr juon jekjekin anij, a rej kaarmejjete kajoor eo an.”"
                },
                {
                    "number": 20,
                    "text": "E ekar bar juon alen kōmo̧ik aō kobaļo̧k ippān jabdewōt iaer; im elōn̄ men ko jet Eaar ba n̄an eō, ko im ijjab maron̄ jei ilo iien in. Ke iaar bar ro̧o̧l n̄an maron̄ eo aō, iaar lo ke n̄a iaar babu ioon ālikū, im reilōn̄ļo̧k n̄an ilo lan̄. Ke meram eo eaar ilo̧k, ekar ejjeļo̧k aō kajoor; a ejjab etto iaar bar bōke jidik, iaar ro̧o̧l n̄an m̧weo im̧ō. Im ke iaar atrak ilo jikin kijeek in kōmāāņāņ eo, jinō eaar kajjitōk ta eo iwōjake. Iaar uwaake, “Āinwōt juon, aolep men rem̧m̧an—N̄a ebwe aō pād.” Innām iaar ba n̄an jinō, “Em̧ōj aō jeļā n̄an n̄a make bwe kabun̄ eo an Presbyterian ej jab m̧ool.” Enan̄in āinwōt n̄e rijum̧ae eo ekar jeļā, ilo tōre in inono ilo mour eo aō, bwe n̄a inaaj kar baj wōt juon ripukwōj im rikabwilōn̄lōn̄ an aelōn̄ eo An; eļan̄n̄e jaab innām etke kajoor ko an marok rekar koba ņae eō? Etke jum̧ae im matōrtōr rekar jerkak ņae eō, jān wōt ke iaar dik?"
                },
                {
                    "number": 21,
                    "text": "Jet wōt raan ko ālikin aō lo visōn in, iaar pād ippān juon rikwaļo̧k an Methodist, eo ekar kanooj wāmourur ilo lim̧otak eo an kabun̄ ba kake m̧oktaļo̧k; im, em̧m̧ao ippān kōn mennin ekkōnono in kōn kabun̄, iaar bōk iien in em̧m̧an n̄an leļo̧k n̄an e bwebwenato eo kōn visōn eo iaar bōk e. Iaar kanooj bwilōn̄ kōn baaktok eo an; eaar jab wōt watōke ennaan eo aō āinwōt ejjeļo̧k aorōkin, a kōn eļap kōrraat, im ba ekar aolep jān devil, bwe ekar ejjeļo̧k men rot kein āinwōt visōn ko ak revelesōn ko ilo raan kein; bwe aolep men rot kein rekar bōjrak ippān rijjilōk ro, im bwe ejjāmin bar wōr jabdewōt iaer."
                },
                {
                    "number": 22,
                    "text": "Ijoke, Iaar lo ejjab etto, bwe aō kar kwaļo̧k bwebwenato in n̄an e ekar kalim̧otak eļap jepiaan ņae eō ilubwiljin ritōmak ro an kabun̄, im ekar unjān eļap matōrtōr, eo ekar wōnm̧aanļo̧k im ļapļo̧k; im men̄e Iaar juon ļaddik ej jab bun̄bun̄, ikōtaan wōt jon̄oulemān im jon̄oulļalem iiō dettan, im jekjek ko in mour eo aō rej ko rej kōm̧m̧an bwe juon ļaddik en jab bun̄bun̄ ilo laļ in, mekarta em̧m̧aan ro eutiej jikier ekar bwe aer kile n̄an kalim̧otak armej bwe ren ļōmņak ņae eō, im ejaake juon matōrtōr eo emeo̧; im men in ekar āinwōt juon ilubwiljin aolep tōmak ko—aolep rekar koba n̄an matōrtōre eō."
                },
                {
                    "number": 23,
                    "text": "Ekar kōm̧m̧an mennin aō kejakļo̧kjeņ ilo iien eo, im ekkā jān wōt iien eo, ekōjkan an kanooj kabwilōn̄lōn̄ bwe juon ļaddik ejjab bun̄bun̄, im jidik wōt an rūttoļo̧k jān jon̄oulemān iiō dettan, im juon, barāinwōt, eo ej iookļo̧k wōt aikuj eo n̄an dāpij juon mour bajjek jān jerbal ko an raan otemjej, aikuj in kar ļōmņake e bwe ej juon armej eaorōk n̄an kan̄ōltok m̧ad ko an ro reļļap an tōmak ko rebun̄bun̄ ilo raan ko, im ilo juon wāween n̄an ejaake ilo er juon jitōbōn matōrtōr eo emeo̧ otem meo̧ im kōnono nana. A kabwilōn̄lōn̄ ak jaab, ekar āindein, im ekar ekkā an unjān eļap būrom̧ōj n̄an n̄a make."
                },
                {
                    "number": 24,
                    "text": "Ijoke, jekdo̧o̧n ta ekar juon men em̧ool ke iaar lo juon visōn. Ikar ļōmņake jān iien eo, bwe iaar en̄jake enan̄in āinwōt Paul, ke eaar kōm̧m̧ane jojomar eo an im̧aan Kiin̄ Agrippa, im kar kwaļo̧k bwebwenato in visōn eo eaar bōk e ke eaar lo meram eo, im ron̄ juon ainikien; a jet wōt rekar tōmak e; jet rekar ba bwe e ekar riab, jet rekar ba ekar bwebwe; im jet rekar kajjirere kake im ba ņae e. A aolep men in ekar jab ko̧kkure m̧ool in visōn eo an. Eaar lo juon visōn, ekar jeļā ke eaar loe, im aolep matōrtōr ium̧win lan̄ eban kar kōm̧m̧an bwe en āinjuon; im men̄e rekar matōrtōre e n̄an mej, mekarta ekar jeļā, im naaj kar jeļā m̧ae menwan āliktata, bwe ekar jim̧or lo juon meram im kar ron̄ juon ainikien ej ekkōnono n̄an e, im aolepān laļ eban kar kōm̧m̧an bwe e en ļōmņak ak tōmak āinjuon."
                },
                {
                    "number": 25,
                    "text": "Āindein kar bar ippa. Iaar lukkuun lo juon meram, im ilo ilubwiljin meram eo iaar lo ruo Armej, im rekar ilo lukkuun m̧ool ekkōnono n̄an eō; im men̄e rekar dike im matōrtōre eō kōn aō kar ba bwe iaar lo juon visōn, mekarta ekar m̧ool; im ke rekar matōrtōre eō, kajjirere kake eō, im ba aolep naan ko renana ņae eō ilo bōd kōn aō kar ba men in, kar tōl eō bwe in ba ilo buruō: Etke matōrtōre eō kōn ekkōnono m̧ool eo? Iaar lukkuun lo juon visōn; im wōn n̄a bwe in maron̄ jutak ņae Anij, ak etke laļ ej ļōmņak in kōm̧m̧an bwe in kariabe ta eo iaar lukkuun loe? Bwe iaar lo juon visōn; ikar jeļā, im iaar jeļā bwe Anij ekar jeļā, im iban kar maron̄ kariab e, im jab maron̄ kajjion̄ in kōm̧m̧ane; men eo de in iaar jeļā ke jān kōm̧m̧an āindein inaaj kar kainepataik Anij, im itok ium̧win liaakeļo̧k."
                },
                {
                    "number": 26,
                    "text": "Ikar kiiō bun̄-buruō ilo aō ļōmņak n̄an iien in ke laļ ekar n̄irbōktak—bwe ekar jab aō jerbal n̄an kobaļo̧k ippān jabdewōt iaer, a n̄an wōnm̧aanļo̧k āinwōt iaar kōm̧m̧ane m̧ae iien eo bar tōl eō. Iaar lo kam̧ool eo an Jemes bwe ekar m̧ool—bwe armej eo ejjeļo̧k an mālōtlōt emaron̄ kajjitōk jān Anij, im bōke, im jab eņo̧ik."
                },
                {
                    "number": 27,
                    "text": "Iaar wōnm̧aanļo̧k wōt ilo bōk kuņaō ilo jerbal ko aō ilo mour m̧ae ron̄ouljuon raan in Jeptōm̧ba, juon to̧ujin ruwalitōkbukwi im ron̄ouljilu eo, aolepān iien in en̄taan kōn eļap matōrtōr jān ilo pā ko pein aolep jekjekin armej otemjeļo̧k, jim̧or rikabun̄ im jab rikabun̄, kōnke iaar wōnm̧aanļo̧k n̄an kapene ke iaar lo juon visōn."
                },
                {
                    "number": 28,
                    "text": "Ilo kar tōrean iien eo me eaar itok ikōtaan iien eo iaar lo visōn eo im iiō eo juon to̧ujin ruwalitōkbukwi im ron̄ouljilu—kōnke kar kōmo̧ik aō kobaļo̧k ippān jabdewōt ra ko an kabun̄ ilo raan ko, im kōnke iaar inono wōt ilo iiō ko, im kar matōrtōre eō jān aolep ro ren kar jera im ren kar jouj n̄an eō, im eļan̄n̄e rekar kōtmāne eō bwe in juon ejajeļo̧kjen n̄an kijejeto ilo juon jekjek ekkar im jouj n̄an bar kōro̧o̧lo̧k eō—iaar jedmatmat n̄an aolep nemāmeen kapo ko otemjeļo̧k; im, jān wōt koba ippān jekjekin armej otemjeļo̧k, ekkā aō kar wōtlo̧k ilo elōn̄ jirilo̧k ko rebwebwe, im kōjedmatmat m̧ōjņo̧ an jo̧dikdik, im an̄ļo̧k ko an armej; ko, ij būrom̧ōj in ba, rekar tōlļo̧k eō n̄an elōn̄ kapo ko reāinjuon, renana ilo im̧aan mejān Anij. Ilo kōm̧m̧ane kwaļo̧k bōro in, ejjeļo̧k juon eaikuj ļōmņake bwe n̄a ibōd kōn jabdewōt jero̧wiwi ko reļļap ak kanooj nana. Itok wōt in kōm̧m̧ani jero̧wiwi kein ejjan̄in kar pād ilo m̧wilū. A ikar bōd jān kōjak bajjek, im jet iien iiaioļo̧k ippān jar in lem̧ōņōņō, men ko eierļo̧k wōt, ejjab ekkar n̄an m̧wil eo aikuj in pād ippān juon eo kar kūri jān Anij āinwōt kar kūri eō. A men in eban kar kanooj in ruwamāejet n̄an jabdewōt eo ekar ememejtok ke iaar jo̧dikdik, im ej jeļā kōn itok wōt in lem̧ōņōņō eo aō."
                },
                {
                    "number": 29,
                    "text": "Jān wōt men kein, ekkā wōt aō en̄jake eddo eo jān m̧ōjņo̧ eo im jab weeppān ko aō; ke, ilo jo̧tiinin ron̄ouljuon raan in Jeptōm̧ba in ba kake ilōn̄, ālikin aō kar etal n̄an aowej eo aō n̄an bon̄ōn eo, iaar bōpājo̧rjor in itōn jar im owar n̄an Anij Ekajoor Bōtata kōn jeorļo̧k bōd kōn aolep jero̧wiwi ko im likjab ko aō, im barāinwōt kōn juon kaalikkar n̄an eō, bwe in maron̄ jeļā kōn jekjekū im aō jutak im̧aan Mejān; bwe ekar wōr aō kōjatdikdik epen ilo bōke juon kaalikkar jān lan̄, āinwōt iaar bōke juon m̧oktaļo̧k."
                },
                {
                    "number": 30,
                    "text": "Ke iaar āindein pād ilo jekjek in n̄an kūr ioon Anij, iaar lo juon meram ej waļo̧ktok ilo ruum̧ eo aō, eo eaar wōnm̧aanļo̧k ilo an ļapļo̧k m̧ae ruum̧ eo eaar meramļo̧k jān lukwolpān raelep, ke ejidimkij an juon armej kar waļo̧k iturin aowej eo aō, ej jutak ilo mejatoto, bwe ne ko neen ļein rekar jab un̄ūr laļ."
                },
                {
                    "number": 31,
                    "text": "Eaar kōņak juon liboror ebbooļoļ ekanooj mouj otem mouj. Ekar juon mouj ļo̧k jān jabdewōt ilaļ ikar loe ioon laļ; im ij jab tōmak bwe jabdewōt men ilaļ maron̄ in kōm̧m̧an bwe en āinwōt jon̄an mouj otem mouj im ejjatōltōl eo. Pā ko pein rekar keelwaan, im pein itulōn̄ barāinwōt, im itulōn̄ jidik in jem̧ļo̧kin lo̧piden pein; āindein, barāinwōt, juurlaļ in neen rekar keelwaan, āinwōt bar ne ko neen, jidik ilōn̄in kwōleleen ko ilo neen. Bōran im kōnwaan rekar barāinwōt jab libobo. Ikar maron̄ lo bwe e ekar bar ejjeļo̧k nuknuk eaar kōņake ak liboror in, āinwōt ke ekar peļļo̧k, bwe in maron̄ reilo̧k ilo ubōn."
                },
                {
                    "number": 32,
                    "text": "Ejjab liboror eo an wōt ekar mouj otem mouj, a aolepān ānbwinnin eo eaar aiboojoj ilōn̄in kōmmeļeļeiki, im paotokin lukkuun āinwōt jarom. Ruum̧ eo ekar meram otem meram, a ekar jab lukkuun meram āinwōt peļaakin ānbwinnin ļein. Ke iaar kalimjek e m̧okta, iaar mijak; a mijak in ejjab to ekar likūt eō."
                },
                {
                    "number": 33,
                    "text": "E eaar kūr eō kōn eta, im ba n̄an eō bwe e eaar juon ribōktok ennaan jilkintok jān im̧aan mejān Anij n̄an eō, im bwe etan ar Moronai; bwe Anij ekar wōr juon an jerbal n̄an eō n̄an kōm̧m̧ane; im bwe eta naaj watōke kōn em̧m̧an im nana ilubwiljin aolep laļ ko, nokwe ko, im lo ko, ak bwe enaaj kōn jim̧or em̧m̧an im nana kōnono kake ilubwiljin armej otemjej."
                },
                {
                    "number": 34,
                    "text": "Eaar ba ekar wōr juon bok kar doore, ej jeje ioon pileij gold ko, eo ej letok juon bwebwenato in ro rekar jokwe m̧oktaļo̧k ilo kontinent in, im unjān ijo jān e rekar jebar. Eaar barāinwōt ba bwe tarlep in Gospel eo ejjeļo̧k jem̧ļo̧kin ekar pād ie, āinwōt Rilo̧mo̧o̧r eaar leļo̧k n̄an ro raar jokwe ijin etto;"
                },
                {
                    "number": 35,
                    "text": "Barāinwōt, bwe ekar wōr ruo dekā ilo silver bow ko—im dekā kein, rej ekkejelļo̧k n̄an juon dipil, rej ejaake men eo etan Urim im Tumim—kar doori ippān pileij ko; im bōki im kōjerbali dekā kein rekar booje “rilolo ro” etto ak iien ko m̧oktaļo̧k; im bwe Anij eaar kōpooji n̄an un in ukōte bok eo."
                },
                {
                    "number": 36,
                    "text": "Ālikin ba n̄an eō men kein, eaar jino kōnono jān kanaan ko jān Kallim̧ur M̧okta. Eaar m̧okta kōnono jān m̧ōttan jebta eo kein kajilu in Malakai; im eaar kōnono barāinwōt jān jebta eo kein kāāmen ak āliktata in ejja kanaan in wōt, ijoke kōn jidik oktak jān wāween eo kōnono jān e ilo Baibōļ ko ad. Ijello̧kun kōnono jān eoon eo kein kajuon āinwōt waļo̧k ilo bok ko ad, eaar kōnono jān e āindein:"
                },
                {
                    "number": 37,
                    "text": "Bwe lo, raan eo ej itok n̄e enaaj bwil āinwōt juon um̧, im aolep rijuwa, aaet, im aolep ro rej kōm̧m̧an nana renaaj bwil āinwōt ujooj em̧ōrā; bwe er ro rej itok renaaj tile er, Irooj in Inelep eo ej ba, bwe enaaj door er ejjeļo̧k okar ak ra."
                },
                {
                    "number": 38,
                    "text": "Im bar juon alen, eaar kōnono eoon kein kaļalem āindein: Lo, Inaaj kwaļo̧k n̄an kom̧ Priesthood eo, jān pein Ilaija rikanaan eo, m̧okta jān itok eo an raan eo eļap im kaammijak an Irooj."
                },
                {
                    "number": 39,
                    "text": "Eaar barāinwōt kōnono jān eoon eo tok āinjuon: Im enaaj kalbwin ilo bōro ko būruōn ro nejier kallim̧ur ko kar kōm̧m̧ani n̄an ro jemāer, im bōro ko buruō ro nejier renaaj oktakļo̧k n̄an ro jemāer. Eļan̄n̄e en kar jab āindein, aolepān laļ naaj kar kanooj ko̧kkure ilo itok eo An."
                },
                {
                    "number": 40,
                    "text": "Kobaļo̧k ippān men kein, eaar kōnono jān jebta kein kajon̄ouljuon in Aiseia, im ba bwe enan̄in kar kūrm̧ool. Eaar kōnono barāinwōt jān jebta eo kein kajilu in Jerbal, eoon kein ron̄oulruo im ron̄ouljilu, lukkuun jejjetier āinwōt aer waļo̧k ilo Kallim̧ur Ekāāl eo ad. Eaar ba bwe rikanaan en ekar Kraist; a raan eo ejjan̄in itok n̄e “er ro rem̧akoko in ron̄jake Ainikien naaj bukweļo̧k er jān ilubwiljin armej ro,” a ejjab to enaaj itok."
                },
                {
                    "number": 41,
                    "text": "Eaar barāinwōt kōnono jān jebta eo kein karuo in Joel, jān eoon eo kein karon̄oulruwalitōk n̄an eo āliktata. Eaar barāinwōt ba bwe kanaan in ejjan̄in kūrm̧ool, a ejjab etto enaaj. Im eaar bar ba bwe tarlep in ro riAelōn̄ ko eban to enaaj itok. Eaar kōnono jān elōn̄ bar eoon ko jān jeje ko rekwōjarjar, im jakem̧aantak elōn̄ kōmmeļeļe ko me ban maron̄ ba kaki ijin."
                },
                {
                    "number": 42,
                    "text": "Bar juon alen, eaar ba n̄an n̄a, bwe n̄e em̧ōj aō bōki pileij ko me eaar ekkōnono kaki—bwe iien eo n̄an bōki ej jan̄in kar kūrm̧ool—In jab naaj kwaļo̧ki n̄an jabdewōt armej; im bar jab dipil eo ippān Urim im Tumim eo; n̄an wōt ro im naaj jiron̄ eō n̄an kwaļo̧ki n̄an er; eļan̄n̄e inaaj kar naaj ko̧kkure eō. Ke eaar kōm̧m̧ao ippa kōn pileij ko, visōn eo eaar peļļo̧k n̄an ļōmņak eo aō bwe in lo jikin eo kar doori pileij ko ie, im bwe eaar kanooj alikkar im kanooj jejjet jon̄an iaar bar jeļā jikin eo ke iaar etal n̄an e."
                },
                {
                    "number": 43,
                    "text": "Ālikin ekkōnono in, iaar lo meram eo ilo ruum̧ eo ekar jino kuktok ipeļaakin wōt armej eo im ekar ekkōnono n̄an eō, im ekar wōnm̧aanļo̧k im kōm̧m̧an āindein m̧ae iien ruum̧ eo ar bar marok, ijello̧kun wōt ipeļaakin; ke, ilo wōt iien eo iaar lo, āinwōt n̄e ekar, juon iaļ epeļļo̧k kajjuļo̧k ilo lan̄, im eaar wanlōn̄ļo̧k m̧ae an kar maat im jako, im ruum̧ eo eaar bar ro̧o̧l n̄an jekjek eo an m̧okta jān ke meram in jān lan̄ eaar jino an waļo̧k."
                },
                {
                    "number": 44,
                    "text": "Iaar babu im ļōmņak wōt kōn jekjek in eaar bōk jikin, im kanooj bwilōn̄ kōn ta kar ba n̄an eō jān ribōktok ennaan in ekabwilōn̄lōn̄; ke, ilo ilubwiljin aō koļmānļo̧kijeņ, iaar lo ilo iien eo wōt bwe ruum̧ eo eaar bar jino an meram, im em̧ōkaj, āinwōt n̄e ekar, ejja ribōktok ennaan in jān lan̄ wōt eaar bar pād iturin aowej eo aō."
                },
                {
                    "number": 45,
                    "text": "Eaar jinoe, im bar kwaļo̧ki ejja lukkuun men ko me eaar kōm̧m̧ani ilo lotok eo an kein kajuon, kōn ejjeļo̧k irļo̧k; im ke eaar dedeļo̧k an kōm̧m̧ane, eaar karon̄ eō kōn ekajet ko reļļap me renaaj kar itok ioon laļ, kōn eļap lo̧urō jān n̄ūta, jāje, im nan̄inmej ko; im bwe ekajet kōmetak kein renaaj itok ioon laļ ilo epepen in. Ālikin an kwaļo̧ki men kein, eaar bar weaaklōn̄ļo̧k āinwōt an kar kōm̧m̧ane m̧oktaļo̧k."
                },
                {
                    "number": 46,
                    "text": "Tok n̄an iien in, ekar kanooj m̧wilaļ maalkan ko likūti ilo koļmānļo̧kijeņ eo aō, jon̄an kiki eaar ko jān meja, im iaar babu n̄akļo̧kjeņ ilo bwilōn̄ kōn ta eo iaar jim̧or lo im ron̄. Innām iaar ilbōk ke bar juon alen iaar lo ejja ribōktok ennaan in wōt iturin aowej eo aō, im ron̄jake an bar kōnono im bar ba ejja men ko wōt m̧oktaļo̧k; im kobaik juon kakkōl n̄an n̄a, im ba n̄an eō bwe Setan enaaj kajjion̄ kapo eō (kōn wōt jekjek ko an rijeram̧ōl an baam̧le eo an jema), n̄an bōki pileij ko n̄an kōttōpar eo n̄an m̧weiie. Men in eaar kōmo̧ik eō, im ba bwe iaikuj in ejjeļo̧k bar aō kōttōpar ilo loi im bōki pileij ko a n̄an wōt kaiboojoj Anij, im iaikuj in jab bōk ājinkōj jān jabdewōt kōttōpar ijello̧kun wōt kalōk aelōn̄ eo An; eļan̄n̄e jaab iban bōki."
                },
                {
                    "number": 47,
                    "text": "Ālikin lotok in kein kajilu, eaar bar weaaklōn̄ļo̧k ilo lan̄ āinwōt m̧okta, im kar bar kōmake eō n̄an koļmānļo̧kijeņ kōn ruwamāejet eo an ta ij kab kar iioone; ke enan̄in iien eo wōt ālikin an ribōktok ennaan in jān lan̄ kar wanlōn̄ļo̧k jān eō iien eo kein kajilu, kako eo eaar ikkūr, im iaar lo bwe raan eaar itōn jededļo̧k, āindein bwe ekkōnono ko amro rekar bōk enan̄in aolepān bon̄ōn eo."
                },
                {
                    "number": 48,
                    "text": "Ejjab etto iaar jerkak jān aowej eo aō, im, āinwōt ekkā aō kōm̧m̧ane, iaar etal n̄an jerbal ko reaikuj kōm̧m̧an an raan eo; a, ilo kajjion̄ in jerbal āinwōt ilo kar iien ko jet, iaar lo ke kajoor eo aō eaar kanooj ejjeļo̧k āinwōt n̄e n̄an kōm̧m̧an bwe in kanooj ban maron̄. Jema, eo ekar jerbal ippa, eaar lo bwe ewōr men eo ej jab em̧m̧an ippa, im eaar jiron̄ eō bwe in ro̧o̧l n̄an m̧weo im̧ō. Iaar jino kōn ļōmņak in n̄an etal n̄an m̧weo; a, ilo kajjion̄ in n̄an kijoone wōrwōr eo jān meļaaj eo ijo kōm ar pād ie, kajoor eo aō ekar kanooj maat jān eō, im iaar wōtlo̧k ilo ban ioon laļ, im n̄an jidik iien iaar n̄akļo̧kjeņ kōn jabdewōt."
                },
                {
                    "number": 49,
                    "text": "Men eo m̧oktata imaron̄ kar ememeje eaar ainikien eo ej ekkōnono n̄an eō, im kūr eō kōn eta. Iaar reilōn̄ļo̧k, im lo ejja ribōktok ennaan in wōt ej jutak ilōn̄ ioon bōra, em̧ōj jepooļe kōn meram āinwōt m̧okta. Innām eaar bar juon alen kwaļo̧k n̄an eō aolep men ko eaar ekkōnono n̄an eō bon̄ōn inne, im jiron̄ eō n̄an etal ippān jema im ba n̄an e kōn visōn eo im kien ko me iaar bōki."
                },
                {
                    "number": 50,
                    "text": "Iaar pokake; iaar ro̧o̧lļo̧k n̄an jema ilo jikin kallib eo, im tipdiki n̄an e aolepān men kein. Eaar uwaake eō bwe men in ekar jān Anij, im ba n̄an eō bwe in etal im kōm̧m̧an āinwōt kar jiron̄ eo jān ribōktok ennaan eo. Iaar likūti jikin kallib eo, im iaar etal n̄an jikin eo me ribōktok ennaan eo eaar ba n̄an eō bwe kar doori pileij ko; im jān wōt alikkar in visōn eo me iaar lo kake ijo, iaar jeļā ke jikin eo in iien eo wōt iaar tōprakļo̧k ijo."
                },
                {
                    "number": 51,
                    "text": "Epaakeļo̧k jikin in edik Manchester, Ontario kounty, New York, ej jutak juon bat ebwe jon̄an, im ej make wōt utiej jān ko jet ipeļaakin ijin. Iturilik in bat in, ejjab ettoļo̧k jān jeban, ium̧win juon dekā ebwe jon̄an, ekar pād pileij ko, doori ilo juon bo̧o̧k dekā. Dekā in eaar mijel im doulul ilo ioļapļap in ilo tulōn̄, im māniļo̧k n̄an tōrerein, ekōm̧m̧an bwe ioļapļap in en alikkar ioon bwidej, a tōrerein aolep ipeļaakin rekar libobo kōn bwidej."
                },
                {
                    "number": 52,
                    "text": "Ālikin aō kar kōm̧akūt bwidej eo, iaar bōke juon lakilulu, eo iaar katōtļo̧k ium̧win tōrerein dekā eo, im kōn jidik kōļo iaar kotak e. Iaar reilo̧k n̄an ilowaan, im ijo lukkuun m̧ool iaar lo pileij ko, Urim im Tumim eo, im dipil eo, āinwōt ribōktok ennaan eo eaar ba. Bo̧o̧k in me rekar babu ilowaan eaar ejaak jān kōbabuik dekā ko ippān doon ilo jet jekjekin jimāāņ. Ilo kapin bo̧o̧k eo kar kōbabuik ruo dekā rej ettōr ijelmāne bo̧o̧k eo, im ioon dekā kein ej babu pileij ko im men ko bar jet ippāer."
                },
                {
                    "number": 53,
                    "text": "Iaar kajjion̄ in kwaļo̧ki tok, a kar kōmo̧ik eō jān ribōktok ennaan eo, im kar bar karon̄ eō bwe iien eo n̄an kwaļo̧ki tok ejjan̄in kar jejjet, im bwe eban kar, m̧ae emān iiō jān iien eo; a eaar jiron̄ eō bwe in itok n̄an jikin in jejjet in wōt juon iiō jān iien eo, im bwe enaaj kar pād ijo n̄an iioone eō, im bwe in wōnm̧aanļo̧k im kōm̧m̧an āinwōt m̧ae iien eo ej itok n̄an bōk pileij ko."
                },
                {
                    "number": 54,
                    "text": "Ekkar n̄an men in, āinwōt kar jiron̄ eō, iaar etal ilo jem̧ļo̧k in kajjojo iiō, im ilo kajjojo iien iaar lo ejja ribōktok ennaan eo wōt ijo, im bōk naan in tōl im jeļāļo̧kjeņ jān e ilo kajjojo iien ekkōnono ko amro, im ikijjien wōt ta eo Irooj ekar itōn kōm̧m̧ane, im wāween im ilo jekjek ōt naaj tōl aelōn̄ eo An ilo raan ko āliktata."
                },
                {
                    "number": 55,
                    "text": "Āinwōt jekjek ko ilo laļ in an jema rekar kanooj in jejjo, kōm ar pād ium̧win mennin aikuj in n̄an jerbal kōn pā ko peim, kōļļā wōt jān jerbal ko am kajjojo raan im ko jet, āinwōt am maron̄ bōk iaļan jerbal. Jet iien ilo m̧weo im̧ōm, im jet iien ijoko jet, im jān wōnm̧aanļo̧k wōt ilo jerbal kar maron̄ in kakke aikuj ko am."
                },
                {
                    "number": 56,
                    "text": "Ilo iiō eo 1823 baam̧le eo an jema eaar ioon juon en̄taan jān mej eo an ļeo jeiū, Alvin. Ilo allōn̄ in Oktoba, 1825, iaar jerbal n̄an juon em̧m̧aan erūtto kar etan Josaia Stoal, eo eaar jokwe ilo Chenango kounty, Bukwōn in New York. Eaar ron̄ jet ennaan kōn juon silver mine eo riSpain ro ilo Harmony, Susquehanna kounty, Bukwōn in Pennsylvania, rekar kōpeļļo̧ke; im ekar, m̧oktaļo̧k jān an kōjerbale eō, kōb, bwe en, eļan̄n̄e emaron̄, lo mine eo. Ālikin aō kar etal im jokwe ippān, eaar bōke eō, ippān aolep rijerbal ro an, n̄an kūbwiji silver mine eo, ijo me iaar wōnm̧aanļo̧k wōt im jerbal ie enan̄in juon allōn̄, ilo ejjeļo̧k tōprak in jibadbad eo am, im āliktata iaar karreel būruōn ļōļļap em̧m̧anm̧ōn in n̄an kabbōjrak kōb ālikin e. En̄in ej jerkaktok in bwebwenato eo ebun̄bun̄ kōn aō juon rikōb m̧ani."
                },
                {
                    "number": 57,
                    "text": "Ilo iien eo iaar pād ilo jerbal eo, kar leļo̧k eō bwe in jokwe ippān ļein Mr. Aisak Hale, jān jikin eo; ekar ilo jikin in iaar lo alen kein kajuon lio pālleō (kōrā eo nejin), Emma Hale. Ilo 18 raan in Jānwōde, 1827, kōmro ar m̧are, ke iaar jerbal wōt ilo jerbal eo an Mr. Stoal."
                },
                {
                    "number": 58,
                    "text": "Jān wōt aō wōnm̧aanļo̧k im pen ke iaar lo juon visōn, matōrtōr ekar ļoore wōt eō, im baam̧le eo an ļeo jemān kōrā eo pālleō rekar kanooj jum̧ae amro kar m̧are. Iaar, kōn menin, pād ium̧win aikuj eo n̄an bōk e n̄an bar ijoko jet; āindein kōmro ar etal im kar m̧are ilo m̧weo im̧ōn Squire Tarbill, ilo South Bainbridge, Chenango kounty, New York. Iien eo wōt ālikin m̧are eo aō, iaar likūt m̧weo im̧ōn Mr. Stoal, im etal n̄an m̧weo im̧ōn jema, im kallib ippān ilo tōre eo."
                },
                {
                    "number": 59,
                    "text": "Āliktata iien eo eaar jejjet n̄an būki pileij ko, Urim im Tumim eo, im dipil eo. Ilo raan eo kein karon̄oulruo in Jebtōmba, juon to̧ujin ruwalitōkbukwi im ron̄ouljiljilimjuon, ālikin ilo̧k āinwōt iien ko m̧okta kajjojo jem̧ļo̧kin juon iiō n̄an ijo kar likūti ie, ejja rilotok in wōt jān lan̄ eaar litoki n̄an peiū kōn kakkōl in: Bwe ij aikuj bōk eddoier; bwe eļan̄n̄e inaaj kōtļo̧ki ilo ejjeļo̧k kōjparok, ak kōn aō jerwaan, naaj bukweļo̧k eō; a bwe eļan̄n̄e inaaj kōjerbal aolep aō maron̄ n̄an kōjparoki, m̧ae iien e, rilotok eo, enaaj kūr n̄ani, en aikuj tiljek aer pād."
                },
                {
                    "number": 60,
                    "text": "Ejjab etto iaar jeļā un eo etke iaar bōk kakkōl in epen n̄an oņaaki, im etke rilotok in eaar ba bwe n̄e inaaj kōm̧m̧ane ta eo aikuji jān peiū, enaaj kūr n̄an eō. Bwe ejjab to jān ke naan eo ajeeded ke repād ippa, kijejeto ko reļļaptata kar kōjerbali n̄an būki jān eō. Jabdewōt kōttōbalbal kar maron̄ ļōmņake ekar n̄an jibadbad in. Matōrtōr eo eaar meo̧ļo̧k im kajoorļo̧k jān m̧okta, im jarlepju ko raar jab jem̧ļo̧k kairuj er n̄an būki jān eō n̄e remaron̄. Ak kōn jeļāļo̧kjeņ an Anij, raar pād wōt ilo oņaake eo ilo peiū, m̧ae iien eo iaar kōtōprake kaki ta eo kar aikuji jān peiū. Ke, ekkar n̄an karōk ko, rilotok eo eaar bar kūr n̄an eō, iaar liļo̧ki n̄an e; im repād ippān ilo kōjparok eo an n̄an rainin, ej ruo raan in Māe, juon to̧ujin ruwalitōkbukwi im jiln̄uulruwalitōk."
                },
                {
                    "number": 61,
                    "text": "Ijoke, lim̧otak eo, eaar wōnm̧aanļo̧k wōt, im ruruwe kōn lo ko to̧ujin an eaar jerbale aolep iien ilo kajeeded riab ko kōn baam̧le eo an jema, im kōn n̄a. Eļan̄n̄e inaaj kar kwaļo̧k juon m̧ōttan to̧ujin in m̧ōttaer, enaaj kar koobrak elōn̄ bok ko. Ijoke, matōrtōr eo, ekar lukkuun pen delm̧ae jon̄an ikar aikuj in likūti Manchester, im etal ippān kōrā eo pālleō n̄an Susquehanna kounty, ilo Bukwōn in Pennsylvania. Ke kōm ar kōppojak in jinoe—kōm ar kanooj jeram̧ōl, im matōrtōr eo eaar kanooj eddo ioom ejjeļo̧k bar juon jekjek kōm naaj kar pād ie ijello̧kun—ilubwiljin en̄taan ko am kōm ar lo juon jeram̧ ilo juon em̧m̧aan em̧m̧anmōn etan Martin Harris, eo eaar itok n̄an ippām im letok n̄an n̄a lemn̄oul taļa n̄an jipan̄ kōm ilo ito-itak in am. Mr. Harris eaar juon rijokwe ilo Palmyra township, Wayne kounty, ilo Bukwōn in New York, im juon rikallib eļap kautieje."
                },
                {
                    "number": 62,
                    "text": "Jān wōt jipan̄ in ejejjet iien an itok iaar maron̄ tōpar jikin eo iaar jibadekļo̧k ilo Pennsylvania; im iien eo wōt ālikin aō tōprakļo̧k ijo iaar jino copy jeje ko jān pileij ko. Iaar copy jon̄an oran eo ebwe an ļap jāni, im jān jipan̄ ko an Urim im Tumim eo iaar ukōte jet iaer, ko iaar kōm̧m̧ani ikōtaan iien eo iaar tōprakļo̧k jān m̧weo im̧ōn ļeo jemān kōrā eo pālleō, ilo allōn̄ in Tijem̧ba, im Pāpode eo ej itok."
                },
                {
                    "number": 63,
                    "text": "Juon iien ilo allōn̄ in Pāpode in, Mr. Martin Harris eo kar ba kake im̧aanļo̧k eaar itok n̄an ijo jikūm̧, bōki jeje ko me iaar maleni jān pileij ko, im jino etal kaki n̄an jikin kwelo̧k New York. Kōn ta ekar bōk jikin ikijjien e im jeje kein, ij etal n̄an bwebwenato eo an make kōn jekjek kein, āinwōt an kar tipdiki tok n̄an eō ālikin an kar ro̧o̧ltok, eo ej ellaajrak āinwōt in:"
                },
                {
                    "number": 64,
                    "text": "“Iaar etal n̄an jikin kwelo̧k New York, im jakim̧aanļo̧k jeje ko me ekar m̧ōj ukōti, ippān ukok eo aer, n̄an Professor Charles Anthon, juon em̧m̧aan em̧m̧anmōn eo kar nebare kōn tōprak ko an ilo kajin. Professor Anthon eaar kwaļo̧k bwe ukok eo ekar jim̧we, eļapļo̧k jān jabdewōt eaar loe m̧okta jān kajin Ijipt. Innām iaar kwaļo̧k n̄an e jeje ko me rejjan̄in kar ukok, im eaar ba bwe rej kajin Ijipt, Kaldia, Assiria, im Arab; im eaar bwe rej lukkuun m̧ool in jeje ko. Eaar letok n̄an n̄a juon peba in kam̧ool, eo ej kam̧ool n̄an armej in Palmyra bwe rekar m̧ool jeje kein, im bwe ukok eo aer āinwōt kar ukōte ekar barāinwōt jim̧we. Iaar bōke peba in kam̧ool in im likūti ilo bōjo̧ eo aō, im iaar itok etal jān m̧weo, ke Mr. Anthon eaar bar kūrļo̧k eō, im kajjitōk ippān ekōjkan an likao eo edik kar lo ke ewōr pileij gold ko ilo jikin eo im eaar lo er ie. Iaar uwaake bwe juon enjeļ an Anij eaar kwaļo̧kļo̧ki n̄an e."
                },
                {
                    "number": 65,
                    "text": "“Innām e eaar ba n̄an n̄a, ‘In lale m̧ōk peba in kam̧ool ne.’ N̄a iaar bōk e jān bōjo̧ eo aō āinwōt an ba im leļo̧k e n̄an e, eaar bōk e im kekōl e bwe en tipdikdik, im ba bwe ekar ejjeļo̧k men rot in lotok an enjeļ raņ kiiō, im bwe eļan̄n̄e inaaj kar bōkitok pileij ko n̄an e enaaj kar ukōti. Iaar karon̄ e bwe m̧ōttan pileij ko ekar sil, im bwe kar kōmo̧ik aō bōki. Eaar uwaak, ‘Ij jab maron̄ kōnono jān juon bok em̧ōj sili.’ Iaar likūt e im etal n̄an ippān Dr. Mitchell, eo eaar kapen men ta eo Professor Anthon eaar ba ikijjien jim̧or jeje kein im ukok eo.”"
                },
                {
                    "number": 66,
                    "text": "Ilo ļalem raan in Eprōļ, 1829, Oliver Cowdery eaar itok n̄an m̧weo im̧ō, m̧ae iien eo ijjan̄in kar lo e. Eaar ba n̄an eō bwe kōnke ekar rikaki ilo jikuuļ ilo jukjukin pād eo ijo jema eaar jokwe ie, im jema kōnke eaar juon ian ro kar jilkinļo̧k n̄an jikuuļ eo, eaar ilo̧k im jokwe ium̧win jidik iien ilo m̧weo im̧ōn, im ke eaar pād ijo baam̧le eo eaar ekkōnono n̄an e kōn jekjek ko in aō kar bōki pileij ko, im āindein eaar itok n̄an kajjitōk kake eō."
                },
                {
                    "number": 67,
                    "text": "Ruo raan ālikin tōpraktok eo an Mr. Cowdery (im ekar 7 raan in Eprōļ) iaar jino ukōte Bok in Mormon, im eaar jino jeje n̄an eō."
                },
                {
                    "number": 68,
                    "text": "Kōmro ar wōnm̧aanļo̧k wōt kōn jerbal in ukok eo, ke, ilo allōn̄ eo tokālik (Māe, 1829), kōmro ilo juon raan kar etal ilo bukun wōjke ko n̄an jar im kajjitōk ippān Irooj ikijjien peptaij n̄an jeorļo̧k in jero̧wiwi ko, bwe kōmro ar lo kar ba kake ilo ukok eo an pileij ko. Ke kōmro ar āindein m̧adjake, jar im kūr ioon Irooj, juon ribōktok ennaan jān lan̄ eaar wanlaļtak ilo juon kōdo̧ in meram, im ālikin an kar likūt pā ko pein ioon bōramro, eaar kapit kōmro, im ba:"
                },
                {
                    "number": 69,
                    "text": "Ioomiro ro rikarejera, ilo etan Messaia Ij likūt Priesthood eo an Aron, eo ej kabwijer ki ko an kōjeraam̧m̧an ko an enjeļ raņ, im an gospel in ukeļo̧k eo, im an peptaij jān tulo̧k n̄an jeorļo̧k jero̧wiwi ko; im men in naaj jamin bar bōke jān laļ, m̧ae em̧m̧aan ro nejin Livai rej bar katok juon katok n̄an Irooj ilo jim̧we."
                },
                {
                    "number": 70,
                    "text": "Eaar ba bwe Priesthood in an Aron eaar ejjeļo̧k an kajoor n̄an likūt pā ko n̄an mennin letok eo an Jetōb Kwōjarjar, a bwe naaj likūti ioomro tokālik; im eaar jiron̄ kōmro n̄an etal im peptaij, im kar letok n̄an kōmro naan in tōl ko bwe in peptaiji Oliver Cowdery, im bwe ālikin e en peptaiji eō."
                },
                {
                    "number": 71,
                    "text": "Āindein kōmro ar etal im kar peptaij. Iaar peptaiji e m̧okta, im tokālik eaar peptaiji eō—ālikin iaar likūt pā ko peiū ioon bōran im kapit e n̄an Priesthood eo an Aron, im tokālik eaar likūt pā ko pein ioō im kapit eō n̄an ejja Priesthood in wōt—bwe āindein kar jiron̄ kōm.*"
                },
                {
                    "number": 72,
                    "text": "Ribōktok ennaan eo eaar lotok kōmro ilo iien jab in im likūt Priesthood eo ioomro, eaar ba bwe etan eaar Jon, ejja eo wōt im kar ņa etan Jon Peptaij ilo Kallim̧ur Ekāāl, im bwe eaar m̧akūtkūt ium̧win tōl an Piter, Jemes im Jon, ro rekar kabwijer ki ko an Priesthood eo an Melkizedek, Priesthood eo, eaar ba, enaaj ilo iien eo ekkar likūti ioomro, im bwe naaj kūr eō Elder eo kein kajuon an Kabun̄ eo, im e (Oliver Cowdery) eo kein karuo. Ekar ilo raan eo kein kajon̄oulļalem in Māe, 1829, ke kōmro ar ekkapit ium̧win pein ribōktok ennaan in, im kar peptaij."
                },
                {
                    "number": 73,
                    "text": "Iien eo wōt ke kōmro ar wanlōn̄tak jān dān eo ālikin amro kar peptaij, kōmro ar iiooni kōjeraam̧m̧an ko reļļap im reaiboojoj jān Jemām Ilan̄. Ejjab etto jān aō kar peptaiji Oliver Cowdery, ke Jetōb Kwōjarjar ar wōtlo̧k ioon, im eaar jutaklōn̄ļo̧k im kanaan elōn̄ men ko me ejjab to reaikuj kar kūrm̧ool. Im bar juon alen, āindein ālikin wōt aō kar peptaij jān e, iaar barāinwōt bōk jitōbōn kanaan, ke, jutaklōn̄ļo̧k, iaar kanaan kōn jerkaktok eo an Kabun̄ in, im elōn̄ men ko ekkejeltok ippān Kabun̄ in, im epepen in an ro nejin armej raņ. Kōmro ar obrak kōn Jetōb Kwōjarjar, im kar m̧ōņōņō ilo Anij in am lo̧mo̧o̧r."
                },
                {
                    "number": 74,
                    "text": "Ļōmņak ko amro kiiō kōnke rekar meramļo̧k, kōmro ar jino lo jeje ko rekwōjarjar repeļļo̧k n̄an meļeļe ko amro, im meļeļe im jibadbad ko rem̧ool in eoon ko eļapļo̧k mennin ittino ko ie kar kwaļo̧kitok n̄an kōmro ilo jekjek im me kōmro jan̄in kar tōpare m̧oktaļo̧k, im jan̄in kar ļōmņak kake m̧oktaļo̧k. Ilo iien eo ālikin kar kipel kōmro n̄an dāpij ilo ittino jekjek ko in amro kar bōke Priesthood eo im amro kar peptaij, kōn wōt jitōbōn matōrtōr eo me ekar make alikkar kadede ilo jukjukin pād eo."
                },
                {
                    "number": 75,
                    "text": "Em̧ōj kar kaammijak kōm kōn ko̧kkure an jar ko, jān iien n̄an iien, im men in, barāinwōt, jān ritōmak ro an kabun̄. Im kōttōpar ko aer n̄an ko̧kkure kōm kar wōt jum̧ae jān jelōt eo an baam̧le eo an jemān kōrā eo pālleō (ium̧win tōl jān Lan̄), ro rekar oktak im jouj n̄an eō, im ro rekar jum̧ae jar ko, im kar m̧ōņōņō bwe in maron̄ rōļo̧k n̄an wōnm̧aanļo̧k wōt ilo jerbal in ukok eo ilo ejjeļo̧k mennin kabbōjrak; im kōn menin rekar ajetok im kallim̧uri kōm oņaake jān aolep em̧m̧akūt kein rerupe kakien, toun wōt aer maron̄."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Laajrak in Tōmak ko 1",
            "data_type": "chapter",
            "chapter_name": "Jepta 1",
            "book_title": "Laajrak in Tōmak ko an Kabun̄ eo an Jisōs Kraist im Armej ro Rekwōjarjar ilo Raan ko Āliktata",
            "verses": [
                {
                    "number": 1,
                    "text": "Kōmij tōmak ilo Anij, Jemān Indeeo, im ilo Nejin, Jisōs Kraist, im ilo Jetōb Kwōjarjar."
                },
                {
                    "number": 2,
                    "text": "Kōmij tōmak bwe armej renaaj bōk kaje kōn jero̧wiwi ko aer make, im jab kōn bōd eo an Adam."
                },
                {
                    "number": 3,
                    "text": "Kōmij tōmak bwe kōn Pinmuur eo an Kraist, aolep armej remaron̄ bōk lo̧mo̧o̧r, jān pokake kien ko im kain̄i ko an Gospel eo."
                },
                {
                    "number": 4,
                    "text": "Kōmij tōmak bwe pedped ko im kain̄i ko m̧oktata an Gospel eo rej: kein kajuon, Tōmak ilo Irooj Jisōs Kraist; kein karuo, Ukeļo̧k; kein kajilu, Peptaij jān tulo̧k n̄an jeorļo̧k jero̧wiwi ko; kein kāāmen, Likūt pā ko ioon n̄an bōk mennin letok eo an Jetōb Kwōjarjar."
                },
                {
                    "number": 5,
                    "text": "Kōmij tōmak bwe juon em̧m̧aan eaikuj bōk an kūr jān Anij, jān kanaan, im jān likūt pā ko ioon jān ro ewōr aer maron̄, n̄an kwaļo̧k Gospel eo im kōm̧m̧ani kain̄i ko ie."
                },
                {
                    "number": 6,
                    "text": "Kōmij tōmak ilo ejja doulul eo wōt im eaar pād ilo Kabun̄ eo Etto, erkein, rijjilōk ro, rikanaan ro, pastor ro, rikaki ro, rievanjel, im ro eierļo̧k wōt."
                },
                {
                    "number": 7,
                    "text": "Kōmij tōmak ilo mennin letok in lo ko, kanaan, revelesōn, visōn ko, kōmour, ukok in lo ko, im ko eierļo̧k wōt."
                },
                {
                    "number": 8,
                    "text": "Kōmij tōmak bwe Baibōļ eo ej naan an Anij toun wōt an jim̧we ukok eo an; kōmij barāinwōt tōmak bwe Bok in Mormon eo ej naan an Anij."
                },
                {
                    "number": 9,
                    "text": "Kōmij tōmak aolep men ko em̧ōj an Anij kwaļo̧ki, aolep men ko E ej kwaļo̧ki kiiō, im kōmij tōmak bwe Enaaj kwaļo̧k elōn̄ men ko reļļap im aorōk im rej ekkejelļo̧k n̄an Aelōn̄ in Anij."
                },
                {
                    "number": 10,
                    "text": "Kōmij tōmak ilo lukkuun kuktok eo an Israel im ilo jepļaaktok eo an Bwij ko Jon̄oul; bwe Zaion (Jerusalem eo Ekāāl) naaj kalōke ioon kontinent in Amedka; bwe Kraist enaaj irooj make ioon laļ; im, bwe laļ enaaj kōkāāl im bōk aiboojoj in paredais eo an."
                },
                {
                    "number": 11,
                    "text": "Kōmij kwaļo̧k bwe ewōr am jim̧we in kabun̄-jar n̄an Anij Ekajoor Bōtata ekkar n̄an bōklōkōt ko an koļmānļo̧kijeņ ko am make, im kōtļo̧k aolep armej ejja jim̧we in wōt, er ren kabun̄-jar ilo wāween eo, jikin eo, ak ta eo rej kāālete."
                },
                {
                    "number": 12,
                    "text": "Kōmij tōmak ilo tōl an kiin̄ ro, president ro, ripepe ro, im riekajet ro, ilo pokake, kautieje, im rejetake kien eo."
                },
                {
                    "number": 13,
                    "text": "Kōmij tōmak ilo jejjet, m̧ool, erreo ilo ānbwin, jouj, wānōk, im ilo kōm̧m̧an em̧m̧an n̄an aolep armej; em̧ool, kōm maron̄ ba bwe kōmij ļoore wōt kapilōk eo an Paul—Kōmij tōmak men ko otemjeļo̧k, kōmij kōjatdikdik kōn men ko otemjeļo̧k, kōm ar kijejeto ilo elōn̄ men ko, im kōjatdikdik n̄an maron̄ kijejeto ilo men ko otemjeļo̧k. Eļan̄n̄e ewōr jabdewōt men wānōk, karbōb, ak em̧m̧an ekkōnono kake ak nebare, kōmij kappukoti men kein."
                }
            ]
        }
    }
}