{
    "title": "Nkyerɛkyerɛ na Ahyɛmudzi",
    "uri": "/study/scriptures/dc-testament",
    "structure": [
        {
            "type": "content",
            "title": "Dzin Krataafa",
            "uri": "/study/scriptures/dc-testament/title-page"
        },
        {
            "type": "content",
            "title": "Mbueienyi",
            "uri": "/study/scriptures/dc-testament/introduction"
        },
        {
            "type": "section",
            "title": "Afã",
            "entries": [
                {
                    "type": "content",
                    "title": "Nkyerɛkyerɛ na Ahyɛmudzi 1",
                    "uri": "/study/scriptures/dc-testament/dc/1"
                },
                {
                    "type": "content",
                    "title": "Nkyerɛkyerɛ na Ahyɛmudzi 2",
                    "uri": "/study/scriptures/dc-testament/dc/2"
                },
                {
                    "type": "content",
                    "title": "Nkyerɛkyerɛ na Ahyɛmudzi 3",
                    "uri": "/study/scriptures/dc-testament/dc/3"
                },
                {
                    "type": "content",
                    "title": "Nkyerɛkyerɛ na Ahyɛmudzi 4",
                    "uri": "/study/scriptures/dc-testament/dc/4"
                },
                {
                    "type": "content",
                    "title": "Nkyerɛkyerɛ na Ahyɛmudzi 5",
                    "uri": "/study/scriptures/dc-testament/dc/5"
                },
                {
                    "type": "content",
                    "title": "Nkyerɛkyerɛ na Ahyɛmudzi 6",
                    "uri": "/study/scriptures/dc-testament/dc/6"
                },
                {
                    "type": "content",
                    "title": "Nkyerɛkyerɛ na Ahyɛmudzi 7",
                    "uri": "/study/scriptures/dc-testament/dc/7"
                },
                {
                    "type": "content",
                    "title": "Nkyerɛkyerɛ na Ahyɛmudzi 8",
                    "uri": "/study/scriptures/dc-testament/dc/8"
                },
                {
                    "type": "content",
                    "title": "Nkyerɛkyerɛ na Ahyɛmudzi 9",
                    "uri": "/study/scriptures/dc-testament/dc/9"
                },
                {
                    "type": "content",
                    "title": "Nkyerɛkyerɛ na Ahyɛmudzi 10",
                    "uri": "/study/scriptures/dc-testament/dc/10"
                },
                {
                    "type": "content",
                    "title": "Nkyerɛkyerɛ na Ahyɛmudzi 11",
                    "uri": "/study/scriptures/dc-testament/dc/11"
                },
                {
                    "type": "content",
                    "title": "Nkyerɛkyerɛ na Ahyɛmudzi 12",
                    "uri": "/study/scriptures/dc-testament/dc/12"
                },
                {
                    "type": "content",
                    "title": "Nkyerɛkyerɛ na Ahyɛmudzi 13",
                    "uri": "/study/scriptures/dc-testament/dc/13"
                },
                {
                    "type": "content",
                    "title": "Nkyerɛkyerɛ na Ahyɛmudzi 14",
                    "uri": "/study/scriptures/dc-testament/dc/14"
                },
                {
                    "type": "content",
                    "title": "Nkyerɛkyerɛ na Ahyɛmudzi 15",
                    "uri": "/study/scriptures/dc-testament/dc/15"
                },
                {
                    "type": "content",
                    "title": "Nkyerɛkyerɛ na Ahyɛmudzi 16",
                    "uri": "/study/scriptures/dc-testament/dc/16"
                },
                {
                    "type": "content",
                    "title": "Nkyerɛkyerɛ na Ahyɛmudzi 17",
                    "uri": "/study/scriptures/dc-testament/dc/17"
                },
                {
                    "type": "content",
                    "title": "Nkyerɛkyerɛ na Ahyɛmudzi 18",
                    "uri": "/study/scriptures/dc-testament/dc/18"
                },
                {
                    "type": "content",
                    "title": "Nkyerɛkyerɛ na Ahyɛmudzi 19",
                    "uri": "/study/scriptures/dc-testament/dc/19"
                },
                {
                    "type": "content",
                    "title": "Nkyerɛkyerɛ na Ahyɛmudzi 20",
                    "uri": "/study/scriptures/dc-testament/dc/20"
                },
                {
                    "type": "content",
                    "title": "Nkyerɛkyerɛ na Ahyɛmudzi 21",
                    "uri": "/study/scriptures/dc-testament/dc/21"
                },
                {
                    "type": "content",
                    "title": "Nkyerɛkyerɛ na Ahyɛmudzi 22",
                    "uri": "/study/scriptures/dc-testament/dc/22"
                },
                {
                    "type": "content",
                    "title": "Nkyerɛkyerɛ na Ahyɛmudzi 23",
                    "uri": "/study/scriptures/dc-testament/dc/23"
                },
                {
                    "type": "content",
                    "title": "Nkyerɛkyerɛ na Ahyɛmudzi 24",
                    "uri": "/study/scriptures/dc-testament/dc/24"
                },
                {
                    "type": "content",
                    "title": "Nkyerɛkyerɛ na Ahyɛmudzi 25",
                    "uri": "/study/scriptures/dc-testament/dc/25"
                },
                {
                    "type": "content",
                    "title": "Nkyerɛkyerɛ na Ahyɛmudzi 26",
                    "uri": "/study/scriptures/dc-testament/dc/26"
                },
                {
                    "type": "content",
                    "title": "Nkyerɛkyerɛ na Ahyɛmudzi 27",
                    "uri": "/study/scriptures/dc-testament/dc/27"
                },
                {
                    "type": "content",
                    "title": "Nkyerɛkyerɛ na Ahyɛmudzi 28",
                    "uri": "/study/scriptures/dc-testament/dc/28"
                },
                {
                    "type": "content",
                    "title": "Nkyerɛkyerɛ na Ahyɛmudzi 29",
                    "uri": "/study/scriptures/dc-testament/dc/29"
                },
                {
                    "type": "content",
                    "title": "Nkyerɛkyerɛ na Ahyɛmudzi 30",
                    "uri": "/study/scriptures/dc-testament/dc/30"
                },
                {
                    "type": "content",
                    "title": "Nkyerɛkyerɛ na Ahyɛmudzi 31",
                    "uri": "/study/scriptures/dc-testament/dc/31"
                },
                {
                    "type": "content",
                    "title": "Nkyerɛkyerɛ na Ahyɛmudzi 32",
                    "uri": "/study/scriptures/dc-testament/dc/32"
                },
                {
                    "type": "content",
                    "title": "Nkyerɛkyerɛ na Ahyɛmudzi 33",
                    "uri": "/study/scriptures/dc-testament/dc/33"
                },
                {
                    "type": "content",
                    "title": "Nkyerɛkyerɛ na Ahyɛmudzi 34",
                    "uri": "/study/scriptures/dc-testament/dc/34"
                },
                {
                    "type": "content",
                    "title": "Nkyerɛkyerɛ na Ahyɛmudzi 35",
                    "uri": "/study/scriptures/dc-testament/dc/35"
                },
                {
                    "type": "content",
                    "title": "Nkyerɛkyerɛ na Ahyɛmudzi 36",
                    "uri": "/study/scriptures/dc-testament/dc/36"
                },
                {
                    "type": "content",
                    "title": "Nkyerɛkyerɛ na Ahyɛmudzi 37",
                    "uri": "/study/scriptures/dc-testament/dc/37"
                },
                {
                    "type": "content",
                    "title": "Nkyerɛkyerɛ na Ahyɛmudzi 38",
                    "uri": "/study/scriptures/dc-testament/dc/38"
                },
                {
                    "type": "content",
                    "title": "Nkyerɛkyerɛ na Ahyɛmudzi 39",
                    "uri": "/study/scriptures/dc-testament/dc/39"
                },
                {
                    "type": "content",
                    "title": "Nkyerɛkyerɛ na Ahyɛmudzi 40",
                    "uri": "/study/scriptures/dc-testament/dc/40"
                },
                {
                    "type": "content",
                    "title": "Nkyerɛkyerɛ na Ahyɛmudzi 41",
                    "uri": "/study/scriptures/dc-testament/dc/41"
                },
                {
                    "type": "content",
                    "title": "Nkyerɛkyerɛ na Ahyɛmudzi 42",
                    "uri": "/study/scriptures/dc-testament/dc/42"
                },
                {
                    "type": "content",
                    "title": "Nkyerɛkyerɛ na Ahyɛmudzi 43",
                    "uri": "/study/scriptures/dc-testament/dc/43"
                },
                {
                    "type": "content",
                    "title": "Nkyerɛkyerɛ na Ahyɛmudzi 44",
                    "uri": "/study/scriptures/dc-testament/dc/44"
                },
                {
                    "type": "content",
                    "title": "Nkyerɛkyerɛ na Ahyɛmudzi 45",
                    "uri": "/study/scriptures/dc-testament/dc/45"
                },
                {
                    "type": "content",
                    "title": "Nkyerɛkyerɛ na Ahyɛmudzi 46",
                    "uri": "/study/scriptures/dc-testament/dc/46"
                },
                {
                    "type": "content",
                    "title": "Nkyerɛkyerɛ na Ahyɛmudzi 47",
                    "uri": "/study/scriptures/dc-testament/dc/47"
                },
                {
                    "type": "content",
                    "title": "Nkyerɛkyerɛ na Ahyɛmudzi 48",
                    "uri": "/study/scriptures/dc-testament/dc/48"
                },
                {
                    "type": "content",
                    "title": "Nkyerɛkyerɛ na Ahyɛmudzi 49",
                    "uri": "/study/scriptures/dc-testament/dc/49"
                },
                {
                    "type": "content",
                    "title": "Nkyerɛkyerɛ na Ahyɛmudzi 50",
                    "uri": "/study/scriptures/dc-testament/dc/50"
                },
                {
                    "type": "content",
                    "title": "Nkyerɛkyerɛ na Ahyɛmudzi 51",
                    "uri": "/study/scriptures/dc-testament/dc/51"
                },
                {
                    "type": "content",
                    "title": "Nkyerɛkyerɛ na Ahyɛmudzi 52",
                    "uri": "/study/scriptures/dc-testament/dc/52"
                },
                {
                    "type": "content",
                    "title": "Nkyerɛkyerɛ na Ahyɛmudzi 53",
                    "uri": "/study/scriptures/dc-testament/dc/53"
                },
                {
                    "type": "content",
                    "title": "Nkyerɛkyerɛ na Ahyɛmudzi 54",
                    "uri": "/study/scriptures/dc-testament/dc/54"
                },
                {
                    "type": "content",
                    "title": "Nkyerɛkyerɛ na Ahyɛmudzi 55",
                    "uri": "/study/scriptures/dc-testament/dc/55"
                },
                {
                    "type": "content",
                    "title": "Nkyerɛkyerɛ na Ahyɛmudzi 56",
                    "uri": "/study/scriptures/dc-testament/dc/56"
                },
                {
                    "type": "content",
                    "title": "Nkyerɛkyerɛ na Ahyɛmudzi 57",
                    "uri": "/study/scriptures/dc-testament/dc/57"
                },
                {
                    "type": "content",
                    "title": "Nkyerɛkyerɛ na Ahyɛmudzi 58",
                    "uri": "/study/scriptures/dc-testament/dc/58"
                },
                {
                    "type": "content",
                    "title": "Nkyerɛkyerɛ na Ahyɛmudzi 59",
                    "uri": "/study/scriptures/dc-testament/dc/59"
                },
                {
                    "type": "content",
                    "title": "Nkyerɛkyerɛ na Ahyɛmudzi 60",
                    "uri": "/study/scriptures/dc-testament/dc/60"
                },
                {
                    "type": "content",
                    "title": "Nkyerɛkyerɛ na Ahyɛmudzi 61",
                    "uri": "/study/scriptures/dc-testament/dc/61"
                },
                {
                    "type": "content",
                    "title": "Nkyerɛkyerɛ na Ahyɛmudzi 62",
                    "uri": "/study/scriptures/dc-testament/dc/62"
                },
                {
                    "type": "content",
                    "title": "Nkyerɛkyerɛ na Ahyɛmudzi 63",
                    "uri": "/study/scriptures/dc-testament/dc/63"
                },
                {
                    "type": "content",
                    "title": "Nkyerɛkyerɛ na Ahyɛmudzi 64",
                    "uri": "/study/scriptures/dc-testament/dc/64"
                },
                {
                    "type": "content",
                    "title": "Nkyerɛkyerɛ na Ahyɛmudzi 65",
                    "uri": "/study/scriptures/dc-testament/dc/65"
                },
                {
                    "type": "content",
                    "title": "Nkyerɛkyerɛ na Ahyɛmudzi 66",
                    "uri": "/study/scriptures/dc-testament/dc/66"
                },
                {
                    "type": "content",
                    "title": "Nkyerɛkyerɛ na Ahyɛmudzi 67",
                    "uri": "/study/scriptures/dc-testament/dc/67"
                },
                {
                    "type": "content",
                    "title": "Nkyerɛkyerɛ na Ahyɛmudzi 68",
                    "uri": "/study/scriptures/dc-testament/dc/68"
                },
                {
                    "type": "content",
                    "title": "Nkyerɛkyerɛ na Ahyɛmudzi 69",
                    "uri": "/study/scriptures/dc-testament/dc/69"
                },
                {
                    "type": "content",
                    "title": "Nkyerɛkyerɛ na Ahyɛmudzi 70",
                    "uri": "/study/scriptures/dc-testament/dc/70"
                },
                {
                    "type": "content",
                    "title": "Nkyerɛkyerɛ na Ahyɛmudzi 71",
                    "uri": "/study/scriptures/dc-testament/dc/71"
                },
                {
                    "type": "content",
                    "title": "Nkyerɛkyerɛ na Ahyɛmudzi 72",
                    "uri": "/study/scriptures/dc-testament/dc/72"
                },
                {
                    "type": "content",
                    "title": "Nkyerɛkyerɛ na Ahyɛmudzi 73",
                    "uri": "/study/scriptures/dc-testament/dc/73"
                },
                {
                    "type": "content",
                    "title": "Nkyerɛkyerɛ na Ahyɛmudzi 74",
                    "uri": "/study/scriptures/dc-testament/dc/74"
                },
                {
                    "type": "content",
                    "title": "Nkyerɛkyerɛ na Ahyɛmudzi 75",
                    "uri": "/study/scriptures/dc-testament/dc/75"
                },
                {
                    "type": "content",
                    "title": "Nkyerɛkyerɛ na Ahyɛmudzi 76",
                    "uri": "/study/scriptures/dc-testament/dc/76"
                },
                {
                    "type": "content",
                    "title": "Nkyerɛkyerɛ na Ahyɛmudzi 77",
                    "uri": "/study/scriptures/dc-testament/dc/77"
                },
                {
                    "type": "content",
                    "title": "Nkyerɛkyerɛ na Ahyɛmudzi 78",
                    "uri": "/study/scriptures/dc-testament/dc/78"
                },
                {
                    "type": "content",
                    "title": "Nkyerɛkyerɛ na Ahyɛmudzi 79",
                    "uri": "/study/scriptures/dc-testament/dc/79"
                },
                {
                    "type": "content",
                    "title": "Nkyerɛkyerɛ na Ahyɛmudzi 80",
                    "uri": "/study/scriptures/dc-testament/dc/80"
                },
                {
                    "type": "content",
                    "title": "Nkyerɛkyerɛ na Ahyɛmudzi 81",
                    "uri": "/study/scriptures/dc-testament/dc/81"
                },
                {
                    "type": "content",
                    "title": "Nkyerɛkyerɛ na Ahyɛmudzi 82",
                    "uri": "/study/scriptures/dc-testament/dc/82"
                },
                {
                    "type": "content",
                    "title": "Nkyerɛkyerɛ na Ahyɛmudzi 83",
                    "uri": "/study/scriptures/dc-testament/dc/83"
                },
                {
                    "type": "content",
                    "title": "Nkyerɛkyerɛ na Ahyɛmudzi 84",
                    "uri": "/study/scriptures/dc-testament/dc/84"
                },
                {
                    "type": "content",
                    "title": "Nkyerɛkyerɛ na Ahyɛmudzi 85",
                    "uri": "/study/scriptures/dc-testament/dc/85"
                },
                {
                    "type": "content",
                    "title": "Nkyerɛkyerɛ na Ahyɛmudzi 86",
                    "uri": "/study/scriptures/dc-testament/dc/86"
                },
                {
                    "type": "content",
                    "title": "Nkyerɛkyerɛ na Ahyɛmudzi 87",
                    "uri": "/study/scriptures/dc-testament/dc/87"
                },
                {
                    "type": "content",
                    "title": "Nkyerɛkyerɛ na Ahyɛmudzi 88",
                    "uri": "/study/scriptures/dc-testament/dc/88"
                },
                {
                    "type": "content",
                    "title": "Nkyerɛkyerɛ na Ahyɛmudzi 89",
                    "uri": "/study/scriptures/dc-testament/dc/89"
                },
                {
                    "type": "content",
                    "title": "Nkyerɛkyerɛ na Ahyɛmudzi 90",
                    "uri": "/study/scriptures/dc-testament/dc/90"
                },
                {
                    "type": "content",
                    "title": "Nkyerɛkyerɛ na Ahyɛmudzi 91",
                    "uri": "/study/scriptures/dc-testament/dc/91"
                },
                {
                    "type": "content",
                    "title": "Nkyerɛkyerɛ na Ahyɛmudzi 92",
                    "uri": "/study/scriptures/dc-testament/dc/92"
                },
                {
                    "type": "content",
                    "title": "Nkyerɛkyerɛ na Ahyɛmudzi 93",
                    "uri": "/study/scriptures/dc-testament/dc/93"
                },
                {
                    "type": "content",
                    "title": "Nkyerɛkyerɛ na Ahyɛmudzi 94",
                    "uri": "/study/scriptures/dc-testament/dc/94"
                },
                {
                    "type": "content",
                    "title": "Nkyerɛkyerɛ na Ahyɛmudzi 95",
                    "uri": "/study/scriptures/dc-testament/dc/95"
                },
                {
                    "type": "content",
                    "title": "Nkyerɛkyerɛ na Ahyɛmudzi 96",
                    "uri": "/study/scriptures/dc-testament/dc/96"
                },
                {
                    "type": "content",
                    "title": "Nkyerɛkyerɛ na Ahyɛmudzi 97",
                    "uri": "/study/scriptures/dc-testament/dc/97"
                },
                {
                    "type": "content",
                    "title": "Nkyerɛkyerɛ na Ahyɛmudzi 98",
                    "uri": "/study/scriptures/dc-testament/dc/98"
                },
                {
                    "type": "content",
                    "title": "Nkyerɛkyerɛ na Ahyɛmudzi 99",
                    "uri": "/study/scriptures/dc-testament/dc/99"
                },
                {
                    "type": "content",
                    "title": "Nkyerɛkyerɛ na Ahyɛmudzi 100",
                    "uri": "/study/scriptures/dc-testament/dc/100"
                },
                {
                    "type": "content",
                    "title": "Nkyerɛkyerɛ na Ahyɛmudzi 101",
                    "uri": "/study/scriptures/dc-testament/dc/101"
                },
                {
                    "type": "content",
                    "title": "Nkyerɛkyerɛ na Ahyɛmudzi 102",
                    "uri": "/study/scriptures/dc-testament/dc/102"
                },
                {
                    "type": "content",
                    "title": "Nkyerɛkyerɛ na Ahyɛmudzi 103",
                    "uri": "/study/scriptures/dc-testament/dc/103"
                },
                {
                    "type": "content",
                    "title": "Nkyerɛkyerɛ na Ahyɛmudzi 104",
                    "uri": "/study/scriptures/dc-testament/dc/104"
                },
                {
                    "type": "content",
                    "title": "Nkyerɛkyerɛ na Ahyɛmudzi 105",
                    "uri": "/study/scriptures/dc-testament/dc/105"
                },
                {
                    "type": "content",
                    "title": "Nkyerɛkyerɛ na Ahyɛmudzi 106",
                    "uri": "/study/scriptures/dc-testament/dc/106"
                },
                {
                    "type": "content",
                    "title": "Nkyerɛkyerɛ na Ahyɛmudzi 107",
                    "uri": "/study/scriptures/dc-testament/dc/107"
                },
                {
                    "type": "content",
                    "title": "Nkyerɛkyerɛ na Ahyɛmudzi 108",
                    "uri": "/study/scriptures/dc-testament/dc/108"
                },
                {
                    "type": "content",
                    "title": "Nkyerɛkyerɛ na Ahyɛmudzi 109",
                    "uri": "/study/scriptures/dc-testament/dc/109"
                },
                {
                    "type": "content",
                    "title": "Nkyerɛkyerɛ na Ahyɛmudzi 110",
                    "uri": "/study/scriptures/dc-testament/dc/110"
                },
                {
                    "type": "content",
                    "title": "Nkyerɛkyerɛ na Ahyɛmudzi 111",
                    "uri": "/study/scriptures/dc-testament/dc/111"
                },
                {
                    "type": "content",
                    "title": "Nkyerɛkyerɛ na Ahyɛmudzi 112",
                    "uri": "/study/scriptures/dc-testament/dc/112"
                },
                {
                    "type": "content",
                    "title": "Nkyerɛkyerɛ na Ahyɛmudzi 113",
                    "uri": "/study/scriptures/dc-testament/dc/113"
                },
                {
                    "type": "content",
                    "title": "Nkyerɛkyerɛ na Ahyɛmudzi 114",
                    "uri": "/study/scriptures/dc-testament/dc/114"
                },
                {
                    "type": "content",
                    "title": "Nkyerɛkyerɛ na Ahyɛmudzi 115",
                    "uri": "/study/scriptures/dc-testament/dc/115"
                },
                {
                    "type": "content",
                    "title": "Nkyerɛkyerɛ na Ahyɛmudzi 116",
                    "uri": "/study/scriptures/dc-testament/dc/116"
                },
                {
                    "type": "content",
                    "title": "Nkyerɛkyerɛ na Ahyɛmudzi 117",
                    "uri": "/study/scriptures/dc-testament/dc/117"
                },
                {
                    "type": "content",
                    "title": "Nkyerɛkyerɛ na Ahyɛmudzi 118",
                    "uri": "/study/scriptures/dc-testament/dc/118"
                },
                {
                    "type": "content",
                    "title": "Nkyerɛkyerɛ na Ahyɛmudzi 119",
                    "uri": "/study/scriptures/dc-testament/dc/119"
                },
                {
                    "type": "content",
                    "title": "Nkyerɛkyerɛ na Ahyɛmudzi 120",
                    "uri": "/study/scriptures/dc-testament/dc/120"
                },
                {
                    "type": "content",
                    "title": "Nkyerɛkyerɛ na Ahyɛmudzi 121",
                    "uri": "/study/scriptures/dc-testament/dc/121"
                },
                {
                    "type": "content",
                    "title": "Nkyerɛkyerɛ na Ahyɛmudzi 122",
                    "uri": "/study/scriptures/dc-testament/dc/122"
                },
                {
                    "type": "content",
                    "title": "Nkyerɛkyerɛ na Ahyɛmudzi 123",
                    "uri": "/study/scriptures/dc-testament/dc/123"
                },
                {
                    "type": "content",
                    "title": "Nkyerɛkyerɛ na Ahyɛmudzi 124",
                    "uri": "/study/scriptures/dc-testament/dc/124"
                },
                {
                    "type": "content",
                    "title": "Nkyerɛkyerɛ na Ahyɛmudzi 125",
                    "uri": "/study/scriptures/dc-testament/dc/125"
                },
                {
                    "type": "content",
                    "title": "Nkyerɛkyerɛ na Ahyɛmudzi 126",
                    "uri": "/study/scriptures/dc-testament/dc/126"
                },
                {
                    "type": "content",
                    "title": "Nkyerɛkyerɛ na Ahyɛmudzi 127",
                    "uri": "/study/scriptures/dc-testament/dc/127"
                },
                {
                    "type": "content",
                    "title": "Nkyerɛkyerɛ na Ahyɛmudzi 128",
                    "uri": "/study/scriptures/dc-testament/dc/128"
                },
                {
                    "type": "content",
                    "title": "Nkyerɛkyerɛ na Ahyɛmudzi 129",
                    "uri": "/study/scriptures/dc-testament/dc/129"
                },
                {
                    "type": "content",
                    "title": "Nkyerɛkyerɛ na Ahyɛmudzi 130",
                    "uri": "/study/scriptures/dc-testament/dc/130"
                },
                {
                    "type": "content",
                    "title": "Nkyerɛkyerɛ na Ahyɛmudzi 131",
                    "uri": "/study/scriptures/dc-testament/dc/131"
                },
                {
                    "type": "content",
                    "title": "Nkyerɛkyerɛ na Ahyɛmudzi 132",
                    "uri": "/study/scriptures/dc-testament/dc/132"
                },
                {
                    "type": "content",
                    "title": "Nkyerɛkyerɛ na Ahyɛmudzi 133",
                    "uri": "/study/scriptures/dc-testament/dc/133"
                },
                {
                    "type": "content",
                    "title": "Nkyerɛkyerɛ na Ahyɛmudzi 134",
                    "uri": "/study/scriptures/dc-testament/dc/134"
                },
                {
                    "type": "content",
                    "title": "Nkyerɛkyerɛ na Ahyɛmudzi 135",
                    "uri": "/study/scriptures/dc-testament/dc/135"
                },
                {
                    "type": "content",
                    "title": "Nkyerɛkyerɛ na Ahyɛmudzi 136",
                    "uri": "/study/scriptures/dc-testament/dc/136"
                },
                {
                    "type": "content",
                    "title": "Nkyerɛkyerɛ na Ahyɛmudzi 137",
                    "uri": "/study/scriptures/dc-testament/dc/137"
                },
                {
                    "type": "content",
                    "title": "Nkyerɛkyerɛ na Ahyɛmudzi 138",
                    "uri": "/study/scriptures/dc-testament/dc/138"
                }
            ]
        },
        {
            "type": "section",
            "title": "Asɔr Dawurbɔ",
            "entries": [
                {
                    "type": "content",
                    "title": "Asɔr Dawurbɔ 1",
                    "uri": "/study/scriptures/dc-testament/od/1"
                },
                {
                    "type": "content",
                    "title": "Asɔr Dawurbɔ 2",
                    "uri": "/study/scriptures/dc-testament/od/2"
                }
            ]
        }
    ],
    "contents": {
        "/study/scriptures/dc-testament/title-page": {
            "uri": "/study/scriptures/dc-testament/title-page",
            "title": "Dzin Krataafa",
            "data_type": "chapter",
            "book_title": "Nkyerɛkyerɛ na Ahyɛmudzi No Jesus Christ N’Asɔr a ɔwɔ hɔ ma Nda a Odzi Ekyir Ahotseweefo",
            "subtitle": [
                "Joseph Smith, Nkɔnhyɛnyi No Ne Nyikyerɛ a Onyae no Wɔ Mu Asɔr ne President A Odzi Kan na N’apamfo a Wodzii Ɔno N’ekyir Bɔhwɛɛ Asɔr no do no so Dze Bi Kãa Ho"
            ],
            "text": [
                "Jesus Christ N’Asɔr a ɔwɔ hɔ ma Nda a Odzi Ekyir Ahotseweefo na Wotsimtsimii",
                "Salt Lake City, Utah, USA",
                "© 2018 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/dc-testament/introduction": {
            "uri": "/study/scriptures/dc-testament/introduction",
            "title": "Mbueienyi",
            "data_type": "chapter",
            "book_title": "Mbueienyi",
            "text": [
                "Nkyerɛkyerɛ na Ahyɛmudzi yi yɛ nyikyerɛ a ofir Nyame na nkenyan dawurbɔ a wɔdze maa dɛ wɔnhwɛ do mfa nkyekyer Nyankopɔn n’ahenman no wɔ asaase do wɔ nda a odzi ekyir yi mu. Ɔwɔ mu dɛ no mu afã no dodowara wɔkãa kyerɛɛ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo no mu mba dze, naaso no mu nsɛm, kɔkɔbɔ na afotu nyina yɛ mfaso dze ma adasamba nyinara na nsɛm a ɔwɔ mu no yɛ nsa a wɔroto dze afrɛ nyimpa a wɔwɔ mbea nyina dɛ wontsie Ewuradze Jesus Christ ne ndze a ɔrekasa kyerɛ hɔn wɔ aber yi mu wɔ hɔn yieyɛ nye hɔn nkwagye a ɔwɔ hɔ daapem ho.",
                "Nyikyerɛ a ɔwɔ nwoma yi mu no mu dodowara wɔdze duaa Joseph Smith Kakraba, a ɔyɛ Nkɔnhyɛnyi na President a odzi kan wɔ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo no mu. Binom so wɔ hɔ a Asɔr ne President a Odzi Kan na N’apamfo a wodzii n’ekyir bɔhwɛɛ Asɔr no do no na wɔkyerɛwee (hwɛ nsɛm a wɔakyerɛw wɔ N&A 135, 136 na 138 etsifi no nye Tum Dawurbɔ 1 na 2 no).",
                "Nkyerɛkyerɛ na Ahyɛmudzi yi yɛ Asɔr no no nwoma etsitsir a wɔagye ato mu no mu kor a ɔkã Bible, Mormon Nwoma na Bota a Ɔsom Bo Mapa no ho. Mbom Nkyerɛkyerɛ na Ahyɛmudzi no yɛ soronko osiandɛ ɔnnyɛ tsetseberdo kyerɛwsɛm bi a wɔakyerɛ ase, na mbom ɔyɛ nkyirmba aber do nsɛm a Nyankopɔn dze duaa No nkɔnhyɛfo a, ɔsaan mu yii hɔn no do dze mae wɔ N’edwuma krɔnkrɔn ne nsanananmu na wɔmfa nkyekyer Nyankopɔn n’ahenman no wɔ asaase do wɔ nda yi mu. Obi tse Ewuradze Jesus Christ, Ne ndze bɔkɔɔ na ɔyɛ ndam dɛ ɔrekasa fofor wɔ ne mberano ne mãhyɛ no mu wɔ nyikyerɛ no mu; na dwumadzi a ɔwɔ mu no yɛ Ne Mbae a Otsĩa Ebien no ho nsiesie, dze hyɛ, nkɔnhyɛfo krɔnkrɔn nyina hɔn nyɛe nye hɔn nsɛm a wɔkãe fi wiadze ahyɛse no mã na ɔmmbɔ ebira.",
                "Wɔwoo Joseph Smith Kakraba wɔ Mumu 23, 1805 wɔ Sharon, a ɔwɔ Windsor County, a ɔwɔ Vermont mu. Osuar no, ɔnye n’ebusuafo fii hɔ kɔr ndɛ Manchester, wɔ New York anee. Aber a ɔtse hɔ no, wɔ Fefɛwber, 1820 mu no, na oedzi mfe duanan no, nna onyaa n’enyido-adzehu sũahu a odzi kan, no mu na Nyankopɔn, Onnyiewiei Egya no, na Ne Ba Jesus Christ Hɔn ankasa bɛseraa no. Wɔsee no wɔ enyido-adzehu yi mu dɛ Jesus Christ no nokwar Asɔr no a wɔkyekyeer no wɔ Ahyɛmu Fofor aber do no a wɔdze asɛmpa ne mãhyɛ dzii dwuma no, nnyi asaase do bio. Onyaa nyikyerɛ binom so ekyir a ofir sor no, no mu na abɔfo pii kyerɛkyerɛɛ no; wɔdaa no edzi kyerɛɛ no dɛ Nyame wɔ dwuma soronko bi ma no dɛ odzi wɔ asaase do, na dɛ wɔnam no do dze nkenyan bɛma Jesus Christ N’Asɔr bɛsan aba asaase do.",
                "Ekyir no wɔmaa Joseph Smith mboa nwanwa ma otumii kyerɛɛ Mormon Nwoma no ase na wotsintsimii dze puee guado. Aber yi mu no John Onumanyi no hyɛɛ ɔno na Oliver Cowdery Aaron Asɔfodzi no wɔ Esusow Aketseaba, 1829 (hwɛ N&A 13), annkyɛr, na tsetseberdo Asomafo Peter, James na John so dze Melchizedek Asɔfodzi no bɛhyɛɛ hɔn (hwɛ N&A 27:12). Asɔfohyɛ bi so dzii do a no mu no, Moses, Elijah, Elias nye tsetseberdo nkɔnhyɛfo pii dze asɔfodzi ne nsaafee no maa hɔn (hwɛ N&A 110; 128:18, 21). Nokwar, asɔfohyɛ yinom yɛ tum krɔnkrɔn a wɔdze maa nyimpa wɔ asaase do ne nsananan mu. Ebɔbira 6, 1830 mu na Nkɔnhyɛnyi Joseph Smith nam nkyerɛkyerɛ a ofi sor do kyekyeer Asɔr no, dɛm na Jesus Christ no nokwar Asɔr no sanee baa asaase do bio dɛ asɔrkuw wɔ adasa mu, a ɔwɔ tumdzi dɛ ɔkyerɛkyerɛ asɛmpa no na wɔdze yɛ nkwagye ho ayɛdze (Hwɛ N&A 20 na Bota a Ɔsom Bo Mapã, Joseph Smith—Abakɔsɛm 1.)",
                "Nyikyerɛ krɔnkrɔn yi wonyae no wɔ mpaabɔ ho mbuae, wɔ ahokyer ber mu, na ɔbaa dɛ abrabɔ mu nsɛm a ɔfa nyimpa ankasa ne gyinabew ho. Nkɔnhyɛnyi no nye ne mfɛfo no hwehwɛɛ kwankyerɛ a ofir Nyame, na nyikyerɛ yinom kyerɛ dɛ hɔn nsa kãe. Wɔ nyikyerɛ no mu no, yetum hu Jesus Christ n’asɛmpa a ɔasan dze aba na mbrɛ osiansian na ɔrema mberano ne mãhyɛ no abɔbɔ adze. Asɔr no n’anee nkɔree, fi New York na Pennsylvania kɔr Ohio, kɔr Missouri, kɔr Illinois, na ewiei koraa no wɔdze kɔr Great Basin wɔ America anee nye Ahotseweefo no hɔn aperdzi kɛse a wodzii dɛ wɔbɛkyekyer Zion wɔ asaase do wɔ nkyirmba aber yi mu no so da edzi pefee wɔ nyikyerɛ yinom mu.",
                "Nwoma yi n’afã a odzi kan no dodowara no mu nsɛm fa Mormon Nwoma no ne nkyerɛase nye mbrɛ wosii dze puee guado ho (hwɛ afã 3, 5, 10, 17, na 19 mu). Ekyir afã binom so kyerɛ dɛ Nkɔnhyɛnyi Joseph Smith dze nkenyan kyerɛɛ Bible no ase, dɛm mber yi mu na ɔmaa nsa kãa nkyerɛkyerɛ afã etsitsir pii no (hwɛ mfatoho bi fi, afã 37, 45, 73, 76, 77, 86, 91 na 132, nsɛm a ɔwɔ no mu biara dzi mu wɔ Bible ne nkyerɛase kɔ do).",
                "Wɔ nyikyerɛ no mu no, wɔda asɛmpa no ne nkyerɛkyerɛ edzi na wɔkyerɛkyerɛ ne fapem ndzɛmba ase tse dɛ Nyametsir, nyimpa ahyɛse, dɛ Satan wɔ hɔ ampa, abrabɔ ne tsirmpɔw, siantsir a setsie hia, siantsir a nnuho hia, Sunsum Krɔnkrɔn no dwumadzi no, ayɛdze na dwumadzi a wɔdze kɔ nkwagye mu, mbrɛ ndaamba wiadze bɛyɛ, mbrɛ nyimpa ne gyinabew bɛyɛ wɔ Owusoɛr na Atsɛmbu ekyir, awar ne mbersantsen nkitahodzi, na mbrɛ onnyiewiei ebusua no su tse. Dɛmara, so na nkakrankakra wosansan Asɔr no ne dzibewdzifo dwumadzi ne su, dza ɔfa mbrɛ wosi frɛ bishopfo, Asɔr ne President a Odzi Kan na n’Apamfo, Abaguafo Duebien Kuw, nye Eduosuonfo nye mbrɛ wosi tsew banodzifo dzibewdzifo nye quorumfo ekuwekuw binom. Dza obua ekyir nye dase a wɔgye wɔ Jesus Christ ho—dɛ Ɔyɛ Nyame, N’ahentum, N’emudzi, Ne dɔ na Ne tum a Ɔdze pon nkwa—dɛm ndzɛmba yi ma nwoma yi som bo kɛse ma adasa ebusua nyina, na “ɔsom bo dɛ Wiadze nyina mu ahonyadze ma Asɔr no” (hwɛ N&A 70 etsifi).",
                "Ahyɛse no Joseph Smith n’akyerɛwfo na wɔkyerɛɛw nyikyerɛ no, na Asɔrmba no dze enyigye nye hɔnho kyɛɛ dza wɔdze nsa akyerɛw no. Ama woeenya nkyerɛwee a otsim yie no, annkyɛr na akyerɛwfo no hwɛɛ nyikyerɛ yinom do kyerɛwee guu nwoma nkyerɛwee mbukuu mu a, Asɔr banodzifo dze yɛɛ nsiesie a wɔdze betsintsim nyikyerɛ yinom. Joseph nye abɔasefo Ahotseweefo no hun nyikyerɛ yinom dɛ mbrɛ wohun Asɔr no, dɛ ahom wɔ mu, dɛ dza ɔrokɔ do resesã dze renya mpontu na ogye nsiesiei na nyikyerɛ bi kã ho. Wohun so dɛ mfomdo a wɔannhyɛda annyɛ etum aba mu ɔnam dɛ wɔhwɛ do kyerɛw nye ahoboa a wɔreyɛ dze etsintsim no. Dɛm ntsi Asɔr ehyiadzi banodzifo bisaa Joseph Smith wɔ afe 1831 mu dɛ ɔntsentsen mfomdo anaa mfom biara a obodua Sunsum Krɔnkrɔn no do ehu no.",
                "Wɔahwehwɛ nyikyerɛ no mu na wɔatsentsen no ewie no, Asɔrmba a wɔwɔ Missouri hyɛɛ ase dɛ woritsintim nwoma bi a ne dzin dze A Book of Commandments for the Government of the Church of Christ, (Mbrasɛm Nwoma a Wɔdze Bobu Christ N’asɔr), a nna Nkɔnhyɛnyi no n’asɔpɔkan nyikyerɛ no mu dodowara wɔ mu. Mbom dɛm mbɔdzembɔ yi a odzi kan a wɔyɛɛ dɛ wɔdze nyikyerɛ no bopue guado no baa ewiei ber a dɔm bi tuii hyɛɛ Ahotseweefo no do na wɔsɛɛ tsintsimfir ɔfese no wɔ Jackson County wɔ Ayɛwoho 20, afe 1833 mu.",
                "Wɔtsee dɛ wɔasɛɛ Missouri tsintsimfir ɔfese no, Joseph Smith nye Asɔr banodzifo binom hyɛɛ ase dɛ wɔreyɛ ahoboa dze nyikyerɛ no epue guado wɔ Kirtland, Ohio. Ama bio wɔaatsen mfomdo, akyerɛkyerɛ nsɛmfua no mu, na wonyim dɛ Asɔr no enya mpuntu wɔ nkyerɛkyerɛ na nhyehyɛɛ mu no, Joseph Smith hwɛɛ do ma wɔhyehyɛɛ nyikyerɛ no mu bi ne nsɛnfua no yie dze ayɛ ahoboa ma wɔdze epue guado wɔ afe 1835 mu dɛ Doctrine and Covenants of the Church of the Latter Day Saints (Asɔr a ɔwɔ hɔ ma Nda a Odzi Ekyir Ahotseweefo ne Nkyerɛkyerɛ na Ahyɛmudzi) Joseph Smith maa Nkyerɛkyerɛ na Ahyɛmudzi nwoma kor so ho kwan, a wɔdze puee guado abosom krakra ara ekyir a wokuum Nkɔnhyɛnyi no wɔ ne gyedzi ho wɔ afe 1844 mu.",
                "Nyikyerɛ yinom no soom Nda a Odzi Ekyir Ahotseweefo abɔasefo no bo na wɔhwɛɛ no dɛ nsɛm a ofi Nyame hɔ reba hɔn hɔ. Ɔdze rokɔ afe 1831 n’ewiei ber bi mu no, elderfo dodow ara a wɔwɔ Asɔr no mu no gyee dase awɔse mu dɛ Ewuradze agye dase akyerɛ hɔn akra dɛ, nyikyerɛ yinom yɛ nokwar. Dasegye yi wɔdze puee guado wɔ afe 1835 Nkyerɛkyerɛ na Ahyɛmudzi no mu dɛ Asomafo Duebien no hɔn dasegye a wɔdze hɔn nsa akyerɛw.",
                "Adasefo no hɔn dasegye wɔ Ewuradze ne Mbrasɛm Nwoma no ho, mbrasɛm no a ɔdze duaa Joseph Smith Kakraba, do dze maa N’asɔr no, ɔno nye nyia Asɔrtɔw no yii no sii hɔ dze maa dwumadzi yi no:",
                "Dɛm ntsi, yɛpɛ dɛ yɛgye dase kyerɛ wiadzemba, kyerɛ abɔdze biara a ɔwɔ asaase enyi do, dɛ Ewuradze nam Sunsum Krɔnkrɔn a oehue egu hɛn do no do, agye dase akyerɛ hɛn akra, dɛ wɔnam Nyankopɔn ne nkenyan do dze mbrasɛm yinom mae na no ho wɔ mfaso dze ma adasa nyina na ɔyɛ nokwar ampa.",
                "Yɛgye dɛm dase yi kyerɛ wiadze, Ewuradze nye hɛn boafo; na ɔnam Nyankopɔn Egya no, nye Ne Ba, Jesus Christ hɔn adom do, na wɔama hɛn kwan dɛ yɛngye dase yi nkyerɛ wiadze, na yedzi dɛw kɛse wɔ iyi mu, na yɛbɔ mpaa ma Ewuradze daadaa ama adasa eenya mu mfaso.",
                "Duebien no hɔn edzin nye:",
                "Thomas B. Marsh",
                "David W. Patten",
                "Brigham Young",
                "Heber C. Kimball",
                "Orson Hyde",
                "William E. McLellin",
                "Parley P. Pratt",
                "Luke S. Johnson",
                "William Smith",
                "Orson Pratt",
                "John F. Boynton",
                "Lyman E. Johnson",
                "Nkyerɛkyerɛ na Ahyɛmudzi nwoma a ekyir no wɔdze puee guado no, wɔdze nyikyerɛ binom anaadɛ nsɛm a wɔkyerɛwee ber a nsa kãe ma etsitsir nhyiamu anaa, Asɔr n’ehyiadzi mba no agye ato mu no, akã ho. Afe 1876 nwoma no, Elder Orson Pratt na osiesiei wɔ Brigham Young no kwankyerɛ ase, ɔhyehyɛɛ nyikyerɛ no mber a nsɛm no sisii na ɔdze etsir afofor a ɔyɛ ho abakɔsɛm mbueienyi kãa ho.",
                "Fitsi 1835 nwoma no a wɔdze puee guado no, wɔdze nyamesɛm adzesua esuon so kãa ho; Dɛm adzesua no dzin a wɔdze too do nye Lectures on Faith (Gyedzi ho Nkyerɛkyerɛ). Wɔyɛɛ nkyerɛkyerɛ yinom maa Nkɔnhyɛfo Skuul a ɔwɔ Kirtland, Ohio no no mu mba fi 1834 kesi 1835. Ɔwɔ mu dɛ no ho wɔ mfaso ma nkyerɛkyerɛ na kwankyerɛ dze, naaso woyii fii Nkyerɛkyerɛ na Ahyɛmudzi Nwoma a wɔdze puee guado wɔ 1921 no mu, osiandɛ wɔammfa amma anaadɛ woennyi aankyerɛ Asɔrtɔw no nyina.",
                "Afe 1981 Ngyiresi Borɔfokasa Nkyerɛkyerɛ na Ahyɛmudzi nwoma mu no yɛ ber a odzi kan a wɔdze nkyerɛwee nwoma ebiasa kãa ho. Iyinom nye afã 137 na 138 a wɔda ewufo hɔn nkwagye fapem no edzi; nye Asɔr Dawurbɔ 2, rekã dɛ wɔbɛyɛ ayɛdze dze ahyɛ Asɔr no mu mbanyin nyinara a wodzi mu dze asɔfodzi aahyɛ hɔn a, wɔronnhwɛ ebusuakuw a ofi anaa no wer enyi.",
                "Nkyerɛkyerɛ na Ahyɛmudzi nwoma fofor biara a wɔdze epue guado no atsentsen mfomdo a ɔwɔ hɔ dadaw no na ɔdze nsɛm fofor akã ho nkanka abakɔsɛm a wɔakyerɛw wɔ afã-afã n’etsifi no mu no. Nwoma yi a wɔdze epue guado yi kɔ do siesie mber na mbea edzin na ɔyɛ ntsentsenee binom so. Wɔayɛ nsakyer yinom ama nwoma no mu nsɛm no nye abakɔsɛm mu nsɛm a wonyim dɛ ɔyɛ nokwar yie no asaa. Ndzɛmba soronko bi so a wɔayɛ wɔ nwoma fofor a wɔdze epue guado yi mu nye map horow a wɔayɛ ho nsesã a ɔkyerɛ mbea etsitsir a wonyaa nyikyerɛ yinom wɔ, nye Asɔr abakɔsɛm mbea mfonyin a wɔayɛ ne yie, nsɛm no ntõtõho, ɔfã tsir nsɛm, na nsɛngyinado a woetwitwa do esinesin no, wɔayɛ iyinom nyina ama wɔaaboa akenkanfo ma wɔaatse nsɛm no ase yie na woeedzi dɛw wɔ Ewuradze ne nsɛm a, ɔdze ama wɔ Nkyerɛkyerɛ Na Ahyɛmudzi Nwoma no mu no ho. Woyii ɔfã etsifi nsɛm no fii Asɔr Abakɔsɛm Mboano Nwoma nye History of the Church (Asɔr Abakɔsɛm) a wɔdze puee guado (etsifi nsɛm mu no nwoma ebien yinom na wɔfrɛɛ no Joseph Smith n’abakɔsɛm no) nye Joseph Smith Papers (Joseph Smith Nkrataa horow)."
            ]
        },
        "/study/scriptures/dc-testament/dc/1": {
            "uri": "/study/scriptures/dc-testament/dc/1",
            "title": "Nkyerɛkyerɛ na Ahyɛmudzi 1",
            "data_type": "chapter",
            "chapter_name": "Ɔfã 1",
            "chapter_summary": [
                "1–7, Kɔkɔbɔ ndze no wɔ hɔ ma nyimpa nyinara; 8–16, Gyedzi ho asehwe na emumuyɛdze bɛba ansaana Mbaa a Otsĩa Ebien no asõ; 17–23, Wɔfrɛɛ Joseph Smith dɛ ɔnsan mfa Ewuradze no nokwar na no tum mbra asaase do; 24–33, Wɔdze Mormon Nwoma no puee guado na wɔkyekyeer nokwar Asɔr no; 34–36, Wobeyi asomdwee efi asaase do; 37–39, Hom nhwehwɛ dɛm mbrasɛm yinom mu."
            ],
            "book_title": "Nkyerɛkyerɛ na Ahyɛmudzi No",
            "verses": [
                {
                    "number": 1,
                    "text": "Hom ntsie, O nkorɔfo a hom wɔ m’asɔr mu, nyia ne tsenabea wɔ sor ne ndze na ɔse, na n’enyiwa sõ adasa nyinara do; nyew, nokwar mese: Hom ntsie, nkorɔfo a hom fi ekyirekyir; nye hom a hom wɔ esupruw do wɔ po do, hom nyina ntsie."
                },
                {
                    "number": 2,
                    "text": "Na nokwar, Ewuradze ne ndze wɔ hɔ ma adasa nyinara, na obiara nnyi hɔ a obefi nsa; na enyiwa biara nnyi hɔ a onnkohu, anaa asowa biara nnyi hɔ a ɔnnkɛtse, anaa akoma biara nnyi hɔ a onnkohwira mu."
                },
                {
                    "number": 3,
                    "text": "Na awerɛhow kɛse bɛhɛn etuatsewfo mu; osiandɛ wɔbɛkã hɔn emumuyɛ wɔ adan etsifi, na wɔbɛda hɔn nsumaamu ndzeyɛɛ edzi."
                },
                {
                    "number": 4,
                    "text": "Na m’esuafo a masan mu eyi hɔn wɔ nda a odzi ewiei yi mu no nna kɔkɔbɔ ndze befi hɔn anomu aba adasa nyina hɔ."
                },
                {
                    "number": 5,
                    "text": "Na wɔbɔkɔ mbeambea na obiara nnyi hɔ a obesiw hɔn kwan, osiandɛ emi Ewuradze na mahyɛ hɔn."
                },
                {
                    "number": 6,
                    "text": "Hwɛ, iyi nye mo tumdzi, nye mo nkowaa hɔn tumdzi, na me mbrasɛm no nyienyim a medze ama hɔn dɛ wontsintsim mfa mpue guado mma hom, O adasa a hom wɔ asaase do."
                },
                {
                    "number": 7,
                    "text": "Dɛm ntsi, hom nsuro na homho mpopo, O hom adasa, na dza emi Ewuradze ahyɛ ɔmom wɔ mu biara bɛhyɛ mã."
                },
                {
                    "number": 8,
                    "text": "Na nokwar mese hom dɛ, hɔn a wɔkɔ mbeambea kɛkã nsɛm yi kyerɛ adasa a wɔwɔ asaase do no, hɔn na wɔama hɔn tum dɛ wɔnsɔw hɔn a wɔwɔ asaase nye sor, ekyingyefo nye etuatsewfo ano;"
                },
                {
                    "number": 9,
                    "text": "Nyew, nokwar, wɔnsɔw hɔn ano mma da no a wobohue Nyame n’ebufuhyew egu emumuyɛfo do a nsusui biara nnyi ho no—"
                },
                {
                    "number": 10,
                    "text": "Nkodu da no a Ewuradze bɛba ebosusu nyimpa biara n’edwuma do etua no kaw, na ɔdze esusudze kor noara a nyimpa biara dze esusu ne nyɛnko nyimpa dze esusu no."
                },
                {
                    "number": 11,
                    "text": "Dɛm ntsi na Ewuradze ne ndze wɔ hɔ ma asaase ano nyina no, aama hɔn a wɔbɛtse nyina aatse."
                },
                {
                    "number": 12,
                    "text": "Hom nsiesie homho, hom nsiesie homho mma dza ɔreba no, osiandɛ Ewuradze abɛn;"
                },
                {
                    "number": 13,
                    "text": "Na Ewuradze n’ebufuw adzɛw, na ɔahohor ne nkrantsee ho wɔ sor, na ɔbɔtɔ adasa a wɔwɔ asaase do no do."
                },
                {
                    "number": 14,
                    "text": "Na wɔbɛda Ewuradze n’abasa edzi akyerɛ; na da no reba a hɔn a wonnketsie Ewuradze ne ndze, anaa no nkowaa no hɔn ndze, anaa wonnkedzi nkɔnhyɛfo nye asomafo no hɔn nsɛm do no wobotwa hɔn akyen efi nyimpa mu;"
                },
                {
                    "number": 15,
                    "text": "Osiandɛ woefi me nhyehyɛɛ ho, na wɔatõ m’ahyɛmu a ɔwɔ hɔ daapem no;"
                },
                {
                    "number": 16,
                    "text": "Wɔnnhwehwɛ Ewuradze ma ne tseneneeyɛ nnda edzi, mbom obiara fa nankasa no kwan do, na oedzi nankasa ne nyame ne saso ekyir, dza ne saso tse dɛ wiadze dze, na no hwɛbea tse dɛ ohonyi a, ɔyɛ dadaw na ɔbɛhera wɔ Babylon, Babylon kokroko no mpo, ɔbɔhwe ase."
                },
                {
                    "number": 17,
                    "text": "Dɛm ntsi, emi Ewuradze, a minyim mbusu a ɔbɛba adasamba a wɔwɔ asaase do no ntsi, mefrɛɛ m’akowaa Joseph Smith, Kakraba, na mekasaa kyerɛɛ no fi sor, na memaa no mbrasɛm;"
                },
                {
                    "number": 18,
                    "text": "Na memaa binom so mbrasɛm, dɛ wɔmbɔ dɛm nsɛm yinom ho dawur nkyerɛ wiadze; na mayɛ iyinom nyina ama dza nkɔnhyɛfo no kyerɛwee no aahyɛ mã—"
                },
                {
                    "number": 19,
                    "text": "Na wiadze dza ɔyɛ mberɛw no bɛba ebobubu dza ɔyɛ akɛse na ɔyɛ dzen no egu famu, amma ɔdasanyi eenntu ne nyɛnko ɔdasanyi fo, anaadɛ ɔaammfa no werɛ anntwer honam n’abasa—"
                },
                {
                    "number": 20,
                    "text": "Mbom ama ɔdasanyi biara aakasa wɔ Ewuradze Nyankopɔn ne dzin mu, nyia ɔyɛ wiadze Agyenkwa no mpo;"
                },
                {
                    "number": 21,
                    "text": "Ama gyedzi so adɔɔ sõ wɔ asaase do;"
                },
                {
                    "number": 22,
                    "text": "Ama wɔaada m’ahyɛmu a ɔwɔ hɔ daapem no edzi."
                },
                {
                    "number": 23,
                    "text": "Ama hɔn a wɔyɛ mberɛw nye akɔhweaban aabɔ m’asɛmpa no ne mãhyɛ ho dawur akyerɛ wiadze n’ano nyina, wɔ ahemfo nye ahwɛdofo enyim."
                },
                {
                    "number": 24,
                    "text": "Hwɛ, meyɛ Nyame na makã iyi; dɛm mbrasɛm yinom fi mo hɔ, na wɔdze maa mo nkowaa wɔ hɔn mberɛwyɛ mu, dɛ mbrɛ hɔn kasaa tse, ama wɔaatse ase."
                },
                {
                    "number": 25,
                    "text": "Na mber dodow biara a wɔbɔfom no, ɔbɛma woehu."
                },
                {
                    "number": 26,
                    "text": "Na mber dodow biara a wɔbɔhwehwɛ nyansa no, ɔbɛkyerɛ hɔn;"
                },
                {
                    "number": 27,
                    "text": "Na mber dodow biara a wɔbɛyɛ bɔn no, ɔbɛtsẽa hɔn, ama woeenu hɔnho;"
                },
                {
                    "number": 28,
                    "text": "Na mber dodow biara a wɔbɛbrɛ hɔnho adze no, ɔbɛhyɛ hɔn dzen, na oehyira hɔn efi sor, na ɔama hɔn nyimdzee ofi ber to ber."
                },
                {
                    "number": 29,
                    "text": "Na ekyir no a hɔn nsa akã Nephifo hɔn abakɔsɛm no, nyew, m’akowaa Joseph Smith, Kakraba, mpo, nam Nyankopɔn n’ehumbɔbɔr do benya tum dze akyerɛ Mormon Nwoma no ase."
                },
                {
                    "number": 30,
                    "text": "Na hɔn a wɔdze dɛm mbrasɛm yi bɛma hɔn no so benya tum dze akyekyer asɔr yi ne fapem, na wɔdze efi kusukusuyɛ nye sum mu epue, dɛ iyi nye nokwar nye asɔr tseasefo kortonoo a ɔwɔ asaase nyinara enyi do, dza ɔsɔ emi, Ewuradze m’enyi, mekasa kyerɛ asɔrtɔw no na nnyɛ ankorankor—"
                },
                {
                    "number": 31,
                    "text": "Na emi Ewuradze, munnkotum ahwɛ bɔn wɔ kwan ketseketse biara do;"
                },
                {
                    "number": 32,
                    "text": "Naaso, nyia onu noho na odzi Ewuradze ne mbrasɛm do no, ɔdze no bɔn bɛkyɛ no;"
                },
                {
                    "number": 33,
                    "text": "Na nyia onnu noho no, ɔbɛgye kan a oenya no mpo efi ne nsamu; osiandɛ mo Sunsum nnkɛnye nyimpa edzi aper daa, Dɔm Ewuradze na ɔse."
                },
                {
                    "number": 34,
                    "text": "Na bio, nokwar mese hom dɛ, O hom adasa a wɔwɔ asaase do: Emi Ewuradze mepɛ dɛ mema honam nyina hu dɛm nsɛm yinom."
                },
                {
                    "number": 35,
                    "text": "Na emi monnhwɛ nyimpa enyim, na mepɛ dɛ nyimpa nyina bohu dɛ da no reba ntsɛm; dɔn no nnyae nnsõe, na mbom ɔabɛn, ber a wobeyi asomdwee efi asaase do, na abɔnsam benya tum wɔ nankasa n’ahendzi do."
                },
                {
                    "number": 36,
                    "text": "Na Ewuradze benya tum wɔ n’ahotseweefo so do, na obedzi hen wɔ hɔn mu, na obesian dze atsɛmbu aba Idumea anaa wiadze do."
                },
                {
                    "number": 37,
                    "text": "Hom nhwehwɛ mbrasɛm yinom mu, osiandɛ ɔyɛ ampa na nokwar, na nkɔnhyɛ na anohoba a ɔwɔ mu nyina bɛhyɛ mã."
                },
                {
                    "number": 38,
                    "text": "Dza emi Ewuradze makã no, nna makã, na mennsan m’ekyir; na sor na asaase twa mu kɔ mpo a, m’asɛm dze onnkotwa mu akɔ da, na ne nyina bɛhyɛ mã, dɛ ɔnam mankasa me ndze do anaa mo nkowaa ndze do, ne nyina yɛ kor."
                },
                {
                    "number": 39,
                    "text": "Na hwɛ, hwɛ Ewuradze yɛ Nyame, na Sunsum no gye ho dase, na dasegye no yɛ nokwar, na nokwar no tsim hɔ fi afebɔɔ kesi afebɔɔ. Amen."
                }
            ]
        },
        "/study/scriptures/dc-testament/dc/2": {
            "uri": "/study/scriptures/dc-testament/dc/2",
            "title": "Nkyerɛkyerɛ na Ahyɛmudzi 2",
            "data_type": "chapter",
            "chapter_name": "Ɔfã 2",
            "chapter_summary": [
                "1, Elijah bɛda asɔfodzi no edzi akyerɛ; 2–3, Wɔdze egyanom anohoba ahyɛ mba akoma mu."
            ],
            "verses": [
                {
                    "number": 1,
                    "text": "Hwɛ, mubodua Elijah nkɔnhyɛnyi no ne nsa do ada Asɔfodzi no edzi akyerɛ hom, ansaana Ewuradze ne da kɛse no a ɔyɛ hu no aba."
                },
                {
                    "number": 2,
                    "text": "Na ɔdze anohoba a wɔdze bɔɔ egyanom no bɛhyɛ mba no hɔn akoma mu, na mba no hɔn akoma bɛdan akɔ hɔn egyanom do."
                },
                {
                    "number": 3,
                    "text": "Sɛ ɔnntse dɛm a, ber a ɔbɛba no wɔbɛsɛɛ asaase nyina koraa."
                }
            ]
        },
        "/study/scriptures/dc-testament/dc/3": {
            "uri": "/study/scriptures/dc-testament/dc/3",
            "title": "Nkyerɛkyerɛ na Ahyɛmudzi 3",
            "data_type": "chapter",
            "chapter_name": "Ɔfã 3",
            "chapter_summary": [
                "1–4, Ewuradze n’akwan yɛ kor na ɔkɔ aprɔw na onnyi ewiei; 5–15, ɔwɔ dɛ Joseph Smith nu noho, ɔno ɔbɛyew nkyerɛase akyɛdze no; 16–20, Mormon Nwoma baa dɛ ɔrebɛgye Lehi n’asefo nkwa."
            ],
            "verses": [
                {
                    "number": 1,
                    "text": "Wonnkotum ama Nyame no ndwuma nye ne nhyehyɛɛ, nye ne botae asɛɛ, nna wonnkotum ama ɔayɛ kwa."
                },
                {
                    "number": 2,
                    "text": "Osiandɛ Nyame nnantsew akwan akyewakyew mu, anaa ɔnndan mmfa nyimfa anaa bankum, nna ɔnnsakyer dza ɔakã, dɛm ntsi n’akwan tsen, na n’akwan yɛ kor na ɔkɔ aprɔw na onnyi ewiei."
                },
                {
                    "number": 3,
                    "text": "Kaa, kaa dɛ nnyɛ Nyame n’edwuma na wɔsɛɛ no, mbom nyimpa n’edwuma a;"
                },
                {
                    "number": 4,
                    "text": "Na ɔwɔ mu dɛ nyimpa benya nyikyerɛ pii, na oenya tum dze ayɛ ndwuma akɛse pii, naaso sɛ otuw noho wɔ nankasa n’ahoɔdzen mu, na obu Nyame n’apam egyangyandze, na odzi nankasa ne pɛ do nye honam akɔndɔ ekyir a, otwar dɛ ɔhwe ase na Nyame nokwafo no n’awerdzi bɛba no do."
                },
                {
                    "number": 5,
                    "text": "Hwɛ, ɔdze dɛm ndzɛmba yinom ahyɛ wo nsa, na mbom hwɛ mbrɛ wo mbrasɛm si dua yɛ dzen; na kaa anohoba no so a ɔdze bɔɔ wo no, sɛ anntõ a."
                },
                {
                    "number": 6,
                    "text": "Na hwɛ, mpɛn ahen na atõ mbrasɛm nye Nyame ne mbra no, na edzi nyimpa ne ndaadaa ekyir."
                },
                {
                    "number": 7,
                    "text": "Na hwɛ, nkyɛ onnyi dɛ isuro nyimpa kyɛn Nyame. Ɔwɔ mu dɛ nyimpa bu Nyame n’apam egyangyandze, na obu ne nsɛm enyimtsia—"
                },
                {
                    "number": 8,
                    "text": "Naaso nkyɛ ɔwɔ dɛ eyɛ nokwafo; na nkyɛ ɔbɛtsen n’abasa na ɔagye wo abamba efi ɔtamfo n’egyen-menaba nyina ano; na nkyɛ ɔnye wo tsenaa ɔhaw ber biara mu."
                },
                {
                    "number": 9,
                    "text": "Hwɛ, ɔwo nye Joseph, na wɔasan mu eyi wo dɛ yɛ Ewuradze n’edwuma, mbom osian mbrato ntsi, sɛ annhwɛ yie a ebɔhwe ase."
                },
                {
                    "number": 10,
                    "text": "Mbom kaa, dɛ Nyame yɛ mbɔbɔrhufo; dɛm ntsi, nu woho wɔ dza ayɛ a ɔnye mbrasɛm a medze maa wo no bɔ ebira no ho, na ebɔkɔ do ayɛ nyia wɔasan mu eyi no no, na ɔafrɛ wo bio dɛ yɛ edwuma no;"
                },
                {
                    "number": 11,
                    "text": "Gyedɛ eyɛ dɛm, ɔno obegyaa wo mu ma abɛyɛ dɛ nyimpa nkaa no, na innkenya akyɛdze bio."
                },
                {
                    "number": 12,
                    "text": "Na sɛ igyaa dza Nyame dze ama wo no a ɔyɛ adzehu na tum a wɔdze kyerɛ ase a, nna egyaa adze a ɔyɛ krɔnkrɔn mu ahyɛ nyimpa omumuyɛnyi nsa,"
                },
                {
                    "number": 13,
                    "text": "Nyia obuu Nyame n’apam egyangyandze, na ɔtoo anohoba krɔnkrɔn kɛse no a ɔbɔe wɔ Nyame enyim, na ɔtweer nankasa n’atsɛmbu na otuuw noho wɔ nankasa ne nyansaa mu no."
                },
                {
                    "number": 14,
                    "text": "Na iyi ntsi na ayew wo ndzinoa mber kakra no."
                },
                {
                    "number": 15,
                    "text": "Na ɔwo na ama woetsiatsia wo kwankyerɛfo n’asɛm do fi ahyɛse no."
                },
                {
                    "number": 16,
                    "text": "Naaso, m’edwuma bɔkɔ do, susuampaara dɛ Agyenkwa no ho nyimdzee nam Jewfo hɔn dasegye do aba wiadze no, dɛmara so mpo na Agyenkwa no ho nyimdzee bɛba mo nkorɔfo hɔ—"
                },
                {
                    "number": 17,
                    "text": "Nye Nephifo, na Jacobfo, na Josephfo, na Zoramfo, osian hɔn egyanom hɔn dasegye ntsi—"
                },
                {
                    "number": 18,
                    "text": "Na dɛm dasegye yi bɛba Lamanfo, Lemuelfo, na Ishmaelfo benya nyimdzee a osian hɔn egyanom hɔn emumuyɛ ntsi wɔwodoow wɔ gyedzi mu, hɔn a Ewuradze maa kwan ma wɔsɛɛ hɔn enuanom Nephifo, osian hɔn emumuyɛ nye hɔn ekyiwadze ne nyɛe ntsi."
                },
                {
                    "number": 19,
                    "text": "Na dɛm botae yi ntsi na wɔakora dɛm mprɛtse yinom do, dza kyerɛwsɛm yinom wɔ do no—ama Ewuradze n’anohoba no a ɔdze bɔɔ no nkorɔfo no aahyɛ mã;"
                },
                {
                    "number": 20,
                    "text": "Ama Lamanfo no ebenya hɔn egyanom ho nyimdzee na woeehu Ewuradze n’anohoba no, na wɔagye asɛmpa no eedzi na wɔdze hɔnho ato Jesus Christ no ndwuma pa do, na woeenya enyimnyam wɔ ne dzin mu na woeedua hɔn nnuho do wɔagye hɔn nkwa. Amen."
                }
            ]
        },
        "/study/scriptures/dc-testament/dc/4": {
            "uri": "/study/scriptures/dc-testament/dc/4",
            "title": "Nkyerɛkyerɛ na Ahyɛmudzi 4",
            "data_type": "chapter",
            "chapter_name": "Ɔfã 4",
            "chapter_summary": [
                "1–4, Akokodur som gye Ewuradze n’asɔfoe nkwa; 5–6, Nyame su ma wɔfata ɔsomdwumadzi no; 7, Ɔwɔ dɛ wɔhwehwɛ Nyame ne ndzɛmba ekyir kwan."
            ],
            "verses": [
                {
                    "number": 1,
                    "text": "Afei hwɛ, dwumadzi a ɔyɛ ahobow bi rubopue adasamba mu."
                },
                {
                    "number": 2,
                    "text": "Dɛm ntsi, O hom a hom rebɛyɛ Nyame n’edwuma, hom nhwɛ mfa hom akoma, ahom, adwen nye ahoɔdzen nyina nsom no, ama hom eetum egyina Nyame n’enyim wɔ da a odzi ewiei no mu dɛ afɔdzi biara nnyi homho."
                },
                {
                    "number": 3,
                    "text": "Dɛm ntsi, sɛ hom wɔ pɛ dɛ hom bɔsom Nyame a, wɔto nsa frɛ hom wɔ edwuma no ho;"
                },
                {
                    "number": 4,
                    "text": "Na hwɛ haban no ahoa dada na twaber no asõ; na hwɛ nyia ɔdze ahoɔdzen tow ne kantankrankye no, ɔnoara na ɔbɔboa ano ama noho aama ɔaannhera, mbom ɔdze nkwagye abrɛ ne kra;"
                },
                {
                    "number": 5,
                    "text": "Na nyia n’enyiwa bɛyɛ kor wɔ Nyame n’enyimnyam nko do, na ɔwɔ gyedzi, enyidado, ayamuyie na ɔdɔ no, na ɔfata edwuma no ne yɛ."
                },
                {
                    "number": 6,
                    "text": "Hom nkaa gyedzi, ɔbra pa, nyimdzee, ahohyɛdo, abotar, enuadɔ, nyamesu, ayamuyie, ahobrɛadze, mbɔdzembɔ."
                },
                {
                    "number": 7,
                    "text": "Hom mbisa, na hom nsa bɛkã; hom mbɔ mu, na wobobue ama hom. Amen."
                }
            ]
        },
        "/study/scriptures/dc-testament/dc/5": {
            "uri": "/study/scriptures/dc-testament/dc/5",
            "title": "Nkyerɛkyerɛ na Ahyɛmudzi 5",
            "data_type": "chapter",
            "chapter_name": "Ɔfã 5",
            "chapter_summary": [
                "1–10, Ɔnam Joseph Smith do na dɛm ebusuasantsen yi nsa bɛkã Ewuradze n’asɛm; 11–18, Adasefo baasa bɛgye Mormon Nwoma no ho dase; 19–20, Ewuradze n’asɛm bɛyɛ hɔ dɛ mbrɛ ɔyɛɛ hɔ mber a abasen kɔ no mu no; 21–35, Martin Harris botum enu noho na ɔabɛyɛ adasefo no mu kor."
            ],
            "verses": [
                {
                    "number": 1,
                    "text": "Hwɛ, mese wo dɛ, ɔnam dɛ m’akowaa Martin Harris apɛ dɛ obenya dasegye wɔ me nsamu dɛ, ɔwo, m’akowaa Joseph Smith, Kakraba, enya dɛm mprɛtse no a agye ho dase dɛ enya efi mo hɔ no ntsi;"
                },
                {
                    "number": 2,
                    "text": "Na afei, hwɛ, iyi na kã kyerɛ no—nyia ɔkasaa kyerɛɛ wo no, see wo dɛ: Emi, Ewuradze, meyɛ Nyame, na medze dɛm ndzɛmba yinom ama ɔwo, m’akowaa Joseph Smith, Kakraba, na mahyɛ wo dɛ gyina yɛ dasefo wɔ dɛm ndzɛmba yinom ho;"
                },
                {
                    "number": 3,
                    "text": "Na maama enye me edzi ahyɛmu, onnyi dɛ edze iyinom kyerɛ, gyedɛ nkorɔfo a mahyɛ wo wɔ hɔn ho no nko; na innyi tum wɔ do gyedɛ medze ma wo."
                },
                {
                    "number": 4,
                    "text": "Na enya akyɛdze a ibotum dze akyerɛ mprɛtse no ase; na iyi nye akyɛdze a odzi kan a medze ama wo; na mahyɛ wo dɛ mma mmpetuw nnkã dɛ akyɛdze biara bio kesi dɛ me tsirmpɔw no bɛhyɛ mã; na mennkɛma wo akyɛdze fofor biara bio kesi dɛ ibowie yɛ."
                },
                {
                    "number": 5,
                    "text": "Nokwar, mese wo dɛ, mbusu bɛba nkorɔfo a wɔwɔ asaase yi do no do sɛ wɔannyɛ aso amma me nsɛm a;"
                },
                {
                    "number": 6,
                    "text": "Na iyi ekyir no, wɔbɛhyɛ wo sɔfo ma edze me nsɛm akɛma adasamba."
                },
                {
                    "number": 7,
                    "text": "Hwɛ, sɛ wɔanngye me nsɛm enndzi a, wɔnnkɛgye ɔwo Joseph, m’akowaa so edzi, sɛ ɔba no dɛ edze dɛm ndzɛmba yinom a medze ahyɛ wo nsa nyina mpo kyerɛ hɔn a."
                },
                {
                    "number": 8,
                    "text": "O, dɛm ekyingyefo na akɔnkyefo ebusuasantsen yi—m’ebufuhyew redzɛw hɔn do."
                },
                {
                    "number": 9,
                    "text": "Hwɛ, nokwar mese wo dɛ, medze dɛm ndzɛmba a medze ahyɛ ɔwo, m’akowaa Joseph nsa yi esie, wɔ me nyansaa mu, na wɔbɛda no edzi akyerɛ ebusuasantsen a wɔreba no;"
                },
                {
                    "number": 10,
                    "text": "Mbom dɛm ebusuasantsen yi bodua wo do enya m’asɛm;"
                },
                {
                    "number": 11,
                    "text": "Na mo nkowaa baasa dasegye bɛka wo dasegye ho, hɔn a mebɛfrɛ hɔn na mahyɛ hɔn asɔfo no, na medze dɛm ndzɛmba yinom bɛkyerɛ hɔn no, wɔdze me nsɛm a medze edua wo do ama no bɔkɔ mbeambea."
                },
                {
                    "number": 12,
                    "text": "Nyew, wobohu ampaara dɛ ndzɛmba yinom yɛ nokwar, osiandɛ mebɛda no edzi efi sor akyerɛ hɔn."
                },
                {
                    "number": 13,
                    "text": "Mebɛma hɔn tum ama woeetum ahwɛ na woeehu ndzɛmba yinom dɛ mbrɛ wɔtse;"
                },
                {
                    "number": 14,
                    "text": "Na mennkɛfa dɛm tum yi ama obiara bio, ma ɔdze agye dɛm dase yi ara wɔ ebusuasantsen yi mu, aber yi mu na m’asɔr bɛhyɛ ase asoɛr efi sar no do—na n’enyim atsew dɛ bosoom, na ɔayɛ fɛw dɛ ewia, na ɔayɛ hu dɛ nsordaafo a wokitsa mfrankaa."
                },
                {
                    "number": 15,
                    "text": "Na adasefo baasa hɔn dasegye mu na medze m’asɛm bodua do akɔ."
                },
                {
                    "number": 16,
                    "text": "Na hwɛ, obiara a ɔgye me nsɛm dzi no, hɔn na mo Sunsum bɛda edzi abɛsera hɔn; na medze nsu na Sunsum no mpo bɔwo hɔn—"
                },
                {
                    "number": 17,
                    "text": "Na ɔwɔ dɛ hom tweɔn kakra, osiandɛ wonnyae nnhyɛɛ hom asɔfo—"
                },
                {
                    "number": 18,
                    "text": "Na hɔn dasegye no so bɔkɔ ekobu ebusuasantsen yi fɔ, sɛ wopirim hɔn akoma dze tsia hɔn a;"
                },
                {
                    "number": 19,
                    "text": "Na amamfoyɛ ntsẽa besian adasamba a wɔwɔ asaase do no mu, na wɔbɔkɔ do ehue egu hɔn do ofi ber to ber, sɛ woennu hɔnho a, ekodu dɛ asaase yi bɔtɔ pan na me mbae ne hyerɛn bɛhyew adasa a wɔwɔ asaase do na ɔasɛɛ hɔn koraa."
                },
                {
                    "number": 20,
                    "text": "Hwɛ, mekã nsɛm yinom kyerɛ hom, dɛ mbrɛ mekãa kyerɛɛ nkorɔfo so wɔ Jerusalem ne nsɛe ho no; na m’asɛm bɛyɛ hɔ dɛm aber yi mu dɛ mbrɛ ɔyɛɛ hɔ wɔ ber a abasen kɔ no mu no."
                },
                {
                    "number": 21,
                    "text": "Na afei mehyɛ ɔwo, m’akowaa Joseph, dɛ nu woho na nantsew tsenenee mu yie wɔ m’enyim, na mma nndzi nyimpa ndaadaa ekyir bio;"
                },
                {
                    "number": 22,
                    "text": "Na si nketse dzi mbrasɛm a medze ama wo no do; na sɛ eyɛ dɛm na woku wo mpo a, hwɛ mebɛma wo nkwa a onnyiewiei."
                },
                {
                    "number": 23,
                    "text": "Na afei, bio, mekasa kyerɛ ɔwo, m’akowaa Joseph, dze fa nyimpa a ɔpɛ dɛ ɔyɛ dasefo no ho—"
                },
                {
                    "number": 24,
                    "text": "Hwɛ, mese wo dɛ, ɔmema noho do na ɔmmbrɛ noho adze dɛ mbrɛ ɔsɛ wɔ m’enyim; na mbom sɛ ɔbɔbɔ no mu adze wɔ m’enyim, na ofi n’akoma mu, brɛ noho adze bɔ mpaa dzendzen wɔ gyedzi mu a, mebɛma no kwan ma ɔahwɛ ndzɛmba a ɔpɛ dɛ ohu no."
                },
                {
                    "number": 25,
                    "text": "Na ɔbɛkasa akyerɛ dɔm a wɔwɔ ebusuasantsen yi mu dɛ: Hwɛ, meehu ndzɛmba a Ewuradze dze akyerɛ Joseph Smith, Kakraba, no na minyim ampaara dɛ ɔyɛ nokwar, osiandɛ meehu, na ɔnam Nyame no tum do na ɔdze kyerɛɛ me na nnyɛ nyimpa dze."
                },
                {
                    "number": 26,
                    "text": "Na emi Ewuradze mehyɛ ɔno m’akowaa Martin Harris dɛ, mma ɔnnkã biribiara a ɔfa ndzɛmba no ho bio nnkyerɛ hɔn, gyedɛ ɔkã dɛ: Meehu, na ɔnam Nyame no tum do na ɔdze kyerɛɛ me; na iyi nye nsɛm a ɔnkã."
                },
                {
                    "number": 27,
                    "text": "Na sɛ ɔpow iyi a, ɔbɔtõ ahyɛmu a ɔnye me edzi no dada no, na hwɛ, woebu no fɔ."
                },
                {
                    "number": 28,
                    "text": "Na afei, gyedɛ ɔbrɛ noho adze na ɔgye ndzɛmba a ɔayɛ a omuo no to mu ma muhu, nye ahyɛmu a ɔnye me edzi dɛ obedzi me mbrasɛm do, na oenya gyedzi wɔ mo mu, hwɛ, mese no dɛ, onnkohu dɛm ndzɛmba yi, osiandɛ mennkɛma oehu ndzɛmba no a maakã ho asɛm no."
                },
                {
                    "number": 29,
                    "text": "Na sɛ dɛm na ɔtse a, nna mehyɛ wo, m’akowaa Joseph, dɛ kã kyerɛ no dɛ, mma ɔnnyɛ bio, eso mma ɔnnhaw me bio wɔ dɛm asɛm yi ho."
                },
                {
                    "number": 30,
                    "text": "Na sɛ dɛm na ɔtse a, hwɛ, mese ɔwo Joseph dɛ, sɛ ekyerɛ nkrataafa kakra ase a, gyaa mber kakra, kesi dɛ mebɛhyɛ wo dɛ sɔw do bio; ansaana asɔw do akyerɛ ase bio."
                },
                {
                    "number": 31,
                    "text": "Na gyedɛ eyɛ iyi, hwɛ, innkenya akyɛdze biara bio, na mebɛgye ndzɛmba a medze ahyɛ wo nsa no efi wo nkyɛn."
                },
                {
                    "number": 32,
                    "text": "Na afei, ɔnam dɛ meehu dada dɛ wɔatsɛw rotweɔn asɛɛ wo ntsi, nyew, mehu dada dɛ sɛ m’akowaa Martin Harris ammbrɛ noho adze amma oennya me nsamu dasegye a, ɔbɔhwe ase wɔ mbrato mu;"
                },
                {
                    "number": 33,
                    "text": "Na dodowara wɔ hɔ a wɔatsɛw rotweɔn asɛɛ wo efi asaase enyi; na osian iyi ntsi na maama wo dɛm mbrasɛm yinom, ama wo nda aawar."
                },
                {
                    "number": 34,
                    "text": "Nyew, na osian iyi ntsi na makã dɛ: Gyaa, na gyina dzinn kesi dɛ mebɛhyɛ wo, na mebɛkyerɛ wo kwan a ebɛfa do etum dze ayɛ dza mahyɛ wo dɛ yɛ no."
                },
                {
                    "number": 35,
                    "text": "Na sɛ idzi nokwar wɔ me mbrasɛm mu a, wɔbɛma wo do wɔ da a odzi ewiei no mu. Amen."
                }
            ]
        },
        "/study/scriptures/dc-testament/dc/6": {
            "uri": "/study/scriptures/dc-testament/dc/6",
            "title": "Nkyerɛkyerɛ na Ahyɛmudzi 6",
            "data_type": "chapter",
            "chapter_name": "Ɔfã 6",
            "chapter_summary": [
                "1–6, Edwumayɛfo a wɔwɔ Ewuradze ne haban mu no nya nkwagye; 7–13, Akyɛdze biara nnyi hɔ a, ɔkyɛn nkwagye akyɛdze no; 14–27, Wɔnam Sunsum no tum do nya nokwar no ho dase; 28–37, Hom nhwɛ Christ, na hom nyɛ papa daa nyina."
            ],
            "verses": [
                {
                    "number": 1,
                    "text": "Dwumadzi a ɔsõ na ɔyɛ ahobow bi rubopue adasamba mu."
                },
                {
                    "number": 2,
                    "text": "Hwɛ, emi nye Nyame; hom ntsie m’asɛm, a nkwa na tum wɔ mu no, ɔyɛ ndam sen nkrantsee anofanu, na ohwira mu kodu dɛ ɔpaapaa akwaa nye ehuon mu; dɛm ntsi hom ntsie me nsɛm."
                },
                {
                    "number": 3,
                    "text": "Hwɛ, haban no ahoa na twaber no asõ; dɛm ntsi, obiara a ɔpɛ dɛ otwa no, ɔmfa n’ahoɔdzen ntow ne kantankrankye na ontwa, wɔ ber a adzekyee wɔ do yi, aama ɔakora ne kra ama nkwagye a ɔwɔ hɔ daapem wɔ Nyame n’ahenman mu."
                },
                {
                    "number": 4,
                    "text": "Nyew, obiara a ɔbɔtow ne kantankrankye na oetwa no, ɔnoara na Nyame afrɛ."
                },
                {
                    "number": 5,
                    "text": "Dɛm ntsi, sɛ ibisa me a wo nsa bɛkã; sɛ ebɔ mu a wobobue ama wo."
                },
                {
                    "number": 6,
                    "text": "Afei, ber a hom ebisa yi, hwɛ, mese hom dɛ, hom ndzi me mbrasɛm do, na hom mper dɛ hom bɛkyekyer Zion na wɔdze epue;"
                },
                {
                    "number": 7,
                    "text": "Mma hom nnhwehwɛ ahonya, na mbom hom nhwehwɛ nyansa, na hwɛ, wɔbɛda Nyame n’esumadze edzi akyerɛ hom, na nkyii wɔbɛyɛ hom ahonyafo. Hwɛ, nyia ɔwɔ onnyiewiei nkwa no yɛ ɔhonyanyi."
                },
                {
                    "number": 8,
                    "text": "Nokwar, nokwar, mese wo dɛ, dza epɛ dɛ inya fi mo hɔ no ɔno na wo nsa bɛkã; na sɛ epɛ a, wobodua wo do ayɛ papa pii wɔ dɛm ebusuasantsen yi mu."
                },
                {
                    "number": 9,
                    "text": "Mma nnkã hwee na mbom nnuho nko na kã kyerɛ ebusuasantsen yi; dzi me mbrasɛm do, na boa ma wɔnyɛ m’edwuma, dɛ mbrɛ me mbrasɛm kyerɛ, na wobehyira wo."
                },
                {
                    "number": 10,
                    "text": "Hwɛ ewɔ akyɛdze, na nhyira akã wo osian w’akyɛdze no ntsi. Kaa dɛ ɔyɛ krɔnkrɔn na ofi sor bae—"
                },
                {
                    "number": 11,
                    "text": "Na sɛ ibisa a, ibohu esumasɛm a ɔsõ na ɔyɛ ahobow; dɛm ntsi fa w’akyɛdze no yɛ edwuma, ama eehu esumasɛm, na eetum ama ɔdodow ebohu nokwar no, nyew, ama woeehu mfom a ɔwɔ hɔn akwan mu."
                },
                {
                    "number": 12,
                    "text": "Mma nnda w’akyɛdze no edzi nnkyerɛ obiara, gyedɛ hɔn a wɔwɔ wo gyedzi no mu no bi nko. Mma mmfa ndzɛmba a ɔyɛ krɔnkrɔn no nndzi agor."
                },
                {
                    "number": 13,
                    "text": "Sɛ eyɛ papa, nyew, na idzi nokwar kɔ ewiei a, wɔbɛgye wo nkwa wɔ Nyame n’ahenman no mu, iyi nye dza ɔsõ kɛsenara wɔ Nyame n’akyɛdze nyinara mu; osiandɛ akyɛdze biara nnsõ nnkyɛn nkwagye akyɛdze."
                },
                {
                    "number": 14,
                    "text": "Nokwar, nokwar, mese wo dɛ, nhyira akã wo wɔ dza ayɛ ho; osiandɛ ebisa me, na hwɛ, mber dodow biara a ibisae no, inyaa nkyerɛkyerɛ fii mo Sunsum nkyɛn. Sɛ ɔnntse dɛm a, nkyɛ ammba bea a ewɔ do dɛm aber yi."
                },
                {
                    "number": 15,
                    "text": "Hwɛ, inyim dɛ ibisaa me na mubuee w’adwen mu; na sesei mekã wo dɛm nsɛm yinom ama eehu dɛ Sunsum nokwafo no na obuee w’adwen mu;"
                },
                {
                    "number": 16,
                    "text": "Nyew, mekã kyerɛ wo, ama eehu dɛ obiara nnyi hɔ bio, gyedɛ Nyame nko na onyim w’adwendwen nye w’akoma mu nsusui."
                },
                {
                    "number": 17,
                    "text": "Mekã wo dɛm nsɛm yinom ama aayɛ dasegye ama wo—dɛ nsɛm anaadɛ edwuma a erekyerɛw yi yɛ nokwar."
                },
                {
                    "number": 18,
                    "text": "Dɛm ntsi bɔ mbɔdzen; gyina m’akowaa Joseph n’afã nokwar mu, ama ɔhaw biara mu no, ɔnam asɛm no ntsi oeegyina."
                },
                {
                    "number": 19,
                    "text": "Tu no fo wɔ no mfom mu, na wo so gye afotu fi no hɔ. Sie abotar; nya enyidahɔ; nya ahohyɛdo, nya abotar, gyedzi, enyidado na ayamuyie."
                },
                {
                    "number": 20,
                    "text": "Hwɛ, ɔwo nye Oliver, na maakasa akyerɛ wo osian w’apɛdze ntsi; dɛm ntsi kora dɛm nsɛm yi do wɔ w’akoma mu. Dzi nokwar, na bɔ mbɔdzen dzi Nyame ne mbrasɛm do, na medze mo dɔ abasa no botwa wo ho ehyia."
                },
                {
                    "number": 21,
                    "text": "Hwɛ, emi nye Jesus Christ, Nyame ne Ba no. Emi na mebaa mankasa medze nkyɛn, na mankasa medze anngye me. Emi nye kan a ɔhyerɛn sum mu, na sum no annkyer no."
                },
                {
                    "number": 22,
                    "text": "Nokwar, nokwar, mese wo dɛ, sɛ epɛ dɛ inya dasegye bi so a, tow w’adwen to anago no a isui wɔ w’akoma mu frɛɛ me dɛ ibohu nokwar a ɔfa iyinom ho no."
                },
                {
                    "number": 23,
                    "text": "Ana mammfa asomdwee ho asɛm annhyɛ w’adwen mu a ɔfa dɛm asɛm no ho? Ebɛn dasegye kɛse na ibotum enya akyɛn dza ofi Nyame hɔ?"
                },
                {
                    "number": 24,
                    "text": "Na afei, hwɛ, enya dasegye; na sɛ makã ndzɛmba a ɔdasanyi biara nnyim akyerɛ wo a, nna innyaa dasegye?"
                },
                {
                    "number": 25,
                    "text": "Na, hwɛ, sɛ erohwehwɛ efi mo hɔ, dze akyerɛ ase, tse dɛ m’akowaa Joseph mpo a, medze akyɛdze no ma wo."
                },
                {
                    "number": 26,
                    "text": "Nokwar, nokwar, mese wo dɛ, abakɔsɛm bi wɔ hɔ a m’asɛmpa pii wɔ mu a, osian nkorɔfo no hɔn emumuyɛdze ntsi wɔatwe asan;"
                },
                {
                    "number": 27,
                    "text": "Na afei, mehyɛ wo dɛ, sɛ inya pɛpa—pɛ a edze besie akoradze ama woho wɔ sor a—nna fa w’akyɛdze boa ma wɔmfa ntwe me kyerɛwsɛm no a osian emumuyɛdze ntsi wɔdze esuma no mpue kan mu."
                },
                {
                    "number": 28,
                    "text": "Na afei, hwɛ, medze dɛm akyɛdze yi ne nsaafee a hom bodua do dze ɔsomdwumadzi yi epue kan mu no, ma ɔwo nye m’akowaa Joseph so; na adasefo beenu anaa baasa anomu na wɔmfa do nsi asɛm ngyinae."
                },
                {
                    "number": 29,
                    "text": "Nokwar, nokwar, mese hom dɛ, sɛ wɔpow me nsɛm, nye dɛm asɛmpa yi nye ɔsomdwuma n’afã bi yi a, nhyira akã hom, osiandɛ wonnkotum ayɛ hom biribi a ɔbor do kyɛn emi."
                },
                {
                    "number": 30,
                    "text": "Mbom sɛ wɔyɛ hom dɛ mbrɛ wɔdze ayɛ me no mpo a, nhyira akã hom, osiandɛ hom nye me bɛtsena enyimnyam mu."
                },
                {
                    "number": 31,
                    "text": "Na sɛ wɔammpow me nsɛm a, wɔnam dasegye a wɔdze bɛma no do esi no egyinae a, nhyira akã hɔn, na ɔno na hom bedzi dɛw wɔ aba a hom nsaano edwuma asow no ho."
                },
                {
                    "number": 32,
                    "text": "Nokwar, nokwar, mese hom dɛ, dɛ mbrɛ mekãa kyerɛɛ m’esuafo no, beebiara a beenu anaa baasa edzi ehyia wɔ me dzin mu, wɔ adwensaa kor ho no, hwɛ, hɔ na mowɔ hɔn finimfin—dɛmara so mpo na mowɔ hom finimfin."
                },
                {
                    "number": 33,
                    "text": "Mma hom nnsuro dɛ hom bɛyɛ papa, me mbabanyin, osiandɛ dza hom bodua no, ɔnoara so na hom bobu; dɛm ntsi, sɛ hom dua papa a hom bobu papa so ayɛ hom akatua."
                },
                {
                    "number": 34,
                    "text": "Dɛm ntsi, mma hom nnsuro, nguambaakuw; hom nyɛ papa; ma asaase nye hɛl nyina mbɔmu ntsia hom, na sɛ hom si wɔ mo botan do a, wonnkotum edzi hom do konyim."
                },
                {
                    "number": 35,
                    "text": "Hwɛ, mummbu hom fɔ; hom nkɔ hom kwan na mma hom nnyɛ bɔn bio; hom mfa ahobrɛadze nyɛ hom edwuma a mahyɛ hom no."
                },
                {
                    "number": 36,
                    "text": "Hom nhwɛ me wɔ hom adwendwen biribiara mu; mma hom nngye kyim, mma hom nnsuro."
                },
                {
                    "number": 37,
                    "text": "Hom nhwɛ me mfẽ mu epirakur, nye mprɛgow ananmu wɔ me nsa nye m’anan mu; hom ndzi nokwar, hom ndzi me mbrasɛm do, na hom benya ɔsor ahenman no edzi. Amen."
                }
            ]
        },
        "/study/scriptures/dc-testament/dc/7": {
            "uri": "/study/scriptures/dc-testament/dc/7",
            "title": "Nkyerɛkyerɛ na Ahyɛmudzi 7",
            "data_type": "chapter",
            "chapter_name": "Ɔfã 7",
            "chapter_summary": [
                "1–3, John a Wɔdɔɔ no no bɛtsena ase ekodu dɛ Ewuradze bɛba; 4–8, Peter, James, na John na wokitsa asɛmpa ne nsaafee no."
            ],
            "verses": [
                {
                    "number": 1,
                    "text": "Na Ewuradze see me dɛ: John, mo dɔfo, ebɛnadze na epɛ? Na sɛ ibisa dza epɛ a, wɔdze bɛma wo."
                },
                {
                    "number": 2,
                    "text": "Na mesee no dɛ: Ewuradze, ma me tum wɔ owu do, ama maatsena ase na medze akra abrɛ wo."
                },
                {
                    "number": 3,
                    "text": "Na Ewuradze see me dɛ: Nokwar, nokwar, mese wo dɛ, osiandɛ iyi na epɛ ntsi, ebɛtsena ase ekodu dɛ mebɛba wɔ m’enyimnyam mu, na ebɛhyɛ nkɔm wɔ aman ebusuakuw, kasa horow nye nyimpa enyim."
                },
                {
                    "number": 4,
                    "text": "Na osian iyi ntsi, Ewuradze see Peter dɛ: Sɛ mema ɔtsena ase kodu dɛ mebɛba a, iyi fa wo ho bɛn? Osiandɛ ɔpɛɛ fii me hɔ dɛ, obotum dze akra abrɛ me, na mbom ɔwo dze epɛ dɛ eba me nkyɛn ntsɛm wɔ m’ahenman mu."
                },
                {
                    "number": 5,
                    "text": "Mese wo dɛ, Peter, w’apɛdze yi ye; na mbom mo dɔfo pɛ dɛ ɔyɛ dza ɔbor do, anaadɛ odzi dwuma kɛsenara wɔ nyimpa mu kyɛn dza ɔayɛ no dada no."
                },
                {
                    "number": 6,
                    "text": "Nyew, ɔafa edwuma kɛse ato no do; dɛm ntsi mebɛyɛ no dɛ ogyaframee na ɔbɔfo a ɔsom; na ɔbɔsom hɔn a wɔbɛyɛ nkwagye ho adzedzifo a wɔtse asaase do no."
                },
                {
                    "number": 7,
                    "text": "Na mebɛma asom no nye wo nua James; na hom baasa yi na medze dɛm tum nye ɔsomdwumadzi yi ho nsaafee bɛma ekodu dɛ mebɛba."
                },
                {
                    "number": 8,
                    "text": "Nokwar mese hom dɛ, hom beenu nyina benya hom apɛdze, osiandɛ hom beenu nyina wɔ enyigye wɔ hom apɛdze ho."
                }
            ]
        },
        "/study/scriptures/dc-testament/dc/8": {
            "uri": "/study/scriptures/dc-testament/dc/8",
            "title": "Nkyerɛkyerɛ na Ahyɛmudzi 8",
            "data_type": "chapter",
            "chapter_name": "Ɔfã 8",
            "chapter_summary": [
                "1–5, Nyikyerɛ nam Sunsum Krɔnkrɔn no tum do ba; 6–12, Nyame n’esumasɛm ho nyimdzee na tum a wɔdze kyerɛ tsetseberdo abakɔsɛm ase no nam gyedzi do ba."
            ],
            "verses": [
                {
                    "number": 1,
                    "text": "Oliver Cowdery, nokwar, nokwar, mese wo dɛ, ampaara dɛ Ewuradze a ɔyɛ wo Nyankopɔn na wo Pomfo, tse ase yi, dɛmara so mpo na wo nsa bɛkã ndzɛmba biara a edze nokwar akoma bebisa wɔ gyedzi mu no no ho nyimdzee, wɔ aber a egye dzi dɛ ibenya nyimdzee wɔ abakɔsɛm dadaw a woekrukye, dza ɔyɛ tsetseberdo dze no, dza ɔyɛ me nsɛm no bi a wɔkãe a mo Sunsum ada no edzi no."
                },
                {
                    "number": 2,
                    "text": "Na, hwɛ, mubodua Sunsum Krɔnkrɔn no a ɔbɛba wo do na ɔabɛtsena w’akoma mu no do akã akyerɛ wo wɔ w’adwen nye w’akoma mu."
                },
                {
                    "number": 3,
                    "text": "Afei, hwɛ, iyi nye nyikyerɛ sunsum no; hwɛ, iyi nye sunsum a Moses nam do dze Israelmba twaa Po Memen no ma wɔnantseew asaase kɛsɛɛ do no."
                },
                {
                    "number": 4,
                    "text": "Dɛm ntsi iyi yɛ w’akyɛdze; fa dzi dwuma, na nhyira akã wo, osiandɛ ɔbɛgye wo efi w’atamfo nsamu, na sɛ ɔnntse dɛm a, nkyɛ woboku wo na wɔdze wo kra aba ɔsɛɛ mu."
                },
                {
                    "number": 5,
                    "text": "O, kaa dɛm nsɛm yi, na dzi me mbrasɛm do. Kaa, dɛ iyi yɛ w’akyɛdze."
                },
                {
                    "number": 6,
                    "text": "Na nnyɛ iyi nko nye w’akyɛdze nyina; na ewɔ akyɛdze bi so a, ɔyɛ Aaron n’akyɛdze no; hwɛ, ɔakã ndzɛmba pii akyerɛ wo;"
                },
                {
                    "number": 7,
                    "text": "Hwɛ, tum biara nnyi hɔ, gyedɛ Nyame no tum nko, ɔno na obotum ama dɛm Aaron n’akyɛdze yi aba wo hɔ."
                },
                {
                    "number": 8,
                    "text": "Dɛm ntsi, mma nngye kyim, osiandɛ ɔyɛ akyɛdze a ofi Nyame hɔ; na edze wo nsa bosuo mu, na ayɛ ahobow ndwuma; na tum biara runntum nngye mmfi wo nsamu, osiandɛ ɔyɛ Nyame n’edwuma."
                },
                {
                    "number": 9,
                    "text": "Na, dɛm ntsi, biribiara a ibebisa me dɛ mundua dɛm kwan no do nkã nkyerɛ wo no, medze bɛma wo, na ibenya ho nyimdzee."
                },
                {
                    "number": 10,
                    "text": "Kaa dɛ sɛ innyi gyedzi a, innkotum ayɛ hwee; dɛm ntsi, bisa wɔ gyedzi mu. Mma mmfa dɛm ndzɛmba yinom nndzi agor; mma mmbisa dza onnyi dɛ ibisa."
                },
                {
                    "number": 11,
                    "text": "Bisa ama eetum ehu Nyame n’esumasɛm, na ama eetum akyerɛ ase na eenya nyimdzee efi dɛm tsetseberdo abakɔsɛm nyinara a wɔdze esuma no ho, dza ɔyɛ krɔnkrɔn no; na dɛ mbrɛ wo gyedzi tse no, ɔbɛyɛ hɔ ama wo."
                },
                {
                    "number": 12,
                    "text": "Hwɛ, emi na makã; na emi nye nyia ɔkasaa kyerɛɛ wo fi ahyɛse no. Amen."
                }
            ]
        },
        "/study/scriptures/dc-testament/dc/9": {
            "uri": "/study/scriptures/dc-testament/dc/9",
            "title": "Nkyerɛkyerɛ na Ahyɛmudzi 9",
            "data_type": "chapter",
            "chapter_name": "Ɔfã 9",
            "chapter_summary": [
                "1–6, Tsetseberdo abakɔsɛm bi so wɔ hɔ a ɔwɔ dɛ wɔkyerɛ ase; 7–14, Wɔnam osũa na sunsum ne pi si do kyerɛ Mormon Nwoma no ase."
            ],
            "verses": [
                {
                    "number": 1,
                    "text": "Hwɛ, me babanyin, mese wo dɛ, osiandɛ annkyerɛ ase dɛ mbrɛ epɛɛ fii mo hɔ no, na ehyɛɛ ase bio dɛ erekyerɛw ma m’akowaa Joseph Smith, Kakraba, ntsi mebɛpɛ dɛ ekɔ do dɛmara kɛpem dɛ ibowie dɛm abakɔsɛm yi a, medze ahyɛ ne nsa no."
                },
                {
                    "number": 2,
                    "text": "Na nkyii, hwɛ, abakɔsɛm binom so wɔ hɔ a mowɔ, na mebɛma wo tum ma aboa ma wɔakyerɛ ase."
                },
                {
                    "number": 3,
                    "text": "Sie abotar, me babanyin, osiandɛ ɔyɛ enyansadze ma me, na mese dɛ onnhia mma wo dɛ ebɛkyerɛ ase wɔ dɛm aber yi mu."
                },
                {
                    "number": 4,
                    "text": "Hwɛ, edwuma a wɔafrɛ wo dɛ yɛ nye dɛ ebɛkyerɛw ama m’akowaa Joseph."
                },
                {
                    "number": 5,
                    "text": "Na, hwɛ, osiandɛ annkɔ do annyɛ dɛ mbrɛ ehyɛɛ ase no ntsi, ber a ehyɛɛ ase dɛ erekyerɛ ase no, megyee dɛm ndzinoa no fii wo nsamu."
                },
                {
                    "number": 6,
                    "text": "Mma nnhwinhwin, me babanyin, osiandɛ ɔyɛ enyansadze ma me, na ɔmaa menye wo dzii no dɛm no."
                },
                {
                    "number": 7,
                    "text": "Hwɛ, anntse ase; esusu dɛ medze bɛma wo, wɔ ber a anndwen ho, kɛpeem dɛ ibisaa me ara."
                },
                {
                    "number": 8,
                    "text": "Mbom, hwɛ, mese wo dɛ, ɔwɔ dɛ eyɛ mpɛnsampɛnsamu wɔ w’adwen mu; na ɔwɔ dɛ ibisa me sɛ ɔtsen a, na sɛ ɔtsen a, mebɛma wo bo ayɛ wo hyew wɔ wo mu; na dɛm ntsi, ebɛtse nkã dɛ ɔtsen."
                },
                {
                    "number": 9,
                    "text": "Na sɛ ɔnntsen a, erenntse dɛm nkã no, na mbom w’adwen mu bɛyɛ wo basaa a ɔbɛma wo werɛ efir dza omuo; dɛm ntsi, irunntum nnkyerɛw dza ɔyɛ krɔnkrɔn, gyedɛ medze ma wo."
                },
                {
                    "number": 10,
                    "text": "Afei, sɛ inyim iyi a nkyɛ itumii kyerɛɛ ase; naaso, onnhia mma wo dɛ ebɛkyerɛ ase seseiara;"
                },
                {
                    "number": 11,
                    "text": "Hwɛ, ber a ehyɛɛ ase no nna ohia; na mbom isuroi, na mber no apa ho, ntsi onnhia mma wo seseiara;"
                },
                {
                    "number": 12,
                    "text": "Ana innhu dɛ maama m’akowaa Joseph ahoɔdzen kɛse, na ɔyɛɛ dɛn baa no dɛm? Na mummbu hom mu biara fɔ."
                },
                {
                    "number": 13,
                    "text": "Yɛ dza mahyɛ wo no, na ebɛyɛ prɔmprɔm. Dzi nokwar, na mma nngyaa woho mu mma nsɔhwɛ."
                },
                {
                    "number": 14,
                    "text": "Gyina pintsinn wɔ edwuma a mafrɛ wo wɔ ho no mu, na wo tsinhwi kor mpo nnkɛyew wɔ wo tsir do, na wɔbɛma wo do wɔ da a odzi ewiei no mu. Amen."
                }
            ]
        },
        "/study/scriptures/dc-testament/dc/10": {
            "uri": "/study/scriptures/dc-testament/dc/10",
            "title": "Nkyerɛkyerɛ na Ahyɛmudzi 10",
            "data_type": "chapter",
            "chapter_name": "Ɔfã 10",
            "chapter_summary": [
                "1–26, Satan nunu emumuyɛfo ma wotsia Ewuradze N’edwuma; 27–33, Ɔper hwehwɛ dɛ ɔsɛɛ nyimpa akra; 34–52, Asɛmpa no bodua Mormon Nwoma no do akɔ Lamanfo nye aman nyina hɔ; 53–63, Ewuradze bɛkyekyer N’Asɔr na N’asɛmpa no wɔ adasa mu; 64–70, Ɔbɔboaboa hɔn a woenu hɔnho no ano akɔ N’Asɔr mu na Ɔagye hɔn a wɔyɛ setsie no nkwa."
            ],
            "verses": [
                {
                    "number": 1,
                    "text": "Afei, hwɛ, mese wo dɛ, osiandɛ edze dɛm nkyerɛwee no a wɔmaa wo tum ma edze Urim na Thummim kyerɛɛ ase no hyɛɛ omumuyɛnyi nsamu ntsi, ayew no."
                },
                {
                    "number": 2,
                    "text": "Na eyeew w’akyɛdze no so dɛm aber no ara, na w’adwen mu bɛyɛɛ sum."
                },
                {
                    "number": 3,
                    "text": "Naaso, afei wɔdze asan ama wo bio; dɛm ntsi, hwɛ na dzi nokwar na kɔ do wie nkyerɛase edwuma no dɛ mbrɛ ahyɛ ase no."
                },
                {
                    "number": 4,
                    "text": "Mma nntu mbirika ntsɛntsɛm anaadɛ nnyɛ edwumadzen nnsen mbrɛ w’ahom na mboa a wɔdze ama wo dɛ fa kyerɛ ase no botum; mbom bɔ mbɔdzen kesi ewiei."
                },
                {
                    "number": 5,
                    "text": "Bɔ mpaa aber nyina, ama ayɛ konyim dzifo; nyew, ama eedzi Satan do konyim, na ama eetum eguan efi Satan no nkowaa a wodzi dwuma ma no no hɔn nsa."
                },
                {
                    "number": 6,
                    "text": "Hwɛ, wɔrohwehwɛ asɛɛ wo; nyew, nyimpa a edze wo werɛ ahyɛ no mu no mpo rohwehwɛ asɛɛ wo."
                },
                {
                    "number": 7,
                    "text": "Na iyi ho ntsi na mekãa dɛ ɔyɛ omumuyɛnyi no, na ɔrohwehwɛ agye ndzɛmba a wɔdze ahyɛ wo nsa no; na ɔrohwehwɛ so asɛɛ w’akyɛdze no."
                },
                {
                    "number": 8,
                    "text": "Na osiandɛ edze nkyerɛwee no hyɛɛ ne nsa ntsi, hwɛ, emumuyɛfo agye efi wo hɔ."
                },
                {
                    "number": 9,
                    "text": "Dɛm ntsi, egyaa adze a ɔyɛ krɔnkrɔn mu ama, nyew, edze ama emumuyɛdze."
                },
                {
                    "number": 10,
                    "text": "Na, hwɛ, Satan dze ahyɛ hɔn akoma mu dɛ wɔnsesã nsɛm a ama ɔakyerɛw no, anaadɛ dza akyerɛ ase no a, efi wo nsa no."
                },
                {
                    "number": 11,
                    "text": "Na hwɛ, mese wo dɛ, osiandɛ wɔasesã nsɛm no ntsi, ɔnye dza ekyerɛɛ ase ma wɔkyerɛwee no bɔ ebira;"
                },
                {
                    "number": 12,
                    "text": "Na, osian iyi ntsi, abɔnsam aper dɛ ɔbɛfa ndaadaa kwan bi do, ama ɔasɛɛ dɛm dwumadzi yi;"
                },
                {
                    "number": 13,
                    "text": "Na ɔdze ahyɛ hɔn akoma mu dɛ wɔnyɛ dɛm adze yi, ama wɔnam ndabraba kwan do eetum akã dɛ wɔapa wo wɔ nsɛm a apatuw akyerɛ ase no ho."
                },
                {
                    "number": 14,
                    "text": "Nokwar, mese wo dɛ, mennkɛma kwan ma Satan ne nsusui bɔn wɔ dɛm adze yi ho no ayɛ hɔ."
                },
                {
                    "number": 15,
                    "text": "Na hwɛ, ɔdze ahyɛ hɔn akoma mu ama ne nsa aakã wo ma asɔ Ewuradze wo Nyankopɔn ahwɛ wɔ ber a ibebisa no dɛ ɔmma san kyerɛ ase bio no."
                },
                {
                    "number": 16,
                    "text": "Na afei, hwɛ, wɔkã na wɔdwen wɔ hɔn akoma mu dɛ—Yɛbɔhwɛ dɛ sɛ Nyame ama no tum dɛ ɔnkyerɛ ase a; sɛ dɛm a, ɔbɛsan ama no tum bio;"
                },
                {
                    "number": 17,
                    "text": "Na sɛ Nyame ma no tum bio, anaa dɛ sɛ ɔkyerɛ ase bio, anaadɛ sɛ ɔsan dze dɛm nsɛm no ara so ba bio a, hwɛ, yɛwɔ ɔnoara so bi wɔ hɛn nkyɛn, na yɛasesã no;"
                },
                {
                    "number": 18,
                    "text": "Dɛm ntsi wɔrennyɛ pɛr, na yɛbɛkã dɛ oedzi ator wɔ ne nsɛm no mu, na dɛ onnyi akyɛdze biara, na dɛ onnyi tum biara;"
                },
                {
                    "number": 19,
                    "text": "Dɛm ntsi yɛbɛsɛɛ ɔno, nye edwuma no so; na yɛbɛyɛ iyi amma hɛn enyim eenngu ase ekyir yi, na ama yeenya wiadze mu enyimnyam."
                },
                {
                    "number": 20,
                    "text": "Nokwar, nokwar, mese wo dɛ, Satan wɔ tum kɛse wɔ hɔn akoma do; na onunu hɔn ma wɔyɛ emumuyɛ dze tsia dza oye;"
                },
                {
                    "number": 21,
                    "text": "Na hɔn akoma aprɔw, na emumuyɛdze na ebusudze ahyɛ mu mã; na wɔdɔ sum kyɛn kan, osiandɛ hɔn ndwuma yɛ bɔn; dɛm ntsi worimmbisa me."
                },
                {
                    "number": 22,
                    "text": "Satan nunu hɔn, ama oeegya hɔn akra akɔ ɔsɛɛ mu."
                },
                {
                    "number": 23,
                    "text": "Na dɛm na ɔayɛ ndaadaa nhyehyɛɛ, na ɔdwen dɛ ɔdze resɛɛ Nyame n’edwuma; na mbom mebɛgye iyi efi hɔn nsamu, na ɔbɛdan hɔn enyimguase; na hɔn afɔbu wɔ atsɛmbu da no mu."
                },
                {
                    "number": 24,
                    "text": "Nyew, onunu hɔn akoma ma wonya ebufuw tsia edwuma yi."
                },
                {
                    "number": 25,
                    "text": "Nyew, ɔse hɔn dɛ: Hom ndaadaa hɔn na hom ntsɛw hɔn nkyer hɔn ama hom asɛɛ hɔn; hwɛ, iyi nnyɛ ɔhaw. Na dɛm na ɔdaadaa hɔn, na ɔse hɔn dɛ, ɔnnyɛ bɔn dɛ ibedzi ator ato ɔdasanyi do ama wɔakyer no ator mu ama wɔasɛɛ no."
                },
                {
                    "number": 26,
                    "text": "Na dɛm na ɔdaadaa hɔn, na ɔgye hɔn do kɛpem dɛ ɔtwe hɔn akra kɔ hɛl; na dɛm so na ɔyɛ ama wɔapa hɔnankasa wɔ hɔn efir mu."
                },
                {
                    "number": 27,
                    "text": "Na hwɛ okyin asaase do, pasapasar do dzi akɔnaaba, dze rohwehwɛ asɛɛ nyimpa akra."
                },
                {
                    "number": 28,
                    "text": "Nokwar, nokwar, mese wo dɛ, nyia odzi ator dze daadaa ndue osiandɛ osusu dɛ obi so dzi ator dze daadaa, na dɛm nkorɔfo no rimmfi Nyame ne pɛrpɛrdzi nsa."
                },
                {
                    "number": 29,
                    "text": "Afei, hwɛ, wɔsesã dɛm nsɛm yi, osiandɛ Satan ase hɔn dɛ: Ɔadaadaa hom—na dɛm na ɔdaadaa hɔn ma wɔyɛ emumuyɛ dze, na ɔyɛ ma esɔ Ewuradze wo Nyankopɔn hwɛ."
                },
                {
                    "number": 30,
                    "text": "Hwɛ, mese wo dɛ, mma nnkyerɛ dɛm nsɛm no a oefi wo nsamu kɔ no ase bio;"
                },
                {
                    "number": 31,
                    "text": "Na, hwɛ, wonnkotum ayɛ hɔn nsusui bɔn a wɔdze bedzi ator etsia dɛm nsɛm no. Na, hwɛ, sɛ edze dɛm nsɛm no ara san ba bio a, wɔbɛkã dɛ, edzi ator na epetuw dɛ erekyerɛ ase, na mbom atotõ woara woho."
                },
                {
                    "number": 32,
                    "text": "Na, hwɛ, wɔdze iyi bopue guado, na Satan epirim nkorɔfo no hɔn akoma na oenunu hɔn ma woenya ebufuw etsia wo, amma wɔanngye me nsɛm no enndzi."
                },
                {
                    "number": 33,
                    "text": "Dɛm na Satan rodwen mbrɛ ɔbɛhyɛ wo dasegye do wɔ dɛm ebusuasantsen yi mu, amma edwuma no eemmpue wɔ dɛm ebusuasantsen yi mu."
                },
                {
                    "number": 34,
                    "text": "Mbom hwɛ, nyansa nye yi, na osiandɛ mekyerɛ wo nyansa, na mema wo mbrasɛm a ɔfa dɛm ndzɛmba yinom ho ntsi, dza ɔwɔ dɛ eyɛ no, mma mmfa nnkyerɛ wiadze kesi dɛ ibowie nkyerɛase dwumadzi no."
                },
                {
                    "number": 35,
                    "text": "Mma ɔnnyɛ wo ahobow dɛ mesee wo dɛ: Nyansa nye yi, mma mmfa nnkyerɛ wiadze—na mekãa dɛ, mma mmfa nnkyerɛ wiadze, ama wɔaakora wo do."
                },
                {
                    "number": 36,
                    "text": "Hwɛ, mennse dɛ mma mmfa nnkyerɛ atseneneefo;"
                },
                {
                    "number": 37,
                    "text": "Mbom dɛ mbrɛ irunntum nnhu atseneneefo daa no, anaadɛ irunntum nnkyerɛ emumuyɛfo mfi atseneneefo mu daa no, hwɛ mese wo dɛ, mua w’ano kesi dɛ mubohu mber pa a ɔsɛ dɛ meda ndzɛmba nyinara a ɔfa dɛm adze yi ho edzi kyerɛ wiadze."
                },
                {
                    "number": 38,
                    "text": "Na afei, nokwar mese wo dɛ, ndzɛmba a ekyerɛwee no a woeefi wo nsamu kɔ no, woekrukye no Nephi ne mprɛtse no do;"
                },
                {
                    "number": 39,
                    "text": "Nyew na ekaa dɛ wɔkãa wɔ dɛm nkyerɛwee no mu dɛ, dɛm ndzɛmba no no mu nsɛm dza ohia kɛse no wɔakyerɛw no Nephi ne mprɛtse no do."
                },
                {
                    "number": 40,
                    "text": "Na afei, osiandɛ nsɛm a woekrukye no Nephi ne mprɛtse no do no yɛ ndzɛmba a no ho hia kɛse a ofi me nyansaa mu ntsi, mebɛma nkorɔfo enya ho nyimdzee wɔ dɛm nsɛm yi mu—"
                },
                {
                    "number": 41,
                    "text": "Dɛm ntsi, kyerɛ nkrukye no a ɔwɔ Nephi ne mprɛtse no do no ase, hyɛ ase na fa kɛpem ɔhen Benjamin n’ahendzi do, anaadɛ fa kɛpem dza akyerɛ ase no a, ɔwɔ wo hɔ no do;"
                },
                {
                    "number": 42,
                    "text": "Na hwɛ, fa pue guado dɛ ɔyɛ Nephi n’abakɔsɛm; na hwɛ mebɛma hɔn a wɔasesã me nsɛm no hɔn enyim egu ase."
                },
                {
                    "number": 43,
                    "text": "Meremma kwan mma wɔnnsɛɛ m’edwuma; nyew, mebɛma woehu dɛ me nyansaa sõ sen abɔnsam ne ndaadaa."
                },
                {
                    "number": 44,
                    "text": "Hwɛ, Nephi ne nsɛm no mu kakra ara, anaadɛ dza otwitwaa no esinesin no ara na wɔwɔ."
                },
                {
                    "number": 45,
                    "text": "Hwɛ, ndzɛmba pii a ɔma wohu m’asɛmpa no mu yie no, woekrukye no Nephi ne mprɛtse no do; dɛm ntsi, osian nyansa a ɔwɔ mo mu ntsi na mese kyerɛ dza woekrukye no a ɔwɔ Nephi ne mprɛtse no do ne fã a odzi kan no ase, na fa kã dɛm dwumadzi yi ho."
                },
                {
                    "number": 46,
                    "text": "Na, hwɛ, edwuma yi mu dza ɔaka ekyir nyinara mu na m’asɛmpa nyinara no a mo nkɔnhyɛfo krɔnkrɔn, nyew, nye m’esuafo so, bɔɔ mpaa dɛ wɔpɛ dɛ dɔm yi hɔn nsa kã no wɔ."
                },
                {
                    "number": 47,
                    "text": "Na mesee hɔn dɛ, wɔdze bɛma hɔn dɛ mbrɛ hɔn gyedzi a ɔwɔ hɔn mpaabɔ mu tse;"
                },
                {
                    "number": 48,
                    "text": "Nyew, na iyi nye hɔn gyedzi—dɛ m’asɛmpa a, medze maa hɔn dɛ wɔnkã wɔ hɔn aber do no, hɔn nuanom Lamanfo, nye hɔn so a osian hɔn etuatsew ntsi wɔbɛyɛɛ Lamanfo no nyina nsa bɛkã."
                },
                {
                    "number": 49,
                    "text": "Afei, nnyɛ ne nyinara nye yi—hɔn gyedzi a ɔwɔ hɔn mpaabɔ mu nye dɛ sɛ ɔba no dɛ aman bi so bɛtsena asaase yi do a, wɔbɛma nkorɔfo so atse asɛmpa yi no;"
                },
                {
                    "number": 50,
                    "text": "Na dɛm ntsi, wɔnam mpaabɔ mu gyaa nhyira wɔ asaase yi do, ama obiara a ɔbɛgye dɛm asɛmpa yi edzi wɔ asaase yi do no eenya onnyiewiei nkwa;"
                },
                {
                    "number": 51,
                    "text": "Nyew, ama ɔman, ebusuakuw, kasa horow, anaa nyimpa biara eenya no kwa."
                },
                {
                    "number": 52,
                    "text": "Na afei, hwɛ, osian hɔn gyedzi a ɔwɔ hɔn mpaabɔ mu ntsi, mebɛma mo nkorɔfo enya dɛm asɛmpa yi ho nyimdzee. Hwɛ, meremmfa mmbɛsɛɛ dza woenya no, na mbom ɔbɛyɛ ntowdo dze ama hɔn."
                },
                {
                    "number": 53,
                    "text": "Na iyi ho ntsi na maakã dɛ: Sɛ ebusuasantsen yi emmpirim hɔn akoma a, mebɛkyekyer m’asɔr wɔ hɔn mu."
                },
                {
                    "number": 54,
                    "text": "Afei mennkã iyi mmfa nnsɛɛ m’asɔr, na mbom mekã iyi dze tow m’asɔr do;"
                },
                {
                    "number": 55,
                    "text": "Dɛm ntsi, obiara a ɔwɔ m’asɔr mu no onnyi dɛ osuro, na woyinom na wobenya ɔsor ahenman no edzi."
                },
                {
                    "number": 56,
                    "text": "Mbom woyinom na wonnsuro me, na wonndzi me mbrasɛm do na mbom wɔkyekyer asɔrasɔr ma hɔnho dze enya hɔnho, nyew, nye hɔn a wɔyɛ emumuyɛdze na wɔkyekyer abɔnsam n’ahenman no—nyew, nokwar, nokwar, mese wo dɛ woyinom na mebɛhaw hɔn, na mebɛma hɔnho apopo na wɔawosow akɔ hɔn mu."
                },
                {
                    "number": 57,
                    "text": "Hwɛ, emi nye Jesus Christ, Nyame ne Ba no. Mebaa mankasa medze hɔ, na mankasa medze anngye me."
                },
                {
                    "number": 58,
                    "text": "Emi nye kan a ɔhyerɛn wɔ sum mu, na sum no annkyer no."
                },
                {
                    "number": 59,
                    "text": "Emi na mekãa dɛ—Mowɔ nguan binom so a wonnyi nguanbuw yi mu—mekãa kyerɛɛ m’esuafo, na pii wɔ hɔ a wɔanntse me ase."
                },
                {
                    "number": 60,
                    "text": "Na mebɛma nkorɔfo ehu dɛ mowɔ nguan binom so, na wɔyɛ Jacob fi abaw no bi;"
                },
                {
                    "number": 61,
                    "text": "Na medze hɔn ahobow ndwuma a, wɔyɛe wɔ me dzin mu no bɛba kan mu;"
                },
                {
                    "number": 62,
                    "text": "Nyew, na medze m’asɛmpa no a wɔkãa kyerɛɛ hɔn no so bopue kan mu, na, hwɛ, wɔrommpow dza wo nsa akã yi, na mbom wɔbɔtow do, na wɔdze me nkyerɛkyerɛ ho nokwar botae no bopue kan mu, nyew, nkyerɛkyerɛ kortoo a ɔwɔ mu no."
                },
                {
                    "number": 63,
                    "text": "Na dɛm na mebɛyɛ dze ada m’asɛmpa no edzi, amma wentwiwentwi pii ammba; nyew, Satan nunu nkorɔfo hɔn akoma ma wɔdze wentwiwentwi ba a ɔfa me nkyerɛkyerɛ no botae ho; na wɔfom wɔ dɛm ndzɛmba yinom ho, ntsi wɔdandan kyerɛwsɛm no na wɔnntse ase."
                },
                {
                    "number": 64,
                    "text": "Dɛm ntsi, mubobue dɛm esumadze kɛse yi enyi do akyerɛ hɔn;"
                },
                {
                    "number": 65,
                    "text": "Na, hwɛ, sɛ woemmpirim hɔn akoma a, mobɔboaboa hɔn ano dɛ mbrɛ akokɔbaatan boaboa ne mba ano hyɛ ne ntsaban ase no."
                },
                {
                    "number": 66,
                    "text": "Nyew, sɛ wɔpɛ dɛ wɔba a, wobotum na wɔabɛfa nkwa nsu no kwa."
                },
                {
                    "number": 67,
                    "text": "Hwɛ, iyi nye me nkyerɛkyerɛ—obiara a onu noho na ɔba mo hɔ no, onyia no yɛ m’asɔrba."
                },
                {
                    "number": 68,
                    "text": "Obiara a ɔdze bi bɛkã iyi ho anaa obeyi bi efi mu no nnyɛ medze, na mbom otsia me; dɛm ntsi ɔnnyɛ m’asɔrba."
                },
                {
                    "number": 69,
                    "text": "Na afei, hwɛ, hɔn a wɔkã m’asɔr ho, na wotsim m’asɔr mu kodu ewiei no, na medze hɔn besi me ɔbotan do, na hɛl mbobow no nnkenya tum wɔ hɔn do."
                },
                {
                    "number": 70,
                    "text": "Na afei, kaa nyia ɔno nye wiadze nkwa nye kan no, wo Pomfo, w’Ewuradze nye wo Nyankopɔn ne nsɛm no. Amen."
                }
            ]
        },
        "/study/scriptures/dc-testament/dc/11": {
            "uri": "/study/scriptures/dc-testament/dc/11",
            "title": "Nkyerɛkyerɛ na Ahyɛmudzi 11",
            "data_type": "chapter",
            "chapter_name": "Ɔfã 11",
            "chapter_summary": [
                "1–6, Edwumayɛfo a wɔwɔ wenyin ture no mu no benya nkwagye; 7–14, Per hwehwɛ nyansa, bɔ nnuho ho dawur, twer Sunsum no; 15–22, Dzi mbrasɛm no do, na sũa Ewuradze n’asɛm no; 23–27, Mma mpow nyikyerɛ sunsum nye nkɔnhyɛ no; 28–30, Hɔn a wɔgye Christ no bɛyɛ Nyankopɔn ne mba."
            ],
            "verses": [
                {
                    "number": 1,
                    "text": "Dwumadzi a ɔsõ na ɔyɛ ahobow bi rubopue adasamba mu."
                },
                {
                    "number": 2,
                    "text": "Hwɛ, meyɛ Nyame; hom ntsie m’asɛm a nkwa na tum wɔ mu no, ɔyɛ ndam sen nkrantsee anofanu, na ohwira mu kodu dɛ ɔpaapaa akwaa nye ehuon nyina mu; dɛm ntsi, hom ntsie m’asɛm."
                },
                {
                    "number": 3,
                    "text": "Hwɛ, haban no ahoa na twaber no asõ; dɛm ntsi obiara a ɔpɛ dɛ otwa no, wɔmma ɔmfa n’ahoɔdzen ntow ne kantankrankye na ontwa ber a adzekyee wɔ do yi, ama ɔakora nkwagye a ɔwɔ hɔ daapem dze ama ne kra wɔ Nyame n’ahenman no mu."
                },
                {
                    "number": 4,
                    "text": "Nyew, obiara a ɔbɔtow ne kantankrankye na oetwa no, ɔnoara na Nyame afrɛ no."
                },
                {
                    "number": 5,
                    "text": "Dɛm ntsi, sɛ ibisa me a wo nsa bɛkã; sɛ ebɔ mu a wobobue ama wo."
                },
                {
                    "number": 6,
                    "text": "Afei, ber a hom ebisa yi, hwɛ, mese hom dɛ, hom ndzi me mbrasɛm do, na hom mper dɛ hom bɛkyekyer Zion."
                },
                {
                    "number": 7,
                    "text": "Mma hom mmper nnhwehwɛ ahonya na mbom hom nhwehwɛ nyansa; na, hwɛ, wɔbɛda Nyame n’esumasɛm edzi akyerɛ hom, na nkyii wɔbɛyɛ hom ahonyafo. Hwɛ, nyia ɔwɔ onnyiewiei nkwa no yɛ ɔhonyanyi."
                },
                {
                    "number": 8,
                    "text": "Nokwar, nokwar, mese wo dɛ dza epɛ dɛ inya fi mo hɔ no, wɔbɛyɛ ama wo; na sɛ epɛ a, wobodua wo do ayɛ papa pii wɔ dɛm ebusuasantsen yi mu."
                },
                {
                    "number": 9,
                    "text": "Mma nnkã hwee, mbom nnuho nko ho asɛm na kã kyerɛ dɛm ebusuasantsen yi. Dzi me mbrasɛm do, na boa ma wɔnyɛ m’edwuma, dɛ mbrɛ me mbrasɛm kyerɛ, na wobehyira wo."
                },
                {
                    "number": 10,
                    "text": "Hwɛ, ewɔ akyɛdze, anaadɛ ibenya akyɛdze, sɛ edze gyedzi nye akoma a no mu tsew bisa me na egye Jesus Christ no tum no dzi, anaadɛ no tum a ɔrekasa kyerɛ wo yi dzi a;"
                },
                {
                    "number": 11,
                    "text": "Na, hwɛ, emi na merekasa no; hwɛ, emi nye kan a ɔhyerɛn wɔ sum mu, na mudua mo tum do dze me nsɛm yinom ma wo."
                },
                {
                    "number": 12,
                    "text": "Na, afei, nokwar, nokwar, mese wo dɛ, fa wo werɛ hyɛ Sunsum no a ogya wo ma eyɛ papa—nyew, ma ɔma idzi pɛrpɛr, ɔma enantsew ahobrɛadze mu, ɔma ibu atsɛn tsenenee; na iyi nye mo Sunsum."
                },
                {
                    "number": 13,
                    "text": "Nokwar, nokwar, mese wo dɛ, medze mo Sunsum ne kyɛfa bɛma wo, dza obobue w’adwen mu, dza ɔdze dɛw bɛhyɛ wo kra mã;"
                },
                {
                    "number": 14,
                    "text": "Na afei ibohu, anaadɛ ɔnam iyi do ibohu dɛ adze nyinara a ibebisa efi mo hɔ no, dza ɔyɛ tsenenee ndzɛmba no, sɛ egye me dzi a wo nsa bɛkã."
                },
                {
                    "number": 15,
                    "text": "Hwɛ, mehyɛ wo dɛ mma nnsusu dɛ wɔafrɛ wo dɛ kã asɛmpa no, kesi dɛ wɔbɛfrɛ wo."
                },
                {
                    "number": 16,
                    "text": "Tweɔn kakra, kesi dɛ ibenya m’asɛm, mo botan, m’asɔr nye m’asɛmpa no, ama eetum ehu dɛ me nkyerɛkyerɛ no yɛ nokwar."
                },
                {
                    "number": 17,
                    "text": "Na afei, hwɛ, dɛ mbrɛ wo pɛ tse no, nyew, dɛ mbrɛ wo gyedzi so tse mpo no, wɔbɛyɛ ama wo."
                },
                {
                    "number": 18,
                    "text": "Dzi me mbrasɛm do; mua w’ano; na bisa mo Sunsum no;"
                },
                {
                    "number": 19,
                    "text": "Nyew, fa w’akoma nyina bɛtakyer me, ama eetum aboa ma wɔdze ndzɛmba a wɔakã ho asɛm nyina no epue kan mu—nyew, m’edwuma ne nkyerɛase no; nya abotar kesi dɛ ibowie iyi yɛ."
                },
                {
                    "number": 20,
                    "text": "Hwɛ, iyi nye w’edwuma, dɛ ibedzi me mbrasɛm do, nyew edze w’ahom, w’adwen nye w’ahoɔdzen nyina."
                },
                {
                    "number": 21,
                    "text": "Mma mmper nnhwehwɛ dɛ ebɛkã m’asɛm no, na mbom dzi kan per hwehwɛ dɛ ibenya m’asɛm no, na nkyii wobesian wo tɛkyerɛma; nkyii, sɛ epɛ a, ibenya mo Sunsum nye m’asɛm no, nyew, Nyame no tum no a wɔdze kasa ma nkorɔfo gye dzi no."
                },
                {
                    "number": 22,
                    "text": "Mbom sesei mua w’ano; sũa m’asɛm no a woepue adasamba mu no, na sũa m’asɛm no so a ɔbɛba adasamba hɔ no, dza wogu do rekyerɛ ase no, nyew, kesi dɛ wo nsa bɛkã dza medze bɛma adasamba a wɔwɔ ebusuasantsen yi mu nyinara no, na nkyii wɔdze ndzɛmba nyinara so bɛkã ho."
                },
                {
                    "number": 23,
                    "text": "Hwɛ, ɔwo nye Hyrum, me babanyin, per hwehwɛ Nyame n’ahenman no, na wɔdze ndzɛmba nyinara bɛkã ho dɛ ɔsɛ."
                },
                {
                    "number": 24,
                    "text": "Tow wɔ mo botan do, dza ɔyɛ m’asɛmpa no;"
                },
                {
                    "number": 25,
                    "text": "Mma mmpow nyikyerɛ sunsum, anaadɛ nkɔnhyɛ sunsum no, na nyia ɔpow ndzɛmba yinom ndue;"
                },
                {
                    "number": 26,
                    "text": "Dɛm ntsi, kora no wɔ w’akoma mu kesi aber a menam me nyansaa do bɛse wo dɛ kɔ."
                },
                {
                    "number": 27,
                    "text": "Hwɛ, mekasa kyerɛ hɔn a wɔwɔ pɛ pa nyinara, na wɔatow hɔn kantankrankye dɛ worutwa no."
                },
                {
                    "number": 28,
                    "text": "Hwɛ, emi nye Jesus Christ, Nyame ne Ba no. Emi nye nkwa nye wiadze kan no."
                },
                {
                    "number": 29,
                    "text": "Emi nye nyia ɔbaa nankasa nedze nkyɛn na nankasa nedze anngye no no;"
                },
                {
                    "number": 30,
                    "text": "Mbom, nokwar, nokwar, mese hom dɛ, dodowara a wɔgye me no, mebɛma hɔn tum ma wɔabɛyɛ Nyame ne mba, hɔn a wɔgye me dzin dzi no mpo. Amen."
                }
            ]
        },
        "/study/scriptures/dc-testament/dc/12": {
            "uri": "/study/scriptures/dc-testament/dc/12",
            "title": "Nkyerɛkyerɛ na Ahyɛmudzi 12",
            "data_type": "chapter",
            "chapter_name": "Ɔfã 12",
            "chapter_summary": [
                "1–6, Edwumayɛfo a wɔwɔ wenyin ture no mu benya nkwagye; 7–9, Hɔn a wɔpɛ nyinara na wɔfata no botum aboa Ewuradze n’edwuma."
            ],
            "verses": [
                {
                    "number": 1,
                    "text": "Dwumadzi a ɔsõ na ɔyɛ ahobow bi rubopue adasamba mu."
                },
                {
                    "number": 2,
                    "text": "Hwɛ, meyɛ Nyame; hom ntsie m’asɛm a nkwa na tum wɔ mu no, ɔyɛ ndam sen nkrantsee anofanu, na ohwira mu kodu dɛ ɔpaapaa akwaa nye ehuon nyina mu; dɛm ntsi hom ntsie m’asɛm."
                },
                {
                    "number": 3,
                    "text": "Hwɛ, haban no ahoa na twaber no asõ, dɛm ntsi obiara a ɔpɛ dɛ otwa no wɔmma, ɔmfa n’ahoɔdzen ntow ne kantankrankye na ontwa wɔ ber a adzekyee wɔ do yi, ama ɔakora nkwagye a ɔwɔ hɔ daapem dze ama ne kra wɔ Nyame n’ahenman no mu."
                },
                {
                    "number": 4,
                    "text": "Nyew, obiara a ɔbɔtow ne kantankrankye na oetwa no, ɔnoara na Nyame afrɛ no."
                },
                {
                    "number": 5,
                    "text": "Dɛm ntsi, sɛ ibisa a wo nsa bɛkã, sɛ ebɔ mu a wobobue ama wo."
                },
                {
                    "number": 6,
                    "text": "Afei, ber a hom ebisa yi, hwɛ, mese hom dɛ, hom ndzi me mbrasɛm do, na hom mper dɛ hom bɛkyekyer Zion."
                },
                {
                    "number": 7,
                    "text": "Na, hwɛ, mekasa kyerɛ ɔwo nye hɔn a wɔwɔ pɛ dɛ wɔbɔboa ma dwumadzi yi epue guado no na woetsim yie;"
                },
                {
                    "number": 8,
                    "text": "Na obiara nnkotum aboa dwumadzi yi, gyedɛ nyia ɔbrɛ noho adze na ɔdɔ ahyɛ no mã, ɔwɔ gyedzi, enyidado, na ɔyɛ ayamuyie, na ɔyɛ ntoboase wɔ ndzɛmba nyinara mu, ɔfa no biribiara a wɔdze bɛhyɛ ne nsa no."
                },
                {
                    "number": 9,
                    "text": "Hwɛ, emi nye kan nye wiadze nkwa, na merekã dɛm nsɛm yi, dɛm ntsi fa w’ahom tsie, na nkyii wɔbɛfrɛ wo. Amen."
                }
            ]
        },
        "/study/scriptures/dc-testament/dc/13": {
            "uri": "/study/scriptures/dc-testament/dc/13",
            "title": "Nkyerɛkyerɛ na Ahyɛmudzi 13",
            "data_type": "chapter",
            "chapter_name": "Ɔfã 13",
            "chapter_summary": [
                "Ɔdze Aaron Asɔfodzi ne nsaafee na tum no to gua."
            ],
            "verses": [
                {
                    "number": 1,
                    "text": "Me mfɛfo asomfo, wɔ Messiah ne dzin mu medze Aaron Asɔfodzi no ma hom, dza okitsa abɔfo hɔn som, nye nnuho asɛmpa no, na nsumuhyɛ enuma a wɔdze kɔ bɔnfakyɛ mu no ne nsaafee; na wonnkeyi iyi efi asaase do bio da, kesi dɛ Levi mbabanyin bɔbɔ afɔr bio dze ama Ewuradze wɔ tseneneeyɛ mu."
                }
            ]
        },
        "/study/scriptures/dc-testament/dc/14": {
            "uri": "/study/scriptures/dc-testament/dc/14",
            "title": "Nkyerɛkyerɛ na Ahyɛmudzi 14",
            "data_type": "chapter",
            "chapter_name": "Ɔfã 14",
            "chapter_summary": [
                "1–6, Edwumayɛfo a wɔwɔ wenyin ture no mu no benya nkwagye; 7–8, Onnyiewiei nkwa nye Nyame n’akyɛdze no mu dza ɔyɛ kɛse; 9–11, Christ na ɔbɔɔ sor na asaase."
            ],
            "verses": [
                {
                    "number": 1,
                    "text": "Dwumadzi a ɔsõ na ɔyɛ ahobow rubopue adasamba mu."
                },
                {
                    "number": 2,
                    "text": "Hwɛ, meyɛ Nyame; hom ntsie m’asɛm a nkwa na tum wɔ mu no, ɔyɛ ndam sen nkrantsee anofanu, na ohwira mu kodu dɛ ɔpaapaa akwaa nye ehuon nyina mu, dɛm ntsi hom tsie m’asɛm."
                },
                {
                    "number": 3,
                    "text": "Hwɛ, haban no ahoa na twaber no asõ; dɛm ntsi, obiara a ɔpɛ dɛ otwa no, wɔmma ɔmfa n’ahoɔdzen ntow ne kantankrankye na ontwa ber a adzekyee wɔ do yi, ama ɔakora nkwagye a ɔwɔ hɔ daapem dze ama ne kra wɔ Nyame n’ahenman no mu."
                },
                {
                    "number": 4,
                    "text": "Nyew, obiara a ɔbɔtow ne kantankrankye na oetwa no, ɔnoara na Nyame afrɛ no."
                },
                {
                    "number": 5,
                    "text": "Dɛm ntsi, sɛ ibisa me a, wo nsa bɛkã; sɛ ebɔ mu a wobobue ama wo."
                },
                {
                    "number": 6,
                    "text": "Hom mper dɛ hom bɛkyekyer me Zion. Dzi me mbrasɛm do wɔ adze nyinara mu."
                },
                {
                    "number": 7,
                    "text": "Na sɛ idzi me mbrasɛm do na itsim kodu ewiei a ibenya onnyiewiei nkwa, akyɛdze a ɔsõ sen Nyame n’akyɛdze nyina."
                },
                {
                    "number": 8,
                    "text": "Na ɔbɛba dɛ, sɛ ibisa Egya no wɔ me dzin mu wɔ gyedzi mu na egye dzi a, ibenya Sunsum Krɔnkrɔn no a okenyan wo ma ekasa, ama eegyina ayɛ ndzɛmba a ebɛtse nye dza ibohu nyina ho dasefo, na eso dɛ aabɔ nnuho ho dawur akyerɛ ebusuasantsen yi."
                },
                {
                    "number": 9,
                    "text": "Hwɛ, emi nye Jesus Christ, Nyame tseasefo ne Ba no, nyia ɔbɔɔ ɔsorsor nye asaase, kan a sum nnkotum akata do;"
                },
                {
                    "number": 10,
                    "text": "Dɛm ntsi, ɔwɔ dɛ mefa me asɛmpa ne mãhyɛ no fi Amanamamfo hɔ dze brɛ Israel fifo."
                },
                {
                    "number": 11,
                    "text": "Na, hwɛ, ɔwo nye David, ɔafrɛ wo dɛ bɔboa; na sɛ eyɛ dɛm ndzɛmba yi, na eyɛ nokwafo a, obehyira wo wɔ sunsum nye honam mu nyina, na w’akatua bɛyɛ kɛse. Amen."
                }
            ]
        },
        "/study/scriptures/dc-testament/dc/15": {
            "uri": "/study/scriptures/dc-testament/dc/15",
            "title": "Nkyerɛkyerɛ na Ahyɛmudzi 15",
            "data_type": "chapter",
            "chapter_name": "Ɔfã 15",
            "chapter_summary": [
                "1–2, Ewuradze n’abasa kata asaase nyina do; 3–6, Ebɛkã asɛmpa no na agye akra nkwa no nye adze a ɔsom bo kɛse."
            ],
            "verses": [
                {
                    "number": 1,
                    "text": "Yɛ aso, m’akowaa John, na tsie Jesus Christ, w’Ewuradze na wo Pomfo no ne nsɛm."
                },
                {
                    "number": 2,
                    "text": "Na hwɛ, medze ndamyɛ na tum kasa kyerɛ wo, osiandɛ m’abasa kata asaase nyina do."
                },
                {
                    "number": 3,
                    "text": "Na mebɛkã nsɛm a obiara nnyim kã emi nye ɔwo nko ho akyerɛ wo—"
                },
                {
                    "number": 4,
                    "text": "Na mber pii na apɛ dɛ ihu adze a ɔbɔsom wo bo kɛse efi mo hɔ,"
                },
                {
                    "number": 5,
                    "text": "Hwɛ, nhyira akã wo wɔ dɛm adze yi ho, dɛ erekã m’asɛm a medze ama wo, dɛ mbrɛ me mbrasɛm se no."
                },
                {
                    "number": 6,
                    "text": "Na afei, hwɛ, mese wo dɛ, adze a ɔbɔsom wo bo kɛse ama wo nye dɛ ebɔbɔ nnuho ho dawur akyerɛ nkorɔfo yi, ama aatwe akra abrɛ me, ama enye hɔn aahom wɔ m’Egya n’ahenman no mu. Amen."
                }
            ]
        },
        "/study/scriptures/dc-testament/dc/16": {
            "uri": "/study/scriptures/dc-testament/dc/16",
            "title": "Nkyerɛkyerɛ na Ahyɛmudzi 16",
            "data_type": "chapter",
            "chapter_name": "Ɔfã 16",
            "chapter_summary": [
                "1–2, Ewuradze n’abasa kata asaase nyina do; 3–6, Ebɛka asɛmpa no na agye akra nkwa no nye adze a ɔsom bo kɛse."
            ],
            "verses": [
                {
                    "number": 1,
                    "text": "Yɛ aso, m’akowaa Peter, na tsie Jesus Christ, w’Ewuradze na wo Pomfo no ne nsɛm."
                },
                {
                    "number": 2,
                    "text": "Na, hwɛ, medze ndamyɛ nye tum kasa kyerɛ wo, osiandɛ m’abasa kata asaase nyina do."
                },
                {
                    "number": 3,
                    "text": "Na mebɛkã nsɛm a nyimpa biara nnyim kã emi nye ɔwo nko ho akyerɛ wo—"
                },
                {
                    "number": 4,
                    "text": "Na mber pii na apɛ dɛ ibohu adze a ɔbɔsom wo bo kɛse efi mo hɔ,"
                },
                {
                    "number": 5,
                    "text": "Hwɛ nhyira akã wo wɔ dɛm adze yi ho, dɛ erekã me nsɛm a medze ama wo no, dɛ mbrɛ me mbrasɛm se."
                },
                {
                    "number": 6,
                    "text": "Na afei, hwɛ, mese wo dɛ, adze a ɔbɔsom wo bo kɛse ama wo nye dɛ ebɔbɔ nnuho ho dawur dze akyerɛ nkorɔfo yi, ama aatwe akra abrɛ me, ama enye hɔn aahom wɔ m’Egya n’ahenman no mu. Amen."
                }
            ]
        },
        "/study/scriptures/dc-testament/dc/17": {
            "uri": "/study/scriptures/dc-testament/dc/17",
            "title": "Nkyerɛkyerɛ na Ahyɛmudzi 17",
            "data_type": "chapter",
            "chapter_name": "Ɔfã 17",
            "chapter_summary": [
                "1–4, Adasegyefo Baasa no nam gyedzi do bohu mprɛtse no nye ndzɛmba krɔnkrɔn binom so; 5–9, Christ gye dase dɛ Mormon Nwoma no fi Nyame hɔ."
            ],
            "verses": [
                {
                    "number": 1,
                    "text": "Hwɛ, mese hom dɛ, hom ntwer m’asɛm, na sɛ hom dze hom akoma nyina yɛ iyi a, hom bɔhwɛ mprɛtse no, nye akatabo no, Laban ne nkrantsee no, Urim na Thummim no a wɔdze maa Jared no nuabanyin no wɔ bepɔw no do no, wɔ ber a ɔnye Ewuradze kasaa enyim na enyim no, nye akyerɛakwan nwanwa no a wɔdze maa Lehi ber a nna ɔwɔ sar no do, wɔ Po Memen n’egya no."
                },
                {
                    "number": 2,
                    "text": "Na ɔnam hom gyedzi do na hom bɔhwɛ ndzɛmba yinom, gyedzi a ɔtse dɛ dza tsetse nkɔnhyɛfo no mpo nyae no."
                },
                {
                    "number": 3,
                    "text": "Na ber a hom enya gyedzi ekyir no na hom dze hom enyi ehu dɛm ndzɛmba yinom no, hom nam Nyame no tum do bɛgye ho dase."
                },
                {
                    "number": 4,
                    "text": "Na iyi na hom bɛyɛ amma wɔaannsɛɛ m’akowaa Joseph Smith, Kakraba, ama menam dɛm dwumadzi yi do dze me nhyehyɛɛ tsenenee aba adasamba mu."
                },
                {
                    "number": 5,
                    "text": "Na hom bɛgye dase dɛ hom ehu dɛm ndzɛmba yinom, dɛ mbrɛ m’akowaa Joseph Smith, Kakraba so ehu no; na ɔnam mo tum do hunii, osiandɛ ɔwɔ gyedzi."
                },
                {
                    "number": 6,
                    "text": "Nna ɔakyerɛ nwoma no ase, dɛm afã no mpo a mehyɛɛ no no, na dɛ mbrɛ hom Ewuradze na hom Nyankopɔn tse ase yi, ɔyɛ nokwar."
                },
                {
                    "number": 7,
                    "text": "Dɛm ntsi, hom nsa akã tum kor noara, na gyedzi kor noara, nye akyɛdze kor noara tse dɛ ma ɔwɔ no."
                },
                {
                    "number": 8,
                    "text": "Na sɛ hom dzi me mbrasɛm a odzi ewiei yinom do, dza medze ama hom no do a, hɛl mbobow no nnkenya tum wɔ hom do; osiandɛ m’adom dɔɔ sõ ma hom, na wɔbɛma hom do wɔ da a odzi ewiei no mu."
                },
                {
                    "number": 9,
                    "text": "Na emi, Jesus Christ, hom Ewuradze na hom Nyankopɔn no na makasa akyerɛ hom no, ama medze me nhyehyɛɛ tsenenee aaba adasamba mu. Amen."
                }
            ]
        },
        "/study/scriptures/dc-testament/dc/18": {
            "uri": "/study/scriptures/dc-testament/dc/18",
            "title": "Nkyerɛkyerɛ na Ahyɛmudzi 18",
            "data_type": "chapter",
            "chapter_name": "Ɔfã 18",
            "chapter_summary": [
                "1–5, Kyerɛwsɛm kyerɛ mbrɛ wonsi nkyekyer Asɔr no; 6–8, emumuyɛ rodɔɔ sõ wɔ wiadze; 9–16, Akra som bo kɛse; 17–25, Sɛ nyimpa benya nkwagye a, ɔwɔ dɛ wɔfa Christ ne dzin to hɔn do; 26–36, Woyi Duebien no a wɔbɛfrɛ hɔn no nye dwuma a wobedzi no kyerɛ; 37–39, Oliver Cowdery na David Whitmer na ɔwɔ dɛ wɔhwehwɛ Duebien no; 40–47, Nyimpa benya nkwagye a, ɔwɔ dɛ wonu hɔnho, wonuma hɔn na wodzi mbrasɛm no do."
            ],
            "verses": [
                {
                    "number": 1,
                    "text": "Na, hwɛ, osian adze a ɔwo m’akowaa Oliver Cowdery, epɛ dɛ ihu fi mo hɔ ntsi, medze dɛm nsɛm yi ma wo;"
                },
                {
                    "number": 2,
                    "text": "Hwɛ, menam mo Sunsum do edua akwan pii do ada no edzi akyerɛ wo dɛ ndzɛmba a akyerɛw no yɛ nokwar."
                },
                {
                    "number": 3,
                    "text": "Na sɛ inyim dɛ ɔyɛ nokwar a, hwɛ, merema wo mbrasɛm, dɛ fa wo werɛ twer ndzɛmba no a wɔakyerɛw no;"
                },
                {
                    "number": 4,
                    "text": "Na no mu na ndzɛmba nyina a wɔakyerɛw a ɔfa m’asɔr ne fapem, m’asɛmpa, nye mo botan ho no wɔ."
                },
                {
                    "number": 5,
                    "text": "Dɛm ntsi, sɛ ekyekyer m’asɔr wɔ m’asɛmpa nye mo botan ne fapem do a, hɛl mbobow no nnkenya tum wɔ wo do."
                },
                {
                    "number": 6,
                    "text": "Hwɛ, emumuyɛ rodɔɔ so wɔ wiadze; dɛm ntsi ohia dɛ wokenyan adasamba ma wonu hɔnho, Amanamamfo nye Israel fifo nyinara."
                },
                {
                    "number": 7,
                    "text": "Dɛm ntsi, sɛ m’akowaa Joseph Smith, Kakraba, enuma wo dɛ mbrɛ mehyɛɛ no no a, nna ɔahyɛ dza mehyɛɛ no no mã."
                },
                {
                    "number": 8,
                    "text": "Na afei, mma ɔnnyɛ wo ahobow dɛ mafrɛ wo wɔ mankasa me siantsir bi ntsi, siantsir a monko na minyim; dɛm ntsi, sɛ ɔbɔ mbɔdzen dzi me mbrasɛm do a, wobehyira no akɔ onnyiewiei nkwa mu; na ne dzin nye Joseph."
                },
                {
                    "number": 9,
                    "text": "Na afei, Oliver Cowdery, mekasa kyerɛ ɔwo nye David Whitmer so, wɔ mbrasɛm kwan do; na, hwɛ, mehyɛ nyimpa nyinara a wɔwɔ beebiara dɛ wonnu hɔnho, na mekasa kyerɛ wo, dɛ mbrɛ mekasaa kyerɛɛ mo ɔsomafo Paul no, na frɛ a medze frɛɛ no no na medze afrɛ wo."
                },
                {
                    "number": 10,
                    "text": "Hom nkaa dɛ akra som bo kɛse wɔ Nyame enyim;"
                },
                {
                    "number": 11,
                    "text": "Na, hwɛ, Ewuradze wo Pomfo wui wɔ honam mu, dɛm ntsi ɔsɔɔw adasa nyinara hɔn yaw, ama adasa nyinara eenu hɔnho na wɔaaba no hɔ."
                },
                {
                    "number": 12,
                    "text": "Na ɔasoɛr bio efi ewufo mu, ama ɔanam nnuhu ngyinado do, ɔaatwe adasa nyinara aba no hɔ."
                },
                {
                    "number": 13,
                    "text": "Na mbrɛ n’enyigye si dɔɔ sõ wɔ ɔkra kor a onu noho no a!"
                },
                {
                    "number": 14,
                    "text": "Dɛm ntsi, wɔafrɛ hom dɛ, wɔmbɔ nnuho ho dawur nkyerɛ nkorɔfo yi."
                },
                {
                    "number": 15,
                    "text": "Na sɛ ɔba dɛ hom dze hom nda nyina bɔ nnuho ho dawur kyerɛ nkorɔfo yi na hom dze ɔkra kor mpo brɛ me a, mbrɛ hom bodua nye no edzi dɛw kɛse wɔ m’Egya n’ahenman no mu a!"
                },
                {
                    "number": 16,
                    "text": "Na afei, sɛ hom dɛw bɔdɔɔ sõ wɔ ɔkra kor a hom dze no abrɛ me wɔ m’Egya n’ahenman mu ho a, nna sɛ edze akra pii brɛ me a, nna hom enyigye ne kɛse bɛyɛ dɛn!"
                },
                {
                    "number": 17,
                    "text": "Hwɛ, m’asɛmpa, nye mo botan, nye mo nkwagye na ɔda hom enyim yi."
                },
                {
                    "number": 18,
                    "text": "Hom mbisa Egya no wɔ me dzin mu na hom ngye ndzi, dɛ hom nsa bɛkã, na hom benya Sunsum Krɔnkrɔn no a ɔda ndzɛmba a no ho hia edzi kyɛrɛ adasamba nyina no."
                },
                {
                    "number": 19,
                    "text": "Na sɛ hom nnyi gyedzi, enyidado nye ayamuyie a, hom runntum nnyɛ hwee."
                },
                {
                    "number": 20,
                    "text": "Mma hom nnye asɔr biara nndzi aper gyedɛ dza ɔyɛ abɔnsam n’asɔr nko."
                },
                {
                    "number": 21,
                    "text": "Hom mfa Christ ne dzin nto hom do, na hom nkã nokwar wɔ botooyɛ mu."
                },
                {
                    "number": 22,
                    "text": "Na dodowara a wonu hɔnho na wonuma hɔn wɔ me dzin mu, a ɔyɛ Jesus Christ no, na wotsim kodu ewiei no, hɔn na wɔbɛgye hɔn nkwa."
                },
                {
                    "number": 23,
                    "text": "Hwɛ, Jesus Christ nye dzin a Egya no dze ama, na dzin biara nnyi hɔ bio a wɔdze ama a wɔnam do bɛgye nyimpa nkwa;"
                },
                {
                    "number": 24,
                    "text": "Dɛm ntsi, nyimpa nyinara wɔ dɛ wɔfa dzin a Egya no dze ama no to hɔn do, osiandɛ dɛm dzin no na wɔdze bɛfrɛ hɔn wɔ da a odzi ewiei no mu;"
                },
                {
                    "number": 25,
                    "text": "Dɛm ntsi, sɛ wonnyim dzin a wɔdze frɛ hɔn a, worinnya tsenabew wɔ m’Egya n’ahenman no mu."
                },
                {
                    "number": 26,
                    "text": "Na, afei, hwɛ, binom wɔ hɔ a wɔafrɛ hɔn dɛ wɔnda m’asɛmpa no edzi nkyerɛ Amanamamfo nye Jewfo no mu biara;"
                },
                {
                    "number": 27,
                    "text": "Nyew, Duebien no mpo, na Duebien no bɛyɛ m’esuafo, na wɔdze me dzin bɔto hɔn do; na Duebien no nye hɔn a wɔbɛpɛ dɛ woyi hɔn akoma mu fa me dzin to hɔn do."
                },
                {
                    "number": 28,
                    "text": "Na sɛ wɔpɛ dɛ woyi hɔn akoma mu fa me dzin to hɔn do a, nna wɔafrɛ hɔn dɛ wɔnkɔ wiadze nyinara mu nkɛkã m’asɛmpa no nkyerɛ abɔdze nyinara."
                },
                {
                    "number": 29,
                    "text": "Na hɔn nye nkorɔfo a mahyɛ hɔn asɔfo dɛ wonnuma wɔ me dzin mu; dɛ mbrɛ wɔakyerɛw no;"
                },
                {
                    "number": 30,
                    "text": "Na hom wɔ dza wɔakyerɛw no wɔ hom nkyɛn; dɛm ntsi, ɔwɔ dɛ hom dzi dwuma no dɛ mbrɛ m’asɛm a wɔakyerɛw no se."
                },
                {
                    "number": 31,
                    "text": "Na afei mekasa kyerɛ hom Duebien yi dɛ—Hom nhwɛ, m’adom dɔɔ sõ ma hom; ɔwɔ dɛ hom nantsew tɔɔtsen wɔ m’enyim, na mma hom nnyɛ bɔn."
                },
                {
                    "number": 32,
                    "text": "Na, hwɛ, hom nye nkorɔfo a mahyɛ hom asɔfo dɛ hom nhyɛ asɔfo na hom nyi akyerɛkyerɛfo; na hom nkã m’asɛmpa no, dɛ mbrɛ Sunsum Krɔnkrɔn no tum a ɔwɔ hom mu no tse; na dɛ mbrɛ Nyankopɔn n’akyɛdze nye ne frɛ a ɔdze frɛ adasa no tse;"
                },
                {
                    "number": 33,
                    "text": "Na emi, Jesus Christ, hom Ewuradze na hom Nyankopɔn no, na makã iyi."
                },
                {
                    "number": 34,
                    "text": "Dɛm nsɛm yi mmfi ɔdasanyi biara, na mbom ofi mo hɔ; dɛm ntsi, hom ngye ho dase dɛ ofi mo hɔ, na ommfi nyimpa hɔ;"
                },
                {
                    "number": 35,
                    "text": "Na ɔyɛ me ndze na ɔkasa kyerɛ hom no; na mo Sunsum na ɔdze ama hom, na ɔnam mo tum do hom botum akenkan akyerɛ homho nkorkor; na sɛ nnyɛ mo tum a nkyɛ hom nsa rennkã;"
                },
                {
                    "number": 36,
                    "text": "Dɛm ntsi, hom botum agye dase dɛ hom atse me ndze, na hom nyim me nsɛm."
                },
                {
                    "number": 37,
                    "text": "Na afei, hwɛ, medze ma ɔwo Oliver Cowdery na David Whitmer so dɛ, hom nhwehwɛ Duebien no a wobenya pɛ a makã ho asɛm no;"
                },
                {
                    "number": 38,
                    "text": "Na wɔnam hɔn pɛ nye hɔn ndwuma do na hom dze bohu hɔn."
                },
                {
                    "number": 39,
                    "text": "Na sɛ hom hu hɔn a, hom mfa ndzɛmba yinom nkyerɛ hɔn."
                },
                {
                    "number": 40,
                    "text": "Na hom nkotow na hom nsɔr mma Egya no wɔ me dzin mu."
                },
                {
                    "number": 41,
                    "text": "Na hom nkã asɛm no nkyerɛ nyimpa a wɔwɔ wiadze dɛ: Ɔwɔ dɛ hom nu homho na wonuma hom wɔ Jesus Christ ne dzin mu;"
                },
                {
                    "number": 42,
                    "text": "Na ɔwɔ dɛ nyimpa nyina nu hɔnho na wonuma hɔn, na nnyɛ mbanyin nko, na mbom mbasiafo nye mbofra a woedu nkontaabu ber."
                },
                {
                    "number": 43,
                    "text": "Na afei, hom nsa akã iyi ekyir no, hom ndzi me mbrasɛm do wɔ adze nyinara mu;"
                },
                {
                    "number": 44,
                    "text": "Na mubodua hom nsa do ayɛ ahobow dwuma wɔ adasamba mu, ma woeehu hɔn bɔn pii no, ama woeenya nnuho na woeetum aba m’Egya n’ahenman no mu."
                },
                {
                    "number": 45,
                    "text": "Dɛm ntsi, nhyira a medze ma hom no bor adze nyinara do."
                },
                {
                    "number": 46,
                    "text": "Na hom nsa akã iyi ekyir no, sɛ hom enndzi me mbrasɛm do a, wɔrenngye hom nkwa wɔ m’Egya n’ahenman no mu."
                },
                {
                    "number": 47,
                    "text": "Hwɛ, emi Jesus Christ, hom Ewuradze hom Nyankopɔn, na hom Pomfo, menam mo Sunsum no tum do na makã iyi. Amen."
                }
            ]
        },
        "/study/scriptures/dc-testament/dc/19": {
            "uri": "/study/scriptures/dc-testament/dc/19",
            "title": "Nkyerɛkyerɛ na Ahyɛmudzi 19",
            "data_type": "chapter",
            "chapter_name": "Ɔfã 19",
            "chapter_summary": [
                "1–3, Christ wɔ tum nyina; 4–5, Nyimpa nyinara wɔ dɛ wonu hɔnho annyɛ dɛm a, wobohu amandze; 6–12, Onnyiewiei ntsẽa yɛ Nyankopɔn ne ntsẽa; 13–20, Christ hun amandze maa obiara, ama sɛ wonu hɔnho a, woeennhu amandze; 21–28, Kã nnuho asɛmpa no; 29–41, Bɔ asɛmpa no dawur."
            ],
            "verses": [
                {
                    "number": 1,
                    "text": "Emi nye Alpha na Omega, Ewuradze Christ no; nyew, emi nye ɔno, ahyɛse na ewiei no, wiadze Pomfo no."
                },
                {
                    "number": 2,
                    "text": "Emi, na maayɛ meewie nyia meyɛ nedze no ne pɛ, Egya no mpo, dza ɔfa moho no—maayɛ ndzɛmba nyina ama medze ne nyina ahyɛ mo tum ase—"
                },
                {
                    "number": 3,
                    "text": "Mowɔ tum nyina, dza medze bɛsɛɛ Satan nye no ndwuma wɔ wiadze ewiei mu mpo, na atsɛmbu da kɛse a odzi ewiei mu no, medze bɛba adasamba do, mubobu ɔdasanyi biara atsɛn dɛ mbrɛ n’edwuma nye ndwuma a ɔayɛ tse."
                },
                {
                    "number": 4,
                    "text": "Na nokwar, ɔdasanyi biara wɔ dɛ onu noho annyɛ dɛm a obohu amandze, na emi Nyankopɔn minnyi ewiei,"
                },
                {
                    "number": 5,
                    "text": "Dɛm ntsi, mennkantse m’atsɛmbu a medze bɛba no, mbom mbusu bɛba, osũ, kwadwomtwa, nye asetwɛr, nyew, na ɔbɛba hɔn a wobohu hɔn wɔ me nsa bankum no do."
                },
                {
                    "number": 6,
                    "text": "Naaso, wɔnnkyerɛɛw dɛ ahohyehye yi remmba ewiei, mbom wɔakyerɛw no dɛ ɔyɛ ahohyehye a onnyi ewiei."
                },
                {
                    "number": 7,
                    "text": "Bio wɔakyerɛw no dɛ ɔyɛ afɔdzi a onnyiewiei, dɛm ntsi wɔakyerɛkyerɛ mu koraa sen kyerɛwsɛm nkaa no, ama wɔaabɔ mu ayɛ edwuma wɔ adasamba hɔn akoma mu wɔ me dzin n’enyimnyam ntsi."
                },
                {
                    "number": 8,
                    "text": "Dɛm ntsi, merebɛkyerɛ esumasɛm yi mu akyerɛ hom, osiandɛ oye ma hom dɛ hom hu tse dɛ m’esuafo noara."
                },
                {
                    "number": 9,
                    "text": "Mekasa kyerɛ hom a wɔasan mu eyi hom wɔ dɛm adze yi mu, dɛ nyimpa kor ama hom eetum ahɛn m’ahomgye mu."
                },
                {
                    "number": 10,
                    "text": "Na, hwɛ, mbrɛ nyamesu ho esumasɛm mu si dɔɔ sõ a! Na, hwɛ, minnyi ewiei, na ntsẽa a ofi me nsamu ba no yɛ ntsẽa a onnyi ewiei osiandɛ Onnyi Ewiei nye me dzin. Dɛm ntsi—"
                },
                {
                    "number": 11,
                    "text": "Ntsẽa onnyiewiei yɛ Nyame ne ntsẽa."
                },
                {
                    "number": 12,
                    "text": "Ntsẽa a onnyi ewiei yɛ Nyame ne ntsẽa."
                },
                {
                    "number": 13,
                    "text": "Dɛm ntsi, mehyɛ wo dɛ nu wo ho, na dzi mbrasɛm a wo nsa akã efi m’akowaa Joseph Smith, Kakraba, hɔ wɔ me dzin mu no do;"
                },
                {
                    "number": 14,
                    "text": "Na ɔnam mo tum kɛse do na wo nsa akã;"
                },
                {
                    "number": 15,
                    "text": "Dɛm ntsi mehyɛ wo dɛ nu woho—nu woho, ɔno medze m’anomu abaa bɔhwe wo, na m’ebufuhyew na m’ebufuw, ama w’amandzehu ayɛ yaw—mbrɛ ne yaw tse no, innyim, mbrɛ ne yaw ne kɛse so tse no innyim, nyew, mbrɛ ne dzen tse so innyim."
                },
                {
                    "number": 16,
                    "text": "Na, hwɛ, emi Nyankopɔn, meehu amandze yinom dze ama obiara, ama sɛ wonu hɔnho a, woennhu amandze,"
                },
                {
                    "number": 17,
                    "text": "Mbom sɛ woennu hɔnho a ɔwɔ dɛ wohu amandze dɛ mbrɛ emi mpo muhunii no;"
                },
                {
                    "number": 18,
                    "text": "Amandzehu a ɔmaa emi a meyɛ Nyame a mo sõ sen obiara mpo no, moho popoe, osian yaw ntsi, na bɔgya fii mo honandua enyi nyina kyĩi, na muhun amandze wɔ honam nye sunsum mu—na mepɛɛ dɛ nkyɛ monnkɔnom kuraba wenwen no ano na mawodow—"
                },
                {
                    "number": 19,
                    "text": "Naaso, enyimnyam nkã Egya no, na monomee na muwiee mo mboaboaho biara yɛ dze maa adasamba."
                },
                {
                    "number": 20,
                    "text": "Dɛm ntsi, mehyɛ wo bio dɛ nu wo ho, ɔno medze mo tum kɛse no bɛbrɛ wo adze; na akã wo bɔn akyerɛ, ɔno ibohu amandze wɔ ntsea a maakã ho asɛm no, dza no mu kumaabi, nyew, no mu ketseketse mpo a esɔe hwɛe wɔ ber a motwee mo Sunsum fii hɔ no."
                },
                {
                    "number": 21,
                    "text": "Na mehyɛ wo dɛ mma hom nnkã nsɛm biara nnkyerɛ kã nnuho asɛm nko ho, na mma mmfa ndzɛmba yinom nnkyerɛ wiadze kesi dɛ ɔbɛyɛ enyansadze ama me."
                },
                {
                    "number": 22,
                    "text": "Osiandɛ worunntum nndzi nam sesei, mbom ɔwɔ dɛ wonya numfonsu; dɛm ntsi, ɔnnsɛ dɛ wohu ndzɛmba yinom, amma wɔaannhera."
                },
                {
                    "number": 23,
                    "text": "Suã me, na tsie me nsɛm, nantsew ɔdwe mu wɔ mo Sunsum mu, na ibenya asomdwee wɔ mo mu."
                },
                {
                    "number": 24,
                    "text": "Emi nye Jesus Christ, menam Egya ne pɛ do bae, na ne pɛ na meyɛ."
                },
                {
                    "number": 25,
                    "text": "Na bio, mehyɛ wo dɛ mma w’enyi mmber wo nyɛnko ne yer; anaa mmper dɛ ibeyi no nkwa efi hɔ."
                },
                {
                    "number": 26,
                    "text": "Na bio, mehyɛ wo dɛ mma nnkata w’egyapadze do, na mbom fa ma kwa ma wɔmfa ntsintsim Mormon Nwoma no a nokwar na Nyame ne nsɛm wɔ mu no—"
                },
                {
                    "number": 27,
                    "text": "Dza ɔyɛ m’asɛm a medze ama Amanamamfo no mu biara, na ɔnnkɛkyɛr biara na oedu Jewfo a wɔyɛ Lamanfo hɔn nkaa no mu biara hɔn nkyɛn, ama wɔaagye asɛmpa no edzi, na wɔaannhwɛ Messiah bi a ɔbɛba kwan, na onyia no ɔaba dada."
                },
                {
                    "number": 28,
                    "text": "Na bio, mehyɛ wo dɛ bue w’ano bɔ mpaa na bɔ no wɔ w’akoma mu so; nyew, wɔ wiadze enyim nye nsumaamu so, wɔ bagua mu nye kokoa mu so."
                },
                {
                    "number": 29,
                    "text": "Na da enyigyesɛm no edzi, nyew, bɔ no dawur wɔ mbepɔw do, nye bea biara a ɔkrɔn do, nye nyimpa nyinara a wɔbɛma wo kwan ma ehu hɔn no mu."
                },
                {
                    "number": 30,
                    "text": "Na fa ahobrɛadze nyina yɛ, na gye me dzi, na mma nnkã nsɛmbɔn nntsia hɔn a wɔkã nsɛmbɔn tsia wo no."
                },
                {
                    "number": 31,
                    "text": "Na mma nnkã asɛmpa ne nkyerɛkyerɛ dza no mu dɔ no, ho hwee, na mbom kã nnuho ho asɛm nye gyedzi wɔ Agyenkwa no mu, nye bɔnfakyɛ a ofi enuma na ogya mu ba, nyew, ogya a ɔyɛ Sunsum Krɔnkɔn no."
                },
                {
                    "number": 32,
                    "text": "Hwɛ, iyi nye mbrasɛm kɛse nye dza odzi ewiei a medze rebɛma wo a ɔfa dɛm asɛm yi ho; na iyi beye ama wo wɔ wo daa daa abrabɔ mu, dze ekesi wo bra n’ewiei mpo."
                },
                {
                    "number": 33,
                    "text": "Na sɛ ibu afotu yinom tootooba a, awerɛhow na ɔbɛba wo do, nyew, wɔbɛsɛɛ ɔwo nye w’egyapadze so mpo."
                },
                {
                    "number": 34,
                    "text": "Fa w’egyapadze bi ma, nyew, wo nsaase bi so mpo, nye adze nyina gyedɛ dza edze bɔhwɛ w’ebusua nko."
                },
                {
                    "number": 35,
                    "text": "Tua kaw biara a enye nyia oritsintsim nwoma no edzi ano ma woesi no. Yi woho fi nkowaasom mu."
                },
                {
                    "number": 36,
                    "text": "Gya wo dan nye wo fie wɔ hɔ, gyedɛ ber a epɛ dɛ hom hu hom ebusuafo;"
                },
                {
                    "number": 37,
                    "text": "Na gyaa woho kasa kyerɛ obiara; nyew, kã asɛmpa no, tu fo, na da nokwar no edzi, fa enyigye ndze kɛse tsea mu dɛ—Hosanna, hosanna, nhyira nkã Ewuradze Nyankopɔn ne dzin!"
                },
                {
                    "number": 38,
                    "text": "Bɔ mpaa aber nyina, na mubohue mo Sunsum egu wo do, na wo nhyira bɛyɛ kɛse—nyew, ɔbɛyɛ mbordo mpo akyɛn dɛ ibenya asaase do sika nye ahonyadze a ɔprɔw no."
                },
                {
                    "number": 39,
                    "text": "Hwɛ, ana nnkotum akenkan iyi a irinndzi ehurusi na mma w’akoma do wɔ enyigye mu?"
                },
                {
                    "number": 40,
                    "text": "Anaadɛ nnkotum dɛ ebɔkɔdo botu mbirika ekyin dɛ ɔkwankyerɛfo furafo?"
                },
                {
                    "number": 41,
                    "text": "Anaadɛ nnkotum dɛ ebɛyɛ ahobrɛadze na adwe, na edzi woho nyi wɔ nyansa mu wɔ m’enyim? Nyew, bra mo hɔ, w’Agyenkwa no. Amen."
                }
            ]
        },
        "/study/scriptures/dc-testament/dc/20": {
            "uri": "/study/scriptures/dc-testament/dc/20",
            "title": "Nkyerɛkyerɛ na Ahyɛmudzi 20",
            "data_type": "chapter",
            "chapter_name": "Ɔfã 20",
            "chapter_summary": [
                "1–16, Mormon Nwoma no kyerɛ mu pefee dɛ da a odzi ekyir dwumadzi no fi Nyame hɔ; 17–28, Osi nkyerɛkyerɛ a ɔfa abɔdze, asehwe, werdambɔ, na enuma ho no pi; 29–37, Mbra a ɔhwɛ nnuho, bemdzi, ahosan, na enuma do no nyina wɔ hɔ; 38–67, Woetwitwa elderfo, asɔfo, akyerɛkyerɛfo na deaconfo hɔn ndwuma ho asɛm esinesin; 68–74, Asɔrmba hɔn ndwuma, mbrɛ wonsi nhyira mbofra, nye mbrɛ wonsi nnuma nyina oeyi akyerɛ; 75–84, Wɔdze sakrament mpaabɔ na nhyehyɛɛ a wɔdze hwɛ Asɔrmba do no nyina ama."
            ],
            "verses": [
                {
                    "number": 1,
                    "text": "Christ N’Asɔr no nsoɛree wɔ nda a odzi ekyir yi mu, a ɔyɛ afe apem ahaawɔtwe eduasa, fi ber a hɛn Ewuradze na hɛn Agyenkwa Jesus Christ bae wɔ honam mu no, wɔyɛɛ nhyehyɛɛ na wosii no pi dɛ mbrɛ hɛn man ne mbra se, wɔ Nyankopɔn ne pɛ nye mbrasɛm kwan do, wɔ bosoom a otsĩa anan a wɔfrɛ no Ebɔbira ne da a otsĩa esia no mu—"
                },
                {
                    "number": 2,
                    "text": "Dɛm mbrasɛm yi wɔdze maa Joseph Smith, Kakraba, a Nyame frɛɛ no, na ɔhyɛɛ no Jesus Christ ɔsomafo, ma ɔbɛyɛɛ Asɔr yi ne elder a odzi kan."
                },
                {
                    "number": 3,
                    "text": "Na Oliver Cowdery a no so Nyame frɛɛ no, Jesus Christ ɔsomafo, ma ɔbɛyɛɛ asɔr yi mu elder a otsĩa ebien, na ɔdze nsa guu no do hyɛɛ no sɔfo;"
                },
                {
                    "number": 4,
                    "text": "Na iyi nam hɛn Ewuradze na hɛn Agyenkwa Jesus Christ n’adom, ɔno na enyimnyam nyina nkã no, sesei nye afebɔɔ. Amen."
                },
                {
                    "number": 5,
                    "text": "Na nkyii ɔdaa no edzi nokwar mu kyerɛɛ elder a odzi kan yi dɛ wɔdze no bɔn akyɛ no no, wiadze egyangyandze sanee kyekyeer no ho;"
                },
                {
                    "number": 6,
                    "text": "Mbom ber a onuu noho, na ɔbrɛɛ noho adze nokwar mu wɔ gyedzi mu no, Nyankopɔn somaa ɔbɔfo krɔnkrɔn bi ma ɔbaa ne nkyɛn, na ɔbɔfo no no hwɛbea tse dɛ enyinam, na ne ntar ho tsew na ɔyɛ fitaa sen adze fitaa biara;"
                },
                {
                    "number": 7,
                    "text": "Na ɔmaa no mbrasɛm a okenyaan no."
                },
                {
                    "number": 8,
                    "text": "Na ɔmaa no tum a ofi sor, na odzii kan siesiee dɛ mbrɛ ɔbɛyɛ a obodua do, ama oetum akyerɛ Mormon Nwoma no ase;"
                },
                {
                    "number": 9,
                    "text": "Dza nkorɔfo bi a wɔahwe ase hɔn ho abakɔsɛm na Jesus Christ n’asɛmpa ne mãhyɛ a ɔdze maa Amanamamfo nye Jewfo so wɔ mu;"
                },
                {
                    "number": 10,
                    "text": "Dza wɔnam nkenyan do dze mae, na wɔnam abɔfo hɔn som do sii no pi dze kyerɛɛ binom, na wɔbɔɔ no dawur dze kyerɛɛ wiadze—"
                },
                {
                    "number": 11,
                    "text": "Wɔyɛe ama wiadze eehu dɛ kyerɛwsɛm krɔnkrɔn no yɛ nokwar, na dɛ Nyame kenyan nyimpa na ɔfrɛ hɔn wɔ n’edwuma krɔnkrɔn ho wɔ mber yi na ebusuasantsen yi mu, dɛ mbrɛ ɔyɛɛ no wɔ tsetseberdo ebusuasantsen no."
                },
                {
                    "number": 12,
                    "text": "Dze kyerɛ dɛ ɔno nye Nyame kor no ara a ɔtse dɛm ndeda, ndɛ na afebɔɔ no. Amen."
                },
                {
                    "number": 13,
                    "text": "Dɛm ntsi, wɔwɔ adasegyefo pii a, wobodua hɔn do ebu wiadze atsɛn, nye nyimpa dodow biara a wɔbɛba ebenya dɛm dwumadzi yi ho nyimdzee no so mpo."
                },
                {
                    "number": 14,
                    "text": "Na hɔn a wɔdze gyedzi gye, na wɔyɛ ndwumatsenenee no benya onnyiewiei nkwa ahenkyɛw;"
                },
                {
                    "number": 15,
                    "text": "Na mbom hɔn a wopirim hɔn akoma wɔ ekyingye mu, na wɔpow no no, bɛdan hɔn akɔ hɔnankasa hɔn afɔdzi mu—"
                },
                {
                    "number": 16,
                    "text": "Na Ewuradze Nyankopɔn na ɔakã iyi; na hɛn a yɛyɛ asɔr no mu elderfo no atse na yɛgye dase wɔ enyimnyam Hen a ɔwɔ sor no ne nsɛm ho, ɔno na enyimnyam nka no afebɔɔ kesi afebɔɔ. Amen."
                },
                {
                    "number": 17,
                    "text": "Dɛm ndzɛmba yinom na ɔma yehu dɛ Nyame bi wɔ sor a ɔmmbɔadze da na ɔyɛ onnyiewiei, fi daapem kesi daapem, Nyame kor no ara a ɔnnsakyer, sor nye asaase nye ndzɛmba a ɔwɔ mu nyina bɔfo no;"
                },
                {
                    "number": 18,
                    "text": "Na dɛ ɔbɔɔ nyimpa, ɔbanyin nye ɔbaa, wɔ nankasa no su nye ne saso do, na ɔbɔɔ hɔn;"
                },
                {
                    "number": 19,
                    "text": "Na ɔmaa hɔn mbrasɛm dɛ wɔndɔ no na wɔnsom no, ɔno a ɔyɛ Nyame tseasefo nokwafo kortonoo no, na ɔno nko nye nyia ɔsɛ dɛ wɔsom."
                },
                {
                    "number": 20,
                    "text": "Mbom ɔnam ne mbrato wɔ dɛm mbra krɔnkrɔn yinom no nyimpa betseen n’akɔndɔdze do na ɔbɛyɛɛ abɔnsamdze, na ɔbɛyɛɛ nyimpa a ɔahwe ase."
                },
                {
                    "number": 21,
                    "text": "Dɛm ntsi, Otumfo Nyankopɔn dze ne Ba a Wɔwoo no Kortoo no mae, dɛ mbrɛ wɔakyerɛw wɔ dɛm kyerɛwsɛm a ɔdze mae a ɔfa no ho no mu no."
                },
                {
                    "number": 22,
                    "text": "Ɔsɔɔw nsɔhwɛ naaso oenngyaa noho mu amma hɔn."
                },
                {
                    "number": 23,
                    "text": "Wɔbɔɔ no mbeamudua mu, owui, na ɔsoɛree bio wɔ da a otsĩa ebiasa no mu;"
                },
                {
                    "number": 24,
                    "text": "Na ɔfowee kɔr sor, akɛtsena Egya no n’abanyimfa, dze tum kɛse ebedzi hen dɛ mbrɛ Egya ne pɛ se;"
                },
                {
                    "number": 25,
                    "text": "Na dodowara a wɔbɛgye edzi na woenuma hɔn wɔ ne dzin krɔnkrɔn mu no, na wobetsim wɔ gyedzi mu akɔ ewiei no, wɔbɛgye hɔn nkwa—"
                },
                {
                    "number": 26,
                    "text": "Nnyɛ hɔn a wɔgyee dzii wɔ ber a ɔbaa asaase do wɔ mber nkyekyɛmu ntamu wɔ honam mu ekyir no nkõ, mbom hɔn a wɔwɔ hɔ fi ahyɛse no nyina, dodow biara a wɔwɔ hɔ ansaana ɔreba no mpo, hɔn a wɔgyee nkɔnhyɛfo krɔnkrɔn no hɔn nsɛm a wɔnam Sunsum Krɔnkrɔn akyɛdze ne nkenyan do kãe no, hɔn a wɔgyee dase nokwar mu wɔ noho wɔ adze nyinara mu no, wɔ dɛ wonya nkwa a onnyiewiei,"
                },
                {
                    "number": 27,
                    "text": "Nye hɔn so a wɔbɛba ekyir yi, hɔn a wɔbɛgye akyɛdze nyina nye frɛ a Nyame nam Sunsum Krɔnkrɔn do frɛ no edzi, dza ɔgye Egya no nye Ɔba no hɔn ho dase no;"
                },
                {
                    "number": 28,
                    "text": "Egya, Ɔba, nye Sunsum Krɔnkrɔn no yɛ Nyame kor, wɔyɛ ɔdomankoma na onnyiewiei na wonnyi ewiei. Amen."
                },
                {
                    "number": 29,
                    "text": "Na yenyim dɛ otwar dɛ nyimpa nyina nu hɔnho na wɔgye Jesus Christ ne dzin dzi, na wɔsom Egya no wɔ ne dzin mu, na wɔgye ne dzin no dzi, na wotsim wɔ gyedzi mu kɔ ewiei, annyɛ dɛm a, wɔrenngye hɔn nkwa wɔ Nyame n’ahenman mu."
                },
                {
                    "number": 30,
                    "text": "Na yenyim dɛ bemdzi a ɔnam hɛn Ewuradze, nye hɛn Agyenkwa Jesus Christ n’adom do no tsen na ɔyɛ nokwar."
                },
                {
                    "number": 31,
                    "text": "Na yenyim so dɛ ahosan a ɔnam hɛn Ewuradze, nye hɛn Agyenkwa Jesus Christ n’adom do no tsen na ɔyɛ nokwar so, ma hɔn a wɔdze hɔn ahom, hɔn adwen, nye hɔn ahoɔdzen nyina dɔ Nyame na wɔsom no no."
                },
                {
                    "number": 32,
                    "text": "Mbom obotum aba dɛ nyimpa bɔhwe ase efi adom no ho na oefi Nyame tseasefo no ne nkyɛn;"
                },
                {
                    "number": 33,
                    "text": "Dɛm ntsi, hom mma asɔr no nyɛ ahwɛyie na ɔmbɔ mpaa da biara, amma waannkɔ nsɔhwɛ mu;"
                },
                {
                    "number": 34,
                    "text": "Nyew, na hom mma hɔn a wɔatsew hɔnho no so mpo nhwɛ yie."
                },
                {
                    "number": 35,
                    "text": "Na yenyim dɛ dɛm ndzɛmba yinom yɛ nokwar dɛ mbrɛ John ne nyikyerɛ no tse, dɛ mma mmfa bi nnkã nkɔnhyɛ a ɔwɔ no nwoma no a ɔyɛ kyerɛwsɛm krɔnkrɔn no ho, nna mma nnyi bi so mmfi mu, anaa Nyame ne nyikyerɛ a ekyir no wɔnam Sunsum Krɔnkrɔn n’akyɛdze nye no tum do a ɔyɛ Nyame ne ndze anaa abɔfo hɔn som do bɛba no."
                },
                {
                    "number": 36,
                    "text": "Na Ewuradze Nyankopɔn na ɔakã iyi; na wɔmfa enyidzi, tum nye enyimnyam mma ne dzin krɔnkrɔn no, sesei nye daapem. Amen."
                },
                {
                    "number": 37,
                    "text": "Na bio, mbrasɛm a wɔdze maa asɔr no a ɔfa kwan a wɔmfa do nnuma—Hɔn a wɔbrɛ hɔnho adze wɔ Nyame enyim nyina, na wɔpɛ dɛ wonuma hɔn, na wɔdze akoma a abobɔ nye sunsum a abotow bɛba abɛgye dase wɔ asɔr no enyim dɛ woenu hɔnho nokwar mu wɔ hɔn bɔn nyinara ho, na wɔpɛ dɛ wɔfa Jesus Christ ne dzin to hɔn do, na wɔagye ato mu dɛ wɔbɔsom no akɔ ewiei, na wɔma hɔn ndwuma da edzi ampa dɛ woenya Christ no Sunsum ma woenya hɔn bɔnfakyɛ no, wobonuma hɔn na wɔagye hɔn ato n’asɔr no mu."
                },
                {
                    "number": 38,
                    "text": "Elderfo, asɔfo, akyerɛkyerɛfo, deaconfo, na Christ n’asɔrmba hɔn ndwuma—Ɔsomafo yɛ elder, na ɔyɛ ne frɛ dɛ onuma;"
                },
                {
                    "number": 39,
                    "text": "Na ɔnhyɛ binom elderfo, asɔfo, akyerɛkyerɛfo na deaconfo;"
                },
                {
                    "number": 40,
                    "text": "Na oehyira paanoo nye wenyin—no a ɔyɛ Christ no honam nye no bɔgyaa ho asɛnkyerɛdze no do—"
                },
                {
                    "number": 41,
                    "text": "Na ɔmfa ne nsa ngu hɔn a woenuma hɔn no do ma woenya ogya nye Sunsum Krɔnkrɔn n’enuma no dɛ mbrɛ kyerɛwsɛm no se, mmfa nsi hɔn pi ngye hɔn nto asɔr no mu;"
                },
                {
                    "number": 42,
                    "text": "Na ɔnkyerɛkyerɛ, onsansan nsɛm mu, ontu fo, onuma na ɔnhwɛ asɔr no do;"
                },
                {
                    "number": 43,
                    "text": "Na ɔmfa nsa ngu tsir do, mfa Sunsum Krɔnkrɔn no mma mfa nsi asɔr no pi;"
                },
                {
                    "number": 44,
                    "text": "Na ondzi nhyiamu nyina do bano."
                },
                {
                    "number": 45,
                    "text": "Elderfo na wodzi nhyiamu biara mu dwuma dɛ mbrɛ Sunsum Krɔnkrɔn no bɛkyerɛ hɔn, dɛ mbrɛ Nyame ne mbrasɛm nye nyikyerɛ no se."
                },
                {
                    "number": 46,
                    "text": "Ɔsɔfo ne ndwuma nye dɛ ɔkã asɛmpa no, ɔkyerɛkyerɛ, osansan nsɛm mu, otu fo, na onuma na ɔma sacrament."
                },
                {
                    "number": 47,
                    "text": "Na ɔsera asɔrmba kor biara wɔ hɔn efiefi, na otu hɔn fo ma wobue hɔn ano bɔ mpaa na wɔbɔ mpaa wɔ nsumaamu so, na wodzi hɔn ebusua mu dwuma nyina."
                },
                {
                    "number": 48,
                    "text": "Na otum hyɛ binom so asɔfo, akyerɛkyerɛfo na deaconfo."
                },
                {
                    "number": 49,
                    "text": "Na sɛ elder biara nnyi hɔ a, ɔno na ondzi nhyiamu biara no do bano;"
                },
                {
                    "number": 50,
                    "text": "Na mbom sɛ elder bi wɔ hɔ a, dza ɔwɔ dɛ ɔyɛ ara nye dɛ ɔkã asɛmpa no, ɔkyerɛkyerɛ, osansan nsɛm mu otu nkorɔfo fo, na onuma,"
                },
                {
                    "number": 51,
                    "text": "Na ɔnsera asɔrmba no nkorkor wɔ hɔn efiefi, otu hɔn fo ma wobue hɔn ano bɔ mpaa na wɔbɔ mpaa wɔ nsumaamu so, na wodzi hɔn ebusua mu dwumadzi nyina."
                },
                {
                    "number": 52,
                    "text": "Dwumadzi yinom nyina mu no, sɔfo no wɔ dɛ ɔboa elder no sɛ okehia dɛ ɔboa a."
                },
                {
                    "number": 53,
                    "text": "Kyerɛkyerɛnyi ne ndwuma nye dɛ ɔhwɛ asɔrmba no do aber nyinara, na ɔnye hɔn dzi nkitaho na ɔhyɛ hɔn dzen;"
                },
                {
                    "number": 54,
                    "text": "Na ɔhwɛ ma emumuyɛdze biara mmba asɔr no mu, anaa obiara nnya atsenkã bɔn wɔ no nua ho, anaa wonndzi ator, wonntwitwa anantsir, anaa wɔnnkã kasa bɔn biara."
                },
                {
                    "number": 55,
                    "text": "Na ɔhwɛ ma asɔrmba no taa hyia mu mpɛn pii, na ɔhwɛ so ma asɔrmba no yɛ hɔn ndwuma."
                },
                {
                    "number": 56,
                    "text": "Na ondzi bano wɔ nhyiamu no do sɛ elder anaa sɔfo biara nnyi hɔ a—"
                },
                {
                    "number": 57,
                    "text": "Na ɔwɔ dɛ deaconfo boa no wɔ no dwumadzi nyina mu wɔ asɔr no mu aber nyina sɛ okehia dɛ wɔboa a."
                },
                {
                    "number": 58,
                    "text": "Mbom akyerɛkyerɛfo na deaconfo no mu biara nnyi tum dɛ wonuma, na wohyira sacrament do, anaa wɔdze nsa gu tsir do;"
                },
                {
                    "number": 59,
                    "text": "Naaso, wɔwɔ dɛ wɔbɔ kɔkɔ, wosansan nsɛm mu, wotu fo, wɔkyerɛkyerɛ hɔn, na wɔto nsa frɛ obiara dɛ ɔmbra Christ hɔ."
                },
                {
                    "number": 60,
                    "text": "Elder, sɔfo, kyerɛkyerɛnyi, anaa deacon biara wɔ dɛ wɔhyɛ no sɔfo, dɛ mbrɛ akyɛdze nye frɛ a Nyame dze afrɛ no no tse; na ɔwɔ dɛ wɔnam Sunsum Krɔnkrɔn no tum a ɔwɔ nyia ɔhyɛ sɔfo no mu no do dze hyɛ no."
                },
                {
                    "number": 61,
                    "text": "Elderfo dodowara a wɔyɛ Christ n’asɔr no no wɔ dɛ wɔkɔ ehyiadzi kor wɔ bosoom ebiasa biara mu, anaadɛ ofi ber to ber dɛ mbrɛ dɛm ehyiadzi no bɛkyerɛ anaa wɔbɛhyehyɛ;"
                },
                {
                    "number": 62,
                    "text": "Na dɛm ehyiadzi yi mu na ɔwɔ dɛ asɔr no mu dwumadzi biara a ohia wɔ dɛm mber no mu no wodzi;"
                },
                {
                    "number": 63,
                    "text": "Ɔwɔ dɛ elderfo no gye hɔn tum nkrataa fi elderfo nkaafo, wɔ abatow mu wɔ asɔr a wɔwɔ mu no, anaa efi ehyiadzi no ase."
                },
                {
                    "number": 64,
                    "text": "Sɔfo, kyerɛkyerɛnyi anaa deacon biara a sɔfo bi bɛhyɛ no no, wɔ dɛ onya abɔdzin krataa fi nyia ɔhyɛɛ no sɔfo no hɔ wɔ dɛm aber no mu, ama sɛ ɔdze dɛm abɔdzin krataa no kyerɛ elder biara a, ɔama no tum ma ɔdze eedzi dwuma a ne frɛ no ma no ho kwan dɛ ondzi, anaa obotum agye efi ehyiadzi kɛse bi ase."
                },
                {
                    "number": 65,
                    "text": "Onnyi dɛ wɔhyɛ obiara dzibew biara wɔ asɔr yi mu wɔ ber a asɔr no no nkorbata oetsim yie no, dɛm asɔr no nntoow no ho aba;"
                },
                {
                    "number": 66,
                    "text": "Mbom elderfo banodzifo, bishopfo a wotutu akwan, abaguafo etsitsir, asɔfo mpanyimfo, nye elderfo wɔ ho tum dɛ wɔhyɛ asɔfo wɔ beebi a asɔr no bi nnyi nkorbata wɔ hɔ a wobotum wɔama wɔatow aba wɔ ho."
                },
                {
                    "number": 67,
                    "text": "Asɔfodzi a ɔkrɔn no president biara (anaa elder banodzinyi), bishop, baguafo tsitsir na ɔsɔfopanyin, no abaguafo etsitsir nhyiamu anaa wiadze mfɛndzanan Asɔr ehyiadzi no na wɔbɛkyerɛ kwan a wɔmfa do nhyɛ hɔn asɔfo."
                },
                {
                    "number": 68,
                    "text": "Asɔrmba no ber a wɔnam enuma mu wɔagye hɔn ato mu no hɔn ndwuma—Elderfo anaa asɔfo no wɔ dɛ wonya mber a ɔfata dze siansian ndzɛmba nyina mu a ɔfa Christ n’asɔr ho no mu yie ma wɔtse ase, ansaana wobedzi sacrament no, ɔwɔ dɛ elderfo no dze hɔn nsa gu hɔn tsir do na wosi hɔn pi ama ndzɛmba nyinara aakɔ do esiado esiado."
                },
                {
                    "number": 69,
                    "text": "Na ɔwɔ dɛ asɔrmba no nantsew nyamesu mu, na hɔn kasaa gye dase wɔ asɔr no enyim, nye elderfo so hɔn enyim, dɛ woedzi mu wɔ ho, ama dwumadzi nye gyedzi aasaa kor dɛ mbrɛ kyerɛwsɛm krɔnkrɔn no se—hom nantsew krɔnkrɔnyɛ mu wɔ Ewuradze enyim."
                },
                {
                    "number": 70,
                    "text": "Christ n’asɔr mu ba biara a ɔwɔ mba no wɔ dɛ ɔdze hɔn ba elderfo no wɔ asɔr no enyim, ma wɔdze nsa gu hɔn do wɔ Jesus Christ dzin mu, na wohyira hɔn wɔ ne dzin mu."
                },
                {
                    "number": 71,
                    "text": "Worunntum nngye obiara nnto Christ n’asɔr mu gyedɛ onyia no edzi mfe a obotum ebu no nkontaa wɔ Nyame enyim na obotum enu noho."
                },
                {
                    "number": 72,
                    "text": "Dɛm kwan yi na ɔwɔ dɛ wɔfa do numa hɔn a wonu hɔnho no—"
                },
                {
                    "number": 73,
                    "text": "Nyimpa a Nyame afrɛ no na ɔwɔ tumdzi fi Jesus Christ hɔ dɛ onnuma no, ɔnye nyimpa a ɔdze noho ama dɛ wonnuma no no bɔkɔ ekegyina nsu no mu, na ɔabɔ ne dzin akã dɛ: Ɔnam tumdzi a Jesus Christ dze ama no do no ntsi, munuma wo wɔ Egya, nye Ɔba, nye Sunsum Krɔnkrɔn dzin mu. Amen."
                },
                {
                    "number": 74,
                    "text": "Afei ɔdze no bɛhyɛ nsu no mu, na oeyi no efi nsu no mu epue bio."
                },
                {
                    "number": 75,
                    "text": "Ohia dɛ asɔrmba no hyia mu mpɛn pii na wodzi paanoo na wɔnom wenyin no dze kaa Ewuradze Jesus;"
                },
                {
                    "number": 76,
                    "text": "Na elder anaa sɔfo na obehyira do; na kwan a ɔbɛfa do ehyira do nye yi—ɔnye asɔrmba no bobu ntwɛr na ɔabɔ gyedzi mpaa awɔse mu akã dɛ:"
                },
                {
                    "number": 77,
                    "text": "O Nyankopɔn, Onnyiewiei Egya, yɛserɛ wo wɔ wo Ba, Jesus Christ ne dzin mu, dɛ hyira dɛm paanoo yi do na tsew ho ma akra a wobedzi nyina, ama woedzi dze akaa wo Ba no honandua, na wɔagye dase dze ama wo, O Nyankopɔn, Onnyiewiei Egya, dɛ woenya pɛ dɛ wɔbɛfa wo Ba ne dzin ato hɔn do, na wɔakaa no aber nyina na woedzi ne mbrasɛm a ɔdze ama hɔn no do; ama aber nyina woenya no Sunsum ma ɔnye hɔn atsena. Amen."
                },
                {
                    "number": 78,
                    "text": "Kwan a wɔfa do hyira wenyin no do—ɔbɛfa kuraba no so na ɔakã dɛ:"
                },
                {
                    "number": 79,
                    "text": "O Nyankopɔn, Onnyiewiei Egya, yɛserɛ wo wɔ wo Ba Jesus Christ ne dzin mu, dɛ hyira dɛm wenyin yi do na tsew ho ma akra a wɔbɔnom nyina, ama wɔayɛ dze akaa wo Ba no bɔgyaa a okyii maa hɔn; ama wɔagye dase dze ama wo, O Nyankopɔn, Onnyiewiei Egya, na wɔakaa no aber nyina, ama woenya no Sunsum ma ɔnye hɔn atsena. Amen."
                },
                {
                    "number": 80,
                    "text": "Christ n’asɔrba biara a ɔbɔfom no anaa mfom bɛfa no mprase no, ɔwɔ dɛ wɔnye no dzi no dɛ mbrɛ kyerɛwsɛm no se."
                },
                {
                    "number": 81,
                    "text": "Ɔwɔ dɛ asɔr horow a wɔbɔ mu yɛ Christ n’asɔr no hɔn ndwuma dɛ, wɔsoma hɔn akyerɛkyerɛfo no mu kor anaa mboree ma wɔkɔ asɔr no n’ehyiadzi dodow no a elderfo no frɛ no bi."
                },
                {
                    "number": 82,
                    "text": "Wɔdze asɔrmba dodowara a wɔabɛkã asɔr no ho no hɔn edzin a wɔakyerɛw fitsi ber a wɔyɛɛ ehyiadzi a odzi ewie no; anaa wɔdze ahyɛ sɔfo bi nsa ma ɔdze akɔ; ama aber biara woenya edzin a ɔwɔ asɔrtɔw no mu no na wɔakyerɛw no wɔ nwoma mu a elderfo no hɔn mu kor bɛkyerɛw, nyia elderfo nkaa no beyi no ofi ber to ber."
                },
                {
                    "number": 83,
                    "text": "Na eso, sɛ woeyi obi edzi efi asɔr no mu a woetum apepa hɔn edzin efi wiadze mfɛndzanan asɔr edzin nwoma no mu."
                },
                {
                    "number": 84,
                    "text": "Asɔrmba a worutu efi bea a wɔtse dada no, sɛ wɔrokɔ bea fofor a no mu asɔrmba no nnyim hɔn a, wobotum dɛ wɔgye krataa a ɔkyerɛ dɛ wɔyɛ asɔrmba na hɔn gyinabew so ye, dɛm dasegye krataa no elder anaa sɔfo biara botum dze ne dzin ahyɛ ase, sɛ elder no anaa sɔfo no nyim asɔrba no a ɔregye krataa no yie a, anaaso akyerɛkyerɛfo anaa deaconfo a wɔwɔ asɔr no mu so botum dze hɔn edzin ahyɛ ase."
                }
            ]
        },
        "/study/scriptures/dc-testament/dc/21": {
            "uri": "/study/scriptures/dc-testament/dc/21",
            "title": "Nkyerɛkyerɛ na Ahyɛmudzi 21",
            "data_type": "chapter",
            "chapter_name": "Ɔfã 21",
            "chapter_summary": [
                "1–3, Wɔfrɛ Joseph Smith ma ɔbɛyɛ adzehunyi, nyia ɔkyerɛ adze ase, nkɔnhyɛnyi, ɔsomafo na elder; 4–8, N’asɛm bɛkyerɛ Zion kwan; 9–12, Ahotseweefo no bɛgye n’asɛm a ɔnam Ɔwerɛkyekyefo no do bɛka no edzi."
            ],
            "verses": [
                {
                    "number": 1,
                    "text": "Hwɛ, ɔwɔ dɛ wɔkyerɛw abakɔsɛm yi wɔ hom mu na wɔdze sie; no mu na wɔbɛfrɛ wo adzehunyi, nyia ɔkyerɛ adze ase, nkɔnhyɛnyi, Jesus Christ ɔsomafo, asɔr no mu elder a wɔnam Egya Nyankopɔn ne pɛ, nye hom Ewuradze Jesus Christ n’adom do yii no."
                },
                {
                    "number": 2,
                    "text": "Hom nam Sunsum Krɔnkrɔn ne nkenyan do rotow asɔr yi ne fapem, na hom esi ama gyedzi krɔnkrɔn mapa no."
                },
                {
                    "number": 3,
                    "text": "Dɛm asɔr no a wɔahyehyɛ na wɔakyekyer wɔ hom Ewuradze n’afe apem ahaawɔtwe eduasa mu, wɔ no bosoom a otsĩa anan mu, ne da a otsĩa esia wɔ bosoom a wɔfrɛ no Ebɔbira mu."
                },
                {
                    "number": 4,
                    "text": "Dɛm ntsi, me kyerɛ asɔr no, hom bɛyɛ aso dze ama ne nsɛm na mbrasɛm nyina a ne nsa bɛkã dze ama hom no, na ɔnantsew krɔnkrɔnyɛ mu wɔ m’enyim;"
                },
                {
                    "number": 5,
                    "text": "Na n’asɛm na hom bɛgye, tse dɛ ofi mankasa m’anomu, wɔ abotar nye gyedzi nyina mu."
                },
                {
                    "number": 6,
                    "text": "Na sɛ wɔyɛ dɛm ndzɛmba yinom a hɛl mbobow no nnkotum edzi hom do konyim; nyew, na Ewuradze Nyankopɔn bɔhwetse sum no tum efi hom enyim, na ɔama sor awosow ama hom yieyɛ, nye ne dzin n’enyimnyam ntsi."
                },
                {
                    "number": 7,
                    "text": "Na dɛm na Ewuradze Nyankopɔn se: Ɔno na mekenyan no dɛ ɔmfa tum kɛse mpia ama Zion enya kankɔ dze ama hom yieyɛ, na no mbɔdzembɔ dze minyim, na ne mpaabɔ no matse."
                },
                {
                    "number": 8,
                    "text": "Nyew, no sũ a orusũ ma Zion no meehu, na mebɛyɛ ma onnkedzi awerɛhow ama no bio; na ne da a obenya n’enyigye ber no edu ama woenya no bɔn ho fakyɛ, na nhyira a medze ehyira no dwumadzi no so ada edzi."
                },
                {
                    "number": 9,
                    "text": "Na, hwɛ, medze nhyira kɛse behyira hɔn a wɔyɛ edwuma wɔ mo wenyin ture mu nyina, na wɔbɛgye ne nsɛm, a ofi mo hɔ a Ɔwerɛkyekyefo no dze ama no edzi, dza ɔda no edzi dɛ ndzebɔnyɛfo bɔɔ Jesus mbeamudua mu dze maa wiadze bɔn, nyew, ama bɔnfakyɛ abɛyɛ hɔn a hɔn akoma abobɔ no dze."
                },
                {
                    "number": 10,
                    "text": "Dɛm ntsi, ɔyɛ me pɛ dɛ ɔwo Oliver Cowdery mo somafo bɛhyɛ no sɔfo;"
                },
                {
                    "number": 11,
                    "text": "Iyi yɛ ayɛdze a ɔwɔ hɔ ma wo, dɛ ayɛ elder wɔ ne nsa ase yi, ɔno a odzi wo kan, ama abɛyɛ elder wɔ Christ n’asɔr yi mu, dza me dzin da do no—"
                },
                {
                    "number": 12,
                    "text": "Na asɛmpakãnyi a odzi kan wɔ asɔr yi mu, na ɔdze ato asɔr no na wiadzemba enyim, nyew, wɔ Amanamamfo enyim; na dɛm na Ewuradze Nyankopɔn no se, hwɛ! hwɛ! dze ama Jewfo no so. Amen."
                }
            ]
        },
        "/study/scriptures/dc-testament/dc/22": {
            "uri": "/study/scriptures/dc-testament/dc/22",
            "title": "Nkyerɛkyerɛ na Ahyɛmudzi 22",
            "data_type": "chapter",
            "chapter_name": "Ɔfã 22",
            "chapter_summary": [
                "1, Enuma yɛ ahyɛmudzi fofor a ɔwɔ hɔ daapem; 2–4, Enuma a nyia wɔama no tumdzi a ɔfata no na wɔrohwehwɛ."
            ],
            "verses": [
                {
                    "number": 1,
                    "text": "Hwɛ, mese hom dɛ, mahyɛ dɛ wonyi ahyɛmu dadaw nyina akwa wɔ adze yi ho; na iyi yɛ ahyɛmudzi fofor a ɔwɔ hɔ daapem, dza nna ɔwɔ hɔ mpo fir ahyɛse no."
                },
                {
                    "number": 2,
                    "text": "Dɛm ntsi, sɛ ɔba dɛ wonnuma nyimpa mpɛn ɔha mpo a, no ho nnkɛba no mfaso biara, osiandɛ hom nnkotum edua Moses mbra do anaa hom ndwuma ewui do ahɛn abow tseaba no mu."
                },
                {
                    "number": 3,
                    "text": "Na osian hom ndwuma ewui ntsi na ɔama mama wɔakyekyer dɛm ahyɛmu a odzi ewiei yi, na dɛm asɔr yi dze ama me, dɛ mbrɛ ɔtse wɔ tsetseberdo no."
                },
                {
                    "number": 4,
                    "text": "Dɛm ntsi, hom nhɛn abow no mu, dɛ mbrɛ mahyɛ no, na mma hom mmper nnhwehwɛ dɛ hom botu hom Nyame fo. Amen."
                }
            ]
        },
        "/study/scriptures/dc-testament/dc/23": {
            "uri": "/study/scriptures/dc-testament/dc/23",
            "title": "Nkyerɛkyerɛ na Ahyɛmudzi 23",
            "data_type": "chapter",
            "chapter_name": "Ɔfã 23",
            "chapter_summary": [
                "1–7, Wɔfrɛɛ dɛm tsetse esuafo yinom dɛ wɔnkã nyamesɛm nkyerɛ, wontu fo, na wɔnhyɛ Asɔr no dzen."
            ],
            "verses": [
                {
                    "number": 1,
                    "text": "Hwɛ, mekã nsɛm kakra yi kyerɛ ɔwo, Oliver. Hwɛ, woehyira wo, na ennhyɛ afɔbu biara ase. Na mbom hwɛ yie wɔ ahantanyɛ ho, amma aannkɔ nsɔhwɛ mu."
                },
                {
                    "number": 2,
                    "text": "Ma asɔr nhu wo frɛ no na ɔnda wiadzemba so enyim, na wobobue w’akoma mu ma akã nokwar no fitsi aber yi na afebɔɔ. Amen."
                },
                {
                    "number": 3,
                    "text": "Hwɛ, mekã nsɛm kakra yi kyerɛ ɔwo, Hyrum, na ɔwo so innyi afɔbu biara ase, na woebue w’akoma mu na woegyaa wo tɛkyerɛma mu so, na wo frɛ nye dɛ ibotu fo na akɔ do ahyɛ asɔr no dzen. Dɛm ntsi, ebɛyɛ edwuma ama asɔr no afebɔɔ, na iyi osian w’ebusua ntsi. Amen."
                },
                {
                    "number": 4,
                    "text": "Hwɛ, mekã nsɛm kakra yi kyerɛ ɔwo, Samuel; dɛ ɔwo so innyi afɔbu biara ase, na wo frɛ nye dɛ ibotu fo na ahyɛ asɔr no dzen; na wonnyae mmfrɛɛ wo dɛ kã asɛmpa no wɔ wiadzemba enyim. Amen."
                },
                {
                    "number": 5,
                    "text": "Hwɛ, mekã nsɛm kakra yi kyerɛ ɔwo, Joseph; na ɔwo so innyi afɔbu biara ase, na wo so wo frɛ nye dɛ ibotu fo, na ahyɛ asɔr no dzen; na iyi nye wo dwuma fitsi aber yi na afebɔɔ. Amen."
                },
                {
                    "number": 6,
                    "text": "Hwɛ, menam nsɛm kakra yi do da no edzi kyerɛ ɔwo Joseph Knight dɛ ɔwɔ dɛ epegya wo mbeamudua, na iyi mu no, ɔwɔ dɛ epaa mu bɔ mpaa wɔ wiadze enyim na ebɔ mpaa so wɔ nsumaamu, wɔ w’ebusua mu, nye w’anyɛnkofo mu, nye mbea nyina do."
                },
                {
                    "number": 7,
                    "text": "Na, hwɛ, ɔyɛ wo dwuma dɛ edze woho bɔ nokwar asɔr no ho, na ekɔ do kã kasa wɔ afotu mu, ama wo nsa aakã odwumayɛnyi n’akatua. Amen."
                }
            ]
        },
        "/study/scriptures/dc-testament/dc/24": {
            "uri": "/study/scriptures/dc-testament/dc/24",
            "title": "Nkyerɛkyerɛ na Ahyɛmudzi 24",
            "data_type": "chapter",
            "chapter_name": "Ɔfã 24",
            "chapter_summary": [
                "1–9, Wɔfrɛ Joseph Smith dɛ ɔnkã asɛmpa na ɔnkyerɛkyerɛ ndzɛmba ase, onsansan kyerɛwsɛm no mu; 10–12, Wɔfrɛ Oliver Cowdery dɛ ɔnkã asɛmpa no; 13–19, Wɔda mbra a ɔfa anwanwadze ho, ndom, ananadze huntuma mpopoee na sika-kotoku anaa bɔtɔ a onnyi dɛ wɔfa dze fir edzi."
            ],
            "verses": [
                {
                    "number": 1,
                    "text": "Hwɛ, wɔfrɛɛ wo na wɔsaan mu yii wo dɛ kyerɛw Mormon Nwoma no, na bra me somdwuma no mu; na meeyi wo efi w’amandzehu mu, na meetu wo fo dɛ wɔagye wo efi w’atamfo nyina nsa, na wɔagye wo efi Satan no tum nye sum mu!"
                },
                {
                    "number": 2,
                    "text": "Naaso, kwan nnda hɔ mma wo wɔ wo mbrato ho; naaso, kɔ wo kwan na mma nnyɛ bɔn bio."
                },
                {
                    "number": 3,
                    "text": "Krɔn wo dzibew; na sɛ idua wo haban mu edziban na isiesie ho wie a, kɔ asɔr a ɔwɔ Colesville, Fayette na Manchester ntsɛmara, na wɔbɔhwɛ wo; na mibehyira hɔn wɔ sunsum nye honam mu nyina;"
                },
                {
                    "number": 4,
                    "text": "Mbom sɛ wɔanngye wo a, medze ndom bɛba hɔn do na nnyɛ nhyira."
                },
                {
                    "number": 5,
                    "text": "Na kɔ do frɛ Nyame wɔ me dzin mu, na kyerɛw ndzɛmba a Ɔwerɛkyekyefo no dze bɛma wo no, na siansian kyerɛwsɛm ne nyina mu kyerɛ asɔr no."
                },
                {
                    "number": 6,
                    "text": "Na wɔdze dza ɔwɔ dɛ ekã na ekyerɛw bɛma wo wɔ dɔn no ara mu, na wobetsie, annyɛ dɛm a medze ndom bɛba hɔn do na nnyɛ nhyira."
                },
                {
                    "number": 7,
                    "text": "Na fa wo mber nyina som wɔ Zion; na iyi mu na ibenya ahoɔdzen."
                },
                {
                    "number": 8,
                    "text": "Nya abotar wɔ amandzehu mu, osiandɛ ibohu pii; na mbom sɔw ne nyina, na, hwɛ, menye wo wɔ hɔ, kesi wo nda ewiei mpo."
                },
                {
                    "number": 9,
                    "text": "Na honam mu ndwumayɛ dze, irinnya ho ahom, osiandɛ iyi nnyɛ wo frɛ. Yɛ dza wɔfrɛɛ wo ho no na ibenya dza edze bɔkrɔn wo dzibew, na esansan kyerɛwsɛm no nyina mu akyerɛ, na kɔ do fa wo nsa gu nkorɔfo do na si nsɔr no pi."
                },
                {
                    "number": 10,
                    "text": "Na wo nuabanyin Oliver bɔkɔ do ama me dzin do wɔ wiadzemba enyim, nye asɔr no so enyim. Na mma onnsusu dɛ obotum akã m’edwuma ho nsɛm nyina akyerɛ; na hwɛ, menye no wɔ hɔ kesi ewiei."
                },
                {
                    "number": 11,
                    "text": "Mo mu na obenya enyimnyam, na nnyɛ nankasa noho bi, sɛ mberɛwyɛ anaa ahoɔdzen mu o, sɛ nkyehoma anaa fahodzi mu o;"
                },
                {
                    "number": 12,
                    "text": "Na aber nyina, wɔ mbea nyina do no, obobue n’ano dze abɔ m’asɛmpa no dawur tse dɛ ɔdze totorobɛnto ndze, adzekyee nye adzesaa nyina. Na mebɛma no ahoɔdzen a wonnhun bi da wɔ adasa mu."
                },
                {
                    "number": 13,
                    "text": "Mma mmper nnhwehwɛ anwanwadze ne yɛ, gyedɛ mehyɛ wo, gyedɛ mbɔnsam no tu, ayarsa, nye dza wɔdze tsia mbowatsena hɔn bɔr, nye dza wɔdze tsia owu no bɔr;"
                },
                {
                    "number": 14,
                    "text": "Na dɛm ndzɛmba yinom no na mma nnyɛ, gyedɛ hɔn a wɔpɛ dɛ eyɛ ma hɔn no bisa wo, ama kyerɛwsɛm no aahyɛ mã; na yɛ dza wɔakyerɛw no."
                },
                {
                    "number": 15,
                    "text": "Na beebiara a ebɛhɛn, na wɔanngye wo wɔ me dzin mu no, nkyɛ ɔwɔ dɛ igya nhyira no, poroporow w’ananadze huntuma gu hɔn do fa gya ndom, na fa yɛ dasegye tsia hɔn, na tsew w’anan ho wɔ kwankyɛn."
                },
                {
                    "number": 16,
                    "text": "Na ɔbɛba dɛ obiara a ɔdze ne nsa bɛkã wo ayɛ wo basabasa no, hyɛ ma wɔntsẽa no wɔ me dzin mu; na, hwɛ, mebɛtsea no dɛ mbrɛ w’asɛm se wɔ mankasa me ber ano."
                },
                {
                    "number": 17,
                    "text": "Na obiara a ɔnye wo bɔkɔ mbra ase no, wɔdze mbra no bɔdom no."
                },
                {
                    "number": 18,
                    "text": "Na mma mmfa sika kotoku, anaa bɔtɔ, anaa poma, anaa ntar ebien osiandɛ dɛm dɔn noara mu asɔr no dze dza ihia wɔ edziban ho, nye atar, nye mpaboa, nye sika, nye bɔtɔ bɛma wo."
                },
                {
                    "number": 19,
                    "text": "Na wɔafrɛ wo dɛ fa adze a ɔyɛ dzen besiesie mo wenyin ture mu, nyew, wɔ mber a odzi ekyir yi mu mpo; nyew, na hɔn so a ahyɛ hɔn asɔfo nyina no, wɔbɛyɛ dɛmara. Amen."
                }
            ]
        },
        "/study/scriptures/dc-testament/dc/25": {
            "uri": "/study/scriptures/dc-testament/dc/25",
            "title": "Nkyerɛkyerɛ na Ahyɛmudzi 25",
            "data_type": "chapter",
            "chapter_name": "Ɔfã 25",
            "chapter_summary": [
                "1–6, Wɔfrɛɛ Emma Smith, ewuraba a wɔasan mu eyi no no dɛ ɔmboa no kun na ɔnkyekye no werɛ; 7–11, Wɔfrɛɛ no so dɛ ɔnkyerɛw, na onsansan kyerɛwsɛm mu, na ɔnhwehwɛ mu nyiyi asɔr ndwom; 12–14, Atseneneefo hɔn ndwontow yɛ mpaabɔ ma Ewuradze; 15–16, Setsie ho mbrasɛm a ɔwɔ nyikyerɛ no mu yi yɛ obiara dze."
            ],
            "verses": [
                {
                    "number": 1,
                    "text": "Tsie Ewuradze wo Nyankopɔn ne ndze, ber a merekasa kyerɛ ɔwo, me babaa, Emma Smith; na nokwar, mese wo dɛ, hɔn a wɔgye m’asɛmpa nyina yɛ me mbabanyin nye mbabaa a wɔwɔ m’ahenman mu."
                },
                {
                    "number": 2,
                    "text": "Nyikyerɛ a medze ma ɔwo yi fa mepɛ ho; na sɛ idzi nokwar na enantsew kwan pa mu wɔ m’enyim a, mobɔbɔ wo nkwa ho ban, na ibenya egyapadze wɔ Zion."
                },
                {
                    "number": 3,
                    "text": "Hwɛ, medze wo bɔn akyɛ wo, na eyɛ ewuraba a idzi mu a mafrɛ wo."
                },
                {
                    "number": 4,
                    "text": "Ma mma osian ndzɛmba no a innhunii no ntsi nnhwinhwin, na mber bi bɛba a ibohu dɛ ɔyɛ nyansa a ɔwɔ mo mu ntsi na wɔdze ehuntsa ɔwo nye wiadze no."
                },
                {
                    "number": 5,
                    "text": "Na dzibew a mafrɛ wo ho nye dɛ dua ɔdwe sunsum do, fa awerɛkyekyesɛm ma m’akowaa Joseph Smith, Kakraba, wo kun, wɔ n’amandzehu mu."
                },
                {
                    "number": 6,
                    "text": "Na enye no nkɔ beebiara a ɔbɔkɔ aber nyina, na yɛ ne kyerɛwfo, ber a obiara nnyi hɔ a ɔbɛyɛ kyerɛwfo ama no, ama maasoma m’akowaa Oliver Cowdery, ma ɔaakɔ beebiara a mepɛ dɛ ɔkɔ."
                },
                {
                    "number": 7,
                    "text": "Na ɔdze ne nsa bogu wo tsir do ama eetum esiansian kyerɛwsɛm no mu, na etu asɔr no fo dɛ mbrɛ mo Sunsum bɛkyerɛ wo no."
                },
                {
                    "number": 8,
                    "text": "Na ɔdze ne nsa bogu wo do, na ibenya Sunsum Krɔnkrɔn no, na ebɛfa wo mber akyerɛw, na fa sũa pii."
                },
                {
                    "number": 9,
                    "text": "Na onnyi dɛ isuro, osiandɛ wo kun bɛtaa w’ekyir wɔ asɔr no mu; na hɔn ntsi na wɔafrɛ no, ama meeyi ndzɛmba nyina akyerɛ hɔn, biribiara a mepɛ, dɛ mbrɛ hɔn gyedzi tse."
                },
                {
                    "number": 10,
                    "text": "Na, nokwar, mese wo dɛ fa wiadze ndzɛmba to nkyɛn, na per hwehwɛ ndzɛmba a ofir bea pa."
                },
                {
                    "number": 11,
                    "text": "Na wɔbɛma ahwehwɛ mu eyiyi ndwom krɔnkrɔn so a wobenya no wɔ m’asɔrfi mu, dɛ mbrɛ ɔsɔ m’enyi a wɔdze bɛma wo."
                },
                {
                    "number": 12,
                    "text": "Osiandɛ me kra enyi gye ndwom a ofi akoma mu ho; nyew, atseneneefo ndwontow yɛ mpaabɔ ma me, na wobohue nhyira egu hɔn etsir do dze ama hɔn ho mbuae."
                },
                {
                    "number": 13,
                    "text": "Dɛm ntsi, ma w’akoma do na dzi dɛw, na suo ahyɛmu a edzi no mu yie."
                },
                {
                    "number": 14,
                    "text": "Kɔ do wɔ ɔdwe wɔ sunsum mu, na hwɛ yie wɔ ahantanyɛ ho. Ma wo kra enyi ngye wɔ wo kun ho, nye enyimnyam a ɔbɛba no do no mu."
                },
                {
                    "number": 15,
                    "text": "Kɔ do dzi me mbrasɛm do, na tsenenee ahenkyɛw na ibenya. Na gyedɛ eyɛ dɛm, bea a mowɔ no irunntum mmba hɔ."
                },
                {
                    "number": 16,
                    "text": "Na nokwar, nokwar, mese wo dɛ, iyi yɛ me ndze a ɔwɔ hɔ ma obiara. Amen."
                }
            ]
        },
        "/study/scriptures/dc-testament/dc/26": {
            "uri": "/study/scriptures/dc-testament/dc/26",
            "title": "Nkyerɛkyerɛ na Ahyɛmudzi 26",
            "data_type": "chapter",
            "chapter_name": "Ɔfã 26",
            "chapter_summary": [
                "1, Ɔahyɛ hɔn dɛ wonsũa kyerɛwsɛm no na wɔnkã asɛmpa no; 2, Wosi do kã adwen kor ho mbra no."
            ],
            "verses": [
                {
                    "number": 1,
                    "text": "Hwɛ, mese hom dɛ, hom ntu hom mber nsi hɔ mfa nsũa kyerɛwsɛm no, na hom nkã asɛmpa no, na hom nsi Colesville asɔr no pi, na hom nyɛ hom edwuma wɔ asaase no do, dɛ mbrɛ ɔsɛ, kesi dɛ hom bɔkɔ anee apaamu akɛyɛ ehyiadzi a ɔreba no; na iyi ekyir na mebɛkyerɛ hom dza hom nyɛ."
                },
                {
                    "number": 2,
                    "text": "Na hom ndua mpaabɔ na gyedzi kɛse do nyɛ adwen kor mfa nyɛ ndzɛmba nyinara wɔ asɔr no mu, osiandɛ hom nam gyedzi do benya ndzɛmba nyinara. Amen."
                }
            ]
        },
        "/study/scriptures/dc-testament/dc/27": {
            "uri": "/study/scriptures/dc-testament/dc/27",
            "title": "Nkyerɛkyerɛ na Ahyɛmudzi 27",
            "data_type": "chapter",
            "chapter_name": "Ɔfã 27",
            "chapter_summary": [
                "1–4, Wɔkyerɛ ndzɛmba a wɔmfa ndzi sacrament no; 5–14, Christ na No nkowaa a wofi mberano to mberano nyina no bedzi sacrament no; 15–18, Hom nhyɛ Nyame N’akodze no nyina."
            ],
            "verses": [
                {
                    "number": 1,
                    "text": "Hom ntsie Jesus Christ ne ndze, hom Ewuradze, hom Nyankopɔn, na hom Pomfo no, m’asɛm a nkwa na tum wɔ mu."
                },
                {
                    "number": 2,
                    "text": "Na, hwɛ, mese hom dɛ, dza hom bedzi anaa dza hom bɔnom ber a hom redzi sacrament no nnhia, sɛ hom dze enyiwa kor wɔ m’enyimnyam nko ho dzi a—na wɔdze kaa Egya no wɔ mo nyimpadua a wɔdze too hɔ maa hom, nye mo bɔgyaa a wokyii wɔ hom bɔnfakyɛ ntsi."
                },
                {
                    "number": 3,
                    "text": "Dɛm ntsi, me ma hom mbrasɛm dɛ, mma hom nntɔ hom atamfo hɔn wenyin anaa hɔn nsãdzen biara."
                },
                {
                    "number": 4,
                    "text": "Dɛm ntsi, mma hom nnnom bi, gyedɛ dza wɔayɛ no fofor wɔ hom mu; nyew, iyi mu na wɔdze bɛkyekyer m’Egya n’ahenman wɔ asaase yi do."
                },
                {
                    "number": 5,
                    "text": "Hwɛ, ɔyɛ nyansadze ma me; dɛm ntsi, mma ɔnnyɛ hom nwanwa, osiandɛ mber no reba a menye hom nye Moroni bɔnom wenyin eduaba wɔ asaase do, mekyerɛ nyia mosomaa no wɔ hom hɔ dɛ ombeyi Mormon Nwoma no a asɛmpa ne mãhyɛ a ɔwɔ hɔ daapem no wɔ mu no nkyerɛ, nyia medze Ephraim no poma ho abakɔsɛm nsaafee ahyɛ ne nsa no;"
                },
                {
                    "number": 6,
                    "text": "Nye Elias so, a medze ndzɛmba nyinara a nkɔnhyɛfo krɔnkrɔn nyina dze hɔn ano kãe fi wiadze ahyɛse ne nsanananmu a ɔbɛba no ne nsaafee ahyɛ ne nsa no a ɔfa nda a odzi ekyir no;"
                },
                {
                    "number": 7,
                    "text": "Nye John a ɔyɛ Zacharias ne babanyin no so, dɛm Zacharias nye nyia ɔno (Elias) kɛseraa no na ɔbɔɔ no anohoba dɛ obenya babanyin, na ne dzin wɔ dɛ ɔyɛ no John, na Elias no sunsum bɛhyɛ no mã;"
                },
                {
                    "number": 8,
                    "text": "Dɛm John no na mosomaa no wɔ hom mo nkowaa, Joseph Smith, Kakraba, nye Oliver Cowdery, hɔ no dɛ ɔmbɛhyɛ hom asɔfo, wɔ asɔfodzi a odzi kan no a hom nsa akã no, ama woeetum afrɛ hom ahyɛ hom asɔfo tse dɛ Aaron mpo;"
                },
                {
                    "number": 9,
                    "text": "Nye Elijah so a medze tum ho nsaafee no a ɔbɛdan egyanom hɔn akoma aba mba do, na mba so hɔn akoma aba egyanom do no ahyɛ ne nsa no, amma wɔammfa ndom ammbɔbɔ asaase nyina;"
                },
                {
                    "number": 10,
                    "text": "Nye hom egyanom Joseph, na Jacob, na Isaac, na Abraham so, hɔn na anohoba no gyina hɔn do;"
                },
                {
                    "number": 11,
                    "text": "Nye Michael, anaa Adam so, nyimpa nyina hɔn egya, adasa nyina hɔn henbabanyin, a ne nda fir tsetse no;"
                },
                {
                    "number": 12,
                    "text": "Nye Peter, na James, na John so, hɔn na masoma wɔ hom nkyɛn no, menam hɔn do hyɛɛ hom asɔfo na misii hom pi dɛ hom mbɛyɛ asomafo, na me dzin ho adasefo soronko, na hom nsuo hom somdwuma ho nsaafee nye ndzɛmba kor noara a meyi akyerɛ hɔn no mu;"
                },
                {
                    "number": 13,
                    "text": "Hom a medze m’ahenman ho nsaafee nye asɛmpa ne mberano no ho dwumadzi wɔ mber a odzi ekyir yi mu ahyɛ hom nsa; na mber ne mãhyɛ mu a mobɔboa ndzɛmba nyinara ano kor dza ɔwɔ sor nye asaase do no;"
                },
                {
                    "number": 14,
                    "text": "Nye hɔn nyinara so a m’Egya eyi hɔn efi wiadze ama me no."
                },
                {
                    "number": 15,
                    "text": "Dɛm ntsi, hom mma hom akoma do na hom ndzi dɛw, na hom mbɔ hom asen do, na hom mfa m’akodze nyina, ama hom eetum egyina wɔ da bɔn no mu, na sɛ hom wie ne nyina yɛ a, hom eetum egyina."
                },
                {
                    "number": 16,
                    "text": "Dɛm ntsi, hom nsoɛr ngyina, hom mfa nokwar no mbɔ hom asen, na hom nhyɛ tsenenee akatabo no, na hom mfa asomdwee asɛmpa no ho ahosiesie nhyehyɛ hom anan a masoma m’abɔfoe dɛ wɔmfa nhyɛ hom nsa no;"
                },
                {
                    "number": 17,
                    "text": "Hom nkura gyedzi akokyɛm no na ɔno na hom botum dze edum emumuyɛfo hɔn ogya egyen-menaba nyina;"
                },
                {
                    "number": 18,
                    "text": "Hom mfa nkwagye dadzekyɛw, nye mo Sunsum nkrantsee no a mubohue egu hom do no, nye m’asɛm a mibeyi akyerɛ hom no, na hom nyɛ adwen kor wɔ ndzɛmba nyina a hom bebisa me no ho, na hom ndzi nokwar nkesi dɛ mebɛba, na wobohwim hom akɔ sor, na bea a metse no, hom so hom bɛtsena hɔ. Amen."
                }
            ]
        },
        "/study/scriptures/dc-testament/dc/28": {
            "uri": "/study/scriptures/dc-testament/dc/28",
            "title": "Nkyerɛkyerɛ na Ahyɛmudzi 28",
            "data_type": "chapter",
            "chapter_name": "Ɔfã 28",
            "chapter_summary": [
                "1–7, Joseph Smith na okura esumasɛm ho nsaafee, na ɔno nko na onya nyikyerɛ ma Asɔr no; 8–10, Ɔwɔ dɛ Oliver Cowdery kɛkã asɛmpa no kyerɛ Lamanfo no; 11–16, Satan daadaa Hiram Page na ɔmaa no ator nyikyerɛ."
            ],
            "verses": [
                {
                    "number": 1,
                    "text": "Hwɛ, mese ɔwo Oliver dɛ, wɔdze bɛma wo ama Asɔr no etsie ndzɛmba nyinara a enam Ɔwerɛkyekyefo no do edze bɛkyerɛkyerɛ hɔn no, dza ɔfa nyikyerɛ nye mbrasɛm a medze ama no."
                },
                {
                    "number": 2,
                    "text": "Mbom hwɛ, nokwar, nokwar, mese wo dɛ wonnkeyi obiara a obenya mbrasɛm nye nyikyerɛ wɔ asɔr yi mu gyedɛ m’akowaa Joseph Smith, Kakraba, osiandɛ onya no dɛ mbrɛ Moses so nyae no mpo."
                },
                {
                    "number": 3,
                    "text": "Na yɛ setsie fa ma ndzɛmba a medze bɛma no no, tse dɛ Aaron mpo, na fa tum na tumdzi da mbrasɛm nye nyikyerɛ no edzi nokwar mu kyerɛ asɔr no."
                },
                {
                    "number": 4,
                    "text": "Na sɛ Ɔwerɛkyekyefo no kyerɛ wo ber bi mu, anaa mber nyina ɔhyɛ wo dɛ kasa anaa kyerɛkyerɛ asɔr no a, ɔwɔ dɛ eyɛ."
                },
                {
                    "number": 5,
                    "text": "Mbom mma nnkyerɛw no wɔ mbrasɛm kwan do, mbom wɔ nyansa kwan do;"
                },
                {
                    "number": 6,
                    "text": "Na mma nnhyɛ nyia odzi wo do na ɔda asɔr no ne tsir no;"
                },
                {
                    "number": 7,
                    "text": "Osiandɛ medze esumadze ne nsaafee ama no nye nyikyerɛ a wɔasɔw ano, kesi dɛ mibeyi obi fofor esi n’ananmu ama hɔn."
                },
                {
                    "number": 8,
                    "text": "Na afei, hwɛ, mese wo dɛ kɔ Lamanfo hɔ na kɛkã asɛmpa no kyerɛ hɔn; na mber dodow biara a wɔbɛgye wo nkyerɛkyerɛ no, ma wɔnkyekyer m’asɔr wɔ hɔn mu; na ibenya nyikyerɛ, na mbom mma nnkyerɛw no wɔ mbrasɛm kwan do."
                },
                {
                    "number": 9,
                    "text": "Na afei, hwɛ, mese wo dɛ wonnyii nnkyerɛe, na nyimpa biara so nnyim bea a wɔbɛkyekyer Zion kurowpɔn no wɔ, na mbom wɔbɛkyerɛ ekyir yi. Hwɛ, mese wo dɛ ɔbɛbɛn Lamanfo hɔn he no do."
                },
                {
                    "number": 10,
                    "text": "Mma mmfi bea yi do kesi dɛ wobowie ehyiadzi no; na wɔdze hɔn ndze beyi m’akowaa Joseph ma ɔaahwɛ ehyiadzi no do, na dza ɔbɛse wo no na kã."
                },
                {
                    "number": 11,
                    "text": "Na bio, frɛ wo nuabanyin Hiram Page na wo nye no nko ntamu na kã kyerɛ no dɛ dza ɔkyerɛwee fii ɔbo no do no mmfir emi na Satan na ɔdaadaa no;"
                },
                {
                    "number": 12,
                    "text": "Na, hwɛ, wɔmmfaa dɛm ndzɛmba yinom mmaa no, na wɔnnkɛfa biribiara a ɔnye asɔr no mu ahyɛmudzi bɔ ebira ama obiara wɔ asɔr yi mu."
                },
                {
                    "number": 13,
                    "text": "Osiandɛ ɔwɔ dɛ wɔyɛ ndzɛmba nyinara esiado esiado, dɛ mbrɛ dɔm no nam gyedzi mpaabɔ do ayɛ adwen kor wɔ asɔr no mu no."
                },
                {
                    "number": 14,
                    "text": "Na ɔwɔ dɛ eboa ma wɔtoto ndzɛmba yinom nyinara, dɛ mbrɛ asɔr n’ahyɛmu tse, ansaana etu wo kwan akɔ Lamanfo no mu."
                },
                {
                    "number": 15,
                    "text": "Na fi ber a edze bɔkɔ kesi ber a ebɛsan aba no, wɔbɛkyerɛ wo dza ebɛyɛ."
                },
                {
                    "number": 16,
                    "text": "Na ɔwɔ dɛ ibue w’ano aber nyina, na edze ehurusi ndze da m’asɛmpa edzi. Amen."
                }
            ]
        },
        "/study/scriptures/dc-testament/dc/29": {
            "uri": "/study/scriptures/dc-testament/dc/29",
            "title": "Nkyerɛkyerɛ na Ahyɛmudzi 29",
            "data_type": "chapter",
            "chapter_name": "Ɔfã 29",
            "chapter_summary": [
                "1–8, Christ boaboa Ne mpamufo no ano; 9–11, Ne mbaa no dze Mfe Apem no bɛba; 12–13, Duebien no bobu Israel nyina atsɛn; 14–21, Nsɛnkyerɛdze, ɔyardɔm na amamfoyɛ bɛba ansaana Mbaa a Otsĩa Ebien no asõ; 22–28, Owusoɛr a odzi ewiei no nye atsɛmbu a odzi ewiei no bedzi Mfe Apem no ekyir; 29–35, Ndzɛmba nyina yɛ sunsum ma Ewuradze; 36–39, Wɔpaam abɔnsam na no dɔm fii sor dɛ wɔmbɔsɔ nyimpa nhwɛ; 40–45, Asehwe no na Werdambɔ dze nkwagye ba; 46–50, Wɔnam Werdambɔ no do pon mbofra nkakramba."
            ],
            "verses": [
                {
                    "number": 1,
                    "text": "Hom ntsie Jesus Christ, hom Pomfo no ndze, Okokroko Emi Mara no, nyia n’ehumbɔbɔr abasa abɔ werdam dze etua hom bɔn no;"
                },
                {
                    "number": 2,
                    "text": "Ɔno na ɔbɔboaboa no nkorɔfo ano mpo tse dɛ mbrɛ akokɔ baatan boaboa ne mba ano hyɛ ne ntsaban ase, dodowara a wobetsie me ndze na wɔabrɛ hɔnho adze wɔ m’enyim, na wɔafrɛ me wɔ mpaabɔ dzendzen mu no."
                },
                {
                    "number": 3,
                    "text": "Hwɛ, nokwar, nokwar, mese hom dɛ, wɔdze hom bɔn akyɛ hom wɔ aber yi mu, dɛm ntsi na hom nsa akã dɛm ndzɛmba yinom; na mbom hom nkaa, amma hom annyɛ bɔn bio, mma mbusu ammba hom do."
                },
                {
                    "number": 4,
                    "text": "Nokwar, mese hom dɛ wɔasan mu eyi hom efi wiadze mu dɛ hom mfa enyigye ndze a ɔtse dɛ totorobɛnto ndze mbɔ m’asɛmpa no dawur."
                },
                {
                    "number": 5,
                    "text": "Hom mma hom akoma do na hom enyi ngye, osiandɛ mowɔ hom finimfin, na emi nye hom dzimafo wɔ Egya no enyim; na ɔyɛ ne pɛ pa dɛ ɔdze ahenman no ma hom."
                },
                {
                    "number": 6,
                    "text": "Na dɛ mbrɛ wɔakyerɛw no—Biribiara a hom bebisa wɔ gyedzi mu no, hom yɛ kor wɔ mpaabɔ mu dɛ mbrɛ mahyɛ hom no a, hom nsa bɛkã."
                },
                {
                    "number": 7,
                    "text": "Na wɔafrɛ hom dɛ hom mboaboa m’apamufo ano; osiandɛ m’apamufo tsie me ndze na wommpirim hɔn akoma;"
                },
                {
                    "number": 8,
                    "text": "Dɛm ntsi, ɔmom no fi Egya no hɔ aba dɛ wɔbɔboaboa hɔn ano wɔ bea kor do wɔ asaase yi enyi do, ama woeesiesie hɔn akoma na woeesiesie hɔnho wɔ adze nyinara mu dze atweɔn da no a wɔdze abɛbrɛsɛ nye amamfoyɛ bɛba emumuyɛfo do no."
                },
                {
                    "number": 9,
                    "text": "Na dɔn no abɛn, na da no rosõ ber a asaase ne twaber edu; na hɔn a wɔyɛ ahantan nye emumuyɛfo nyinara bɛyɛ dɛ mburonan; na mebɛhyew hɔn, Dɔm Ewuradze na ɔse; amma emumuyɛ annka asaase yi do;"
                },
                {
                    "number": 10,
                    "text": "Na dɔn no asõ, na dza m’asomafo kãe no wɔ dɛ ɔhyɛ mã; na dza wɔkãe no dɛmara so na ɔbɛba."
                },
                {
                    "number": 11,
                    "text": "Na medze tum nye enyimnyam kɛse bɛda moho edzi efi sor, na menye sor dɔm-tutuw a wɔwɔ hɔ nyina, na yɛnye nyimpa abɛtsena asaase do wɔ tsenenee mu mfe apem, na emumuyɛfo nnkotum egyina ano."
                },
                {
                    "number": 12,
                    "text": "Na bio, nokwar, nokwar, mese hom dɛ, ɔnam Egya ne pɛ do, na ɔmom ne pi si do no, dɛ m’asomafo, Duebien no a wɔkã moho wɔ me ɔsomdwuma mu wɔ Jerusalem no, begyina m’enyimfa wɔ ogya fadum mu wɔ da a mebɛba no mu, wɔahyehyɛ hɔn tsenenee ntar, wɔdze ahenkyɛw ahyehyɛ hɔn tsir, wɔ enyimnyam mu dɛ mara so mpo, na woebobu Israel fifo nyina atsɛn, dodowara mpo a wɔdɔɔ me na wodzii me mbrasɛm do no, na obiara nnkã ho bio."
                },
                {
                    "number": 13,
                    "text": "Na wɔbɛhɛn totorobɛnto dzendzenndzen akyɛr, tse dɛ Bepɔw Sinai do mpo, na asaase nyina bɔwosow, na wɔaba kan—nyew, hɔn a wowui wɔ mo mu no benya tsenenee ahenkyɛw, na wɔahyɛ hɔn ntar dɛ mara so mpo, na wɔabɛkã moho, ama yaayɛ kor."
                },
                {
                    "number": 14,
                    "text": "Mbom, hwɛ, mese hom dɛ ansaana dɛm da kɛse yi bɔsõ no, ewia bɛdan sum, na bosoom adan bɔgya, na nworaba befi sor atotɔ, na nsɛnkyerɛdze akɛse besisi wɔ sorsor no sor nye asaase n’ase;"
                },
                {
                    "number": 15,
                    "text": "Na sũ nye nkekamu besi nyimpa dɔm mu;"
                },
                {
                    "number": 16,
                    "text": "Na wɔbɛma ɔsor-bo abɛsɛɛ asaase do ndɔbaa."
                },
                {
                    "number": 17,
                    "text": "Na ɔbɛba dɛ, osian wiadze n’emumuyɛdze ntsi, mibedzi emumuyɛfo hɔn wer, osiandɛ worunnu hɔnho; na m’ebufuw kɔɔpow no ayɛ mã; na hwɛ, sɛ woenntsie me a, mo bɔgyaa no renntsew hɔn ho."
                },
                {
                    "number": 18,
                    "text": "Dɛm ntsi, emi Ewuradze Nyankopɔn mobɔsoma nwansema ma wɔaba asaase enyi do, na wɔbɔfɔr hɔn a wɔwɔ do nyina, na wobedzi hɔn honam, na wɔama wɔadɔr nsaamaa;"
                },
                {
                    "number": 19,
                    "text": "Na hɔn tɛkyerɛma bɛfam ma worunntum nnkasa nntsia me; na hɔn honam bodwuruw efi hɔn mbiew ho egu, na hɔn enyiwamba botutu efi hɔn enyiwa mu;"
                },
                {
                    "number": 20,
                    "text": "Na ɔbɛba dɛ haban mu mbowa nye wimu ntumbowa bɔwe hɔn."
                },
                {
                    "number": 21,
                    "text": "Na ogyatanaa bɛhyew mbusu asɔr kɛse no, a ɔyɛ asaase nyina do edwaman no, egu famu, dɛ mbrɛ Ezekiel nkɔnhyɛnyi no dze n’ano kãe no, ɔno na ɔkãa dɛm ndzɛmba yi a ɔmmbaa mu yi, na mbom dɛ metse ase yi, otwar dɛ ɔba mu, osiandɛ dza ɔyɛ mbusu nnkotum edzi hen."
                },
                {
                    "number": 22,
                    "text": "Na bio, nokwar, nokwar, mese hom dɛ, sɛ mfe apem no ba ewiei a, na nyimpa hyɛ ase bio pow hɔn Nyame a, mibegyaa asaase bɛyɛ mber kakra;"
                },
                {
                    "number": 23,
                    "text": "Na ewiei no bɛba, na sor nye asaase bɛhyew na woetwa mu akɔ, na sor fofor nye asaase fofor bɛba."
                },
                {
                    "number": 24,
                    "text": "Na ndzɛmba dadaw nyinara botwa mu akɔ, na ndzɛmba nyinara abɛyɛ fofor, sor nye asaase mpo, nye ne mãhyɛ a ɔwɔ hɔ nyinara, nyimpa nye mbowa nyinara, wimu ntumbowa, nye po mu nam nyinara;"
                },
                {
                    "number": 25,
                    "text": "Na tsinhwi kor, anaa duaba rennyew, osiandɛ ɔyɛ me nsaano edwindze."
                },
                {
                    "number": 26,
                    "text": "Mbom, hwɛ, nokwar, mese hom dɛ, ansaana asaase botwa mu akɔ no, Michael a ɔyɛ mo ɔbɔfopanyin no bɛhɛn no totorobɛnto, na nkyii ewufo nyinara bɔsoɛr, osiandɛ obobuebue hɔn owumaa, na wobefifi mu epue—nyew, hɔn nyinara mpo."
                },
                {
                    "number": 27,
                    "text": "Na wɔbɔboaboa atseneneefo no ano wɔ me nsa enyimfa dze hɔn akɔ onnyiewiei nkwa mu; na ɔbɛyɛ me enyimguase dɛ mebɛfa emumuyɛfo no a wɔwɔ me nsa bankum no ayɛ medze wɔ Egya n’enyim;"
                },
                {
                    "number": 28,
                    "text": "Dɛm ntsi, mebɛse hɔn dɛ—Hom mfi me nkyɛn nkɔ, hom a ndom akã hom, hom nkɔ ogya a ɔwɔ hɔ daapem a woesiesie ama abɔnsam nye n’abɔfoe no mu."
                },
                {
                    "number": 29,
                    "text": "Na afei, hwɛ, mese hom dɛ mimmfii m’ano nnkãa no pɛn dɛ wɔbɛsan hɔn ekyir aba, osiandɛ bea a mowɔ no, wonnkotum aba hɔ, osiandɛ wonnyi ho tum biara."
                },
                {
                    "number": 30,
                    "text": "Na mbom hom nkaa dɛ wɔmmfaa m’atsɛmbu nyina mmaa adasa; na dɛ mbrɛ nsɛm no efi m’anomu epue no, ɔbɛba mu dɛmara so, na dɛ edzikamfo bedzi ekyir, na edziekyirfo so ebedzi kan wɔ biribiara a menam mo tum asɛm a ɔyɛ mo Sunsum no tum do bɔe no mu."
                },
                {
                    "number": 31,
                    "text": "Na menam mo Sunsum no tum do bɔɔ hɔn; nyew sunsum nye honam mu ndzɛmba nyina—"
                },
                {
                    "number": 32,
                    "text": "Odzi kan, sunsum mu, ɔtɔ do ebien, honam mu, dza a ɔyɛ m’edwuma ahyɛse; na bio, odzi kan, honam mu, na ɔtɔ do ebien, sunsum mu, dza ɔyɛ m’edwuma a odzi ewiei—"
                },
                {
                    "number": 33,
                    "text": "Merekasa dɛm kyerɛ hom ama hom aatse ase dɛmara; na mbom mara dze minyim dɛ mo ndwuma nnyi ewiei, na onnyi ahyɛse; mbom wɔdze ama hom ama hom aatse ase, osiandɛ hom ayɛ kor ebisa me ho asɛm."
                },
                {
                    "number": 34,
                    "text": "Dɛm ntsi, nokwar mese hom dɛ ndzɛmba nyinara yɛ sunsum ma me, na aber biara nnyi hɔ a medze honam mu mbra ama hom; nna me mmaa nyimpa biara, anaa adasamba; anaa Adam, hom egya no a mobɔɔ no no."
                },
                {
                    "number": 35,
                    "text": "Hwɛ, memaa no ho kwan dɛ ɔnyɛ dza noara pɛ; na memaa no mbrasɛm, na mbom nnyɛ honam mu mbrasɛm na medze maa no, osiandɛ me mbrasɛm yɛ sunsum mu dze; na wɔnnyɛ asaase do dze anaa honam mu dze, nna wɔnnyɛ honam su dze, anaa akɔndɔdze."
                },
                {
                    "number": 36,
                    "text": "Na ɔbaa dɛ abɔnsam sɔɔ Adam hwɛe—na, hwɛ, abɔnsam wɔ hɔ ansaana Adam reba, osiandɛ ɔtseew mo do etua, see dɛ, fa w’enyimnyam ma me, a ɔyɛ mo tum no; na osian hɔn pɛ ntsi, sor dɔmtutuw no mu nkyɛmu ebiasa mu kor fii me nkyɛn kɔr n’afã;"
                },
                {
                    "number": 37,
                    "text": "Na wɔtoow hɔn kyeen famu, na dɛm na ɔmaa abɔnsam na n’abɔfoe bae;"
                },
                {
                    "number": 38,
                    "text": "Na, hwɛ, woesiesie beebi ama hɔn fi ahyɛse no, na bea no nye hɛl."
                },
                {
                    "number": 39,
                    "text": "Na ɔwɔ dɛ abɔnsam sɔ adasamba hwɛ, sɛ ɔnntse dɛm a, nna nnyɛ hɔnara wɔdze hɔn pɛ; osiandɛ sɛ woennya dza ɔyɛ wen a, wonnkohu dza ɔyɛ dɛw—"
                },
                {
                    "number": 40,
                    "text": "Dɛm ntsi, ɔbaa dɛ Abɔnsam sɔɔ Adam hwɛɛ, na odzii eduaba no a wɔabra no ntsi ɔtõo mbrasɛm no, na ɔmaa ɔbɛhyɛɛ abɔnsam ne pɛ ase, osiandɛ ogyaa noho mu maa nsɔhwɛ."
                },
                {
                    "number": 41,
                    "text": "Dɛm ntsi, emi, Ewuradze Nyankopɔn, memaa kwan ma wɔpaam no fii Eden Ture no mu, dze fii m’enyim, osian ne mbrato ntsi, ɔno mu na ɔmaa owuu sunsum mu, dza ɔyɛ owu a odzi kan no, na dɛm owu kor yi ara so mpo nye owu a odzi ewiei no, dza ɔyɛ sunsum mu owu, a mebɛkã egu emumuyɛfo do ber a mebɛse dɛ: Hom mfi ha, hom a ndom akã hom."
                },
                {
                    "number": 42,
                    "text": "Mbom, hwɛ, mese hom dɛ, emi, Ewuradze Nyankopɔn mehyɛɛ Adam nye n’asefo dɛ mma wonnwu honam mu owu, kesi dɛ emi, Ewuradze Nyankopɔn mobɔsoma abɔfo dɛ wɔmbɛkã nnuho nye ɔpon, a ɔnam gyedzi wɔ me Ba a Wɔwoo no Kortoo no ne dzin mu no ho nsɛm nkyerɛ hɔn."
                },
                {
                    "number": 43,
                    "text": "Na dɛm na emi, Ewuradze Nyankopɔn mehyehyɛe maa nyimpa wɔ ne nsɔhwɛber mu—dɛ sɛ owu honam mu a, woeenyan no wɔ bɛkyebo mu dze no akɔ onnyiewiei nkwa mu, na iyi wɔ hɔ ma dodowara a wɔbɛgye edzi;"
                },
                {
                    "number": 44,
                    "text": "Na hɔn a wɔnngye nndzi no, bɔkɔ onnyiewiei afɔbu mu; osiandɛ wonnkotum apon hɔn efi bɔn sunsum asehwe mu, osiandɛ woennu hɔnho;"
                },
                {
                    "number": 45,
                    "text": "Na wɔdɔ sum sen kan, na hɔn ndwuma yɛ bɔn, na wonya hɔn akatua fi nyia wɔpɛ dɛ wotsie no no hɔ."
                },
                {
                    "number": 46,
                    "text": "Mbom hwɛ, mese hom dɛ, mbofra nkakraba no dze, wɔnam nyia me Woo no Kortoo no no do apon hɔn fi wiadze ne fapem;"
                },
                {
                    "number": 47,
                    "text": "Dɛm ntsi, wonnkotum ayɛ bɔn, osiandɛ wɔmmaa Satan tum dɛ ɔnsɔ mbofra nkakraba nhwɛ, kesi dɛ wobodu ber a wobotum ebu hɔnho nkontaa wɔ m’enyim;"
                },
                {
                    "number": 48,
                    "text": "Na wɔdze ama hɔn dɛ ma mepɛ mpo tse, sɛ mankasa mepɛ a, mimbisa dɛm ndzɛmba akɛse no mfi hɔn egyanom nsamu."
                },
                {
                    "number": 49,
                    "text": "Na, bio, mese hom dɛ, ana mennhyɛɛ obiara a ɔwɔ nyimdzee dɛ onnu noho?"
                },
                {
                    "number": 50,
                    "text": "Na nyia onnyi ntseasee no, ɔyɛ m’ahyɛdze dɛ meyɛ dza wɔakyerɛw no. Na afei, merennkã hwee nnkyerɛ hom bio ber yi mu. Amen."
                }
            ]
        },
        "/study/scriptures/dc-testament/dc/30": {
            "uri": "/study/scriptures/dc-testament/dc/30",
            "title": "Nkyerɛkyerɛ na Ahyɛmudzi 30",
            "data_type": "chapter",
            "chapter_name": "Ɔfã 30",
            "chapter_summary": [
                "1–4, Wɔkã David Whitmer n’enyim dɛ ɔronnsom enyiberdo; 5–8, Wɔse Peter Whitmer Kakraba dɛ ɔnkã Oliver Cowdery ho nkɔ asɛmpakã dwumadzi wɔ Lamanfo mu; 9–11, Wɔfrɛ John Whitmer dɛ ɔnkɛkã asɛmpa no."
            ],
            "verses": [
                {
                    "number": 1,
                    "text": "Hwɛ, mese ɔwo David dɛ, esuro nyimpa na anntwer me ammfa ennya ahoɔdzen dɛ ma ɔwɔ dɛ inya,"
                },
                {
                    "number": 2,
                    "text": "Mbom w’adwen wɔ wiadze ndzɛmba do sen emi, wo Yɛfo me ndzɛmba do, nye ɔsomdwuma a wɔafrɛ wo ho dɛ dzi no do; na annyɛ setsie amma mo Sunsum nye hɔn a wɔhwɛ wo do, na mbom hɔn a memmaa hɔn mbra biara no adan w’adwen."
                },
                {
                    "number": 3,
                    "text": "Dɛm ntsi, woegyaa wo dɛ wankasa bisa fi mo hɔ, na dwendwen ndzɛmba a wo nsa akã no ho."
                },
                {
                    "number": 4,
                    "text": "Na wo fie bɔwɔ w’egya ne fie, kesi dɛ mebɛma wo mbrasɛm bi so. Na ebɛhɛn asɔr no ɔsomdwuma mu, na wɔ wiadze enyim, nye mbeambea a ɔwɔ mantamu hɔ nyina. Amen."
                },
                {
                    "number": 5,
                    "text": "Hwɛ, mese ɔwo Peter dɛ, enye wo nuabanyin Oliver botu wo kwan no; osiandɛ mber asõ a ohia dɛ mema ibue w’ano dze bɔ m’asɛmpa no dawur; dɛm ntsi mma nnsuro, na mbom tsie wo nuabanyin ne nsɛm na afotu a ɔdze bɛma wo no."
                },
                {
                    "number": 6,
                    "text": "Na ma n’ahohiahia nyina nhia wo, na aber nyina ma w’akoma do ma me wɔ mpaabɔ nye gyedzi mu, fa ma ɔno nye ɔwo hom ngyee; osiandɛ mama no tum dɛ ɔmfa nkyekyer m’asɔr wɔ Lamanfo mu;"
                },
                {
                    "number": 7,
                    "text": "Na minnyii obiara nnsii hɔ dɛ ɔnyɛ ne ɔpamfo a ɔhwɛ no do wɔ asɔr no mu, wɔ nsɛm a ɔfa asɔr no ho, gyedɛ no nuabanyin Joseph Smith, Kakraba, nko."
                },
                {
                    "number": 8,
                    "text": "Dɛm ntsi, tsie dɛm nsɛm yi na bɔ mbɔdzen dzi mbrasɛm no do enyiberdo, na wobehyira wo dze akɔ onnyiewiei nkwa mu. Amen."
                },
                {
                    "number": 9,
                    "text": "Hwɛ, mese ɔwo m’akowaa John dɛ, ebɛhyɛ ase efi aber yi dze kɔ no abɔ m’asɛmpa dawur tse dɛ mbrɛ edze totorobɛnto ndze."
                },
                {
                    "number": 10,
                    "text": "Na ebɛyɛ w’edwuma wɔ wo nuabanyin Philip Burroughs ne fie, nye mantamu hɔ nyina, nyew, wɔ beebiara a wobotum atse wo nkã, kodu dɛ mebɛhyɛ wo dɛ fi hɔ kɔ."
                },
                {
                    "number": 11,
                    "text": "Na fa wo kra nyina yɛ w’edwuma nyina wɔ Zion ofi ndɛ dze kɔ; nyew, bue w’ano aber nyina wɔ m’edwuma ho, na mma nnsuro dza nyimpa botum ayɛ, osiandɛ menye wo wɔ hɔ. Amen."
                }
            ]
        },
        "/study/scriptures/dc-testament/dc/31": {
            "uri": "/study/scriptures/dc-testament/dc/31",
            "title": "Nkyerɛkyerɛ na Ahyɛmudzi 31",
            "data_type": "chapter",
            "chapter_name": "Ɔfã 31",
            "chapter_summary": [
                "1–6, Wɔfrɛ Thomas B. Marsh dɛ ɔnkã asɛmpa no na wɔma no awerɛhyɛmu wɔ n’ebusua ne yieyɛ ho; 7–13, Wotu no fo dɛ onya abotar, ɔmbɔ mpaa aber nyina, na ɔnyɛ setsei mma Ɔwerɛkyekyefo no."
            ],
            "verses": [
                {
                    "number": 1,
                    "text": "Thomas, me babanyin, nhyira akã wo osian gyedzi a enya wɔ m’edwuma ho ntsi."
                },
                {
                    "number": 2,
                    "text": "Hwɛ, osian w’ebusuafo ntsi, ehu amandze pii; naaso mibehyira ɔwo nye w’ebusuafo, nyew, wo mba nkakraba no so; na da no reba a wɔbɛgye edzi na woehu nokwar no na wɔnye wo abɛyɛ kor wɔ m’asɔr mu."
                },
                {
                    "number": 3,
                    "text": "Ma w’akoma do na dzi dɛw, osiandɛ w’asɛmpakã dwuma dɔn no asõ; na wobegyaa wo tɛkyerɛma mu, na ebɔbɔ enyigyesɛm kɛse yi ho dawur akyerɛ dɛm ebusuasantsen yi."
                },
                {
                    "number": 4,
                    "text": "Ebɔbɔ ndzɛmba a woeyi akyerɛ m’akowaa Joseph Smith, Kakraba, no ho dawur. Ebɛhyɛ ase akã asɛmpa no ofi aber yi dze kɔ, nyew, na ibotwa ndɔbaa wɔ haban a wɔahoa na asõ dɛ wɔhyew no no mu."
                },
                {
                    "number": 5,
                    "text": "Dɛm ntsi, fa wo kra nyinara tow wo kantankrankye, na wɔdze wo bɔn akyɛ wo, na wɔbɛkyekyer efi-efi pii egu w’ekyir, osiandɛ odwumayɛnyi n’akatua sɛ no. Dɛm ntsi w’ebusua bɛtsena ase."
                },
                {
                    "number": 6,
                    "text": "Hwɛ, nokwar, mese wo dɛ, fi hɔn nkyɛn mber tsia, na kɛkã m’asɛm no, na mibesiesie beebi ama hɔn."
                },
                {
                    "number": 7,
                    "text": "Nyew, mubobue nkorɔfo no hɔn akoma, na wɔbɛgye wo. Na mobodua w’abaw do akyekyer asɔr;"
                },
                {
                    "number": 8,
                    "text": "Na ebɛhyɛ hɔn dzen na esiesie hɔn ama ber no a wɔbɔboaboa hɔn ano no."
                },
                {
                    "number": 9,
                    "text": "Nya abotar wɔ amandzehu mu, mma nnkã kasa bɔn nntsia hɔn a wɔkã kasa bɔn tsia wo no. Fa ɔdwe hwɛ wo fie do na gyina pintsinn."
                },
                {
                    "number": 10,
                    "text": "Hwɛ, mese wo dɛ, ebɛyɛ asɔr no no duyɛfo, na mbom erennyɛ mma wiadze, osiandɛ wɔrenngye wo nnto mu."
                },
                {
                    "number": 11,
                    "text": "Kɔ wo kwan, beebiara a mepɛ dɛ ekɔ na Ɔwerɛkyekyefo no bɛkyerɛ wo dza yɛ nye bea a ebɔkɔ."
                },
                {
                    "number": 12,
                    "text": "Bɔ mpaa dabaa, amma aannkɔ nsɔhwɛ mu na aannyew w’akatua."
                },
                {
                    "number": 13,
                    "text": "Dzi nokwar kesi ewiei, na hwɛ, menye wo wɔ hɔ. Dɛm nsɛm yi mmfi nyimpa bi anaa adasa hɔ, na mbom ofi mo hɔ, emi Jesus Christ, hom Pomfo no mpo a, ɔnam Egya ne pɛ do. Amen."
                }
            ]
        },
        "/study/scriptures/dc-testament/dc/32": {
            "uri": "/study/scriptures/dc-testament/dc/32",
            "title": "Nkyerɛkyerɛ na Ahyɛmudzi 32",
            "data_type": "chapter",
            "chapter_name": "Ɔfã 32",
            "chapter_summary": [
                "1–3, Wɔfrɛ Parley P. Pratt na Ziba Peterson dɛ wɔnkɛkã asɛmpa no nkyerɛ Lamanfo no na wɔnkɛkã Oliver Cowdery na Peter Whitmer Kakraba ho; 4–5, Ɔwɔ dɛ wɔbɔ mpaa ama wɔaatse kyerɛwsɛm no ase."
            ],
            "verses": [
                {
                    "number": 1,
                    "text": "Na afei ɔfa m’akowaa Parley P. Pratt ho no, hwɛ, mese no dɛ ampaara dɛ metse ase yi, mebɛpɛ dɛ ɔbɔbɔ m’asɛmpa no dawur na osũa me, na ɔdwe, na ɔyɛ botoo wɔ akoma mu."
                },
                {
                    "number": 2,
                    "text": "Na dza medze hyɛ ne nsa nye dɛ ɔnye mo nkowaa Oliver Cowdery na Peter Whitmer, Kakraba, nkɔ Lamanfo no mu wɔ sar no do."
                },
                {
                    "number": 3,
                    "text": "Na Ziba Peterson so nye hɔn bɔkɔ; na emi mara so menye hɔn bɔkɔ na mebɛtsena hɔn finimfin, na emi nye hɔn dzimafo wɔ Egya n’enyim, na biribiara nnkotum esiw hɔn kwan."
                },
                {
                    "number": 4,
                    "text": "Na wobedzi dza wɔakyerɛw no do, na mma wɔnnkyerɛ dɛ wɔwɔ nyikyerɛ fofor biara, na wɔmbɔ mpaa dabaa ama maama woeebue no ho ntseasee."
                },
                {
                    "number": 5,
                    "text": "Na wobetsie dɛm nsɛm yinom na wonnkobu no tootooba, na mibehyira hɔn. Amen."
                }
            ]
        },
        "/study/scriptures/dc-testament/dc/33": {
            "uri": "/study/scriptures/dc-testament/dc/33",
            "title": "Nkyerɛkyerɛ na Ahyɛmudzi 33",
            "data_type": "chapter",
            "chapter_name": "Ɔfã 33",
            "chapter_summary": [
                "1–4, Wɔfrɛ edwumayɛfo dɛ wɔmbɔ asɛmpa no dawur wɔ dɔn a otsĩa dubiako no mu; 5–6, Wɔakyekyer Asɔr no na ɔwɔ dɛ wɔboa mpamufo no ano; 7–10, Hom nnu homho, na sor ahenman no abɛn; 11–15, Woesi Asɔr no wɔ asɛmpa no botan do; 16–18, Hom nsiesie homho mma Ayeforkun ne mbae no."
            ],
            "verses": [
                {
                    "number": 1,
                    "text": "Hwɛ, mese hom, mo nkowaa Ezra na Northrop dɛ, hom mbue hom aso na hom ntsie Ewuradze hom Nyankopɔn ne ndze, nyia n’asɛm nkwa na tum wɔ mu, ɔyɛ ndam sen nkrantsee anofanu, na ohwira mu kodu dɛ ɔpaapaa akwaa nye ehuon mu, ɔkra nye sunsum mu; na ohu adwen nye akoma mu nsusui."
                },
                {
                    "number": 2,
                    "text": "Na nokwar, nokwar, mese hom dɛ wɔafrɛ hom dɛ hom mma hom ndze do dɛ mbrɛ hom dze totorobɛnto, na hom mbɔ m’asɛmpa no dawur nkyerɛ ebusuasantsen kɔntɔnkye a wɔakyea yi."
                },
                {
                    "number": 3,
                    "text": "Na, hwɛ, haban no ahoa na twaber no asõ; dɔn a otsĩa dubiako no abɔ, ber a odzi ewiei a mebɛfrɛ m’edwumayɛfo ma wɔakɔ mo wenyin ture mu no."
                },
                {
                    "number": 4,
                    "text": "Na mo wenyin ture ne fã biara asɛɛ; na obiara nnyi hɔ a ɔyɛ papa gyedɛ kumaabi; na osian asɔfoɔtorsom ntsi hɔn nyinara wɔ adwen a wɔaprɔw, na wɔfom wɔ akwan pii mu."
                },
                {
                    "number": 5,
                    "text": "Na, nokwar, nokwar, mese hom dɛ, makyekyer dɛm asɔr yi na mafrɛ no efi sar no do."
                },
                {
                    "number": 6,
                    "text": "Na dɛmara so na mobɔboaboa me mpamufo no ano efi asaase ne mfɛndzanan nyina, dodowara mpo a wɔbɛgye me edzi, na woetsie me ndze."
                },
                {
                    "number": 7,
                    "text": "Nyew, nokwar, nokwar, mese hom dɛ, haban no ahoa na twaber no asõ dada; dɛm ntsi, hom mfa hom ahom, adwen, nye ahoɔdzen nyina ntow hom kantankrankye."
                },
                {
                    "number": 8,
                    "text": "Hom mbue hom anomu na wɔbɛhyɛ no mã, na hom bɛyɛ mpo dɛ tsetseberdo Nephi a otuu kwan fii Jerusalem wɔ sar no do no."
                },
                {
                    "number": 9,
                    "text": "Nyew, hom mbue hom anomu na mma hom nngyaa obiara, na wɔbɛkyekyer efi-efi no egu hom ekyir, na hwɛ, mekã hom ho."
                },
                {
                    "number": 10,
                    "text": "Nyew, hom mbue hom anomu na wɔbɛhyɛ no mã, rekã dɛ: Hom nnu homho, hom nnu homho, na hom nsiesie Ewuradze no kwan, na hom mma n’atsempɔn ntsentsen; na sor ahenman no abɛn;"
                },
                {
                    "number": 11,
                    "text": "Nyew, hom nnu homho ma wonnuma hom mu kor biara, nkɔ hom bɔnfakyɛ mu; nyew, wonnuma hom wɔ nsu mpo mu, na ɔno ekyir ogya nye Sunsum Krɔnkrɔn enuma so aba."
                },
                {
                    "number": 12,
                    "text": "Hwɛ, nokwar, nokwar, mese hom dɛ, iyi nye m’asɛmpa no; na hom nkaa dɛ ɔwɔ dɛ wonya gyedzi wɔ mo mu, annyɛ dɛm a wonnkotum agye hɔn nkwa wɔ kwan biara do."
                },
                {
                    "number": 13,
                    "text": "Na ɔbotan yi do na mibesi m’asɔr; nyew, wɔdze hom esi ɔbotan yi do, na sɛ hom kɔ do a, hɛl mbobow nnkotum enya tum wɔ hom do."
                },
                {
                    "number": 14,
                    "text": "Na hom nkaa asɔr ne nkyerɛkyerɛ nye ahyɛmu no na hom ndzi do."
                },
                {
                    "number": 15,
                    "text": "Na obiara a ɔwɔ gyedzi no, hom mfa nsa ngu no do, nsi no pi wɔ m’asɔr mu, na mubohue Sunsum Krɔnkrɔn akyɛdze no egu hɔn do."
                },
                {
                    "number": 16,
                    "text": "Na mara medze Mormon Nwoma no nye kyerɛwsɛm krɔnkrɔn no mae dɛ wɔmfa nkyerɛkyerɛ hɔn; na mo Sunsum no tum no kenyan ndzɛmba nyinara."
                },
                {
                    "number": 17,
                    "text": "Dɛm ntsi, hom ndzi nokwar, na hom mbɔ mpaa dabaa, na hom nsiesie hom nkandzea ma ɔndzɛw na hom mfa ngo so, ama hom aayɛ krado dze atweɔn Ayeforkun no ne mbae—"
                },
                {
                    "number": 18,
                    "text": "Na, hwɛ, nokwar, nokwar, mese hom dɛ, mereba ntsɛm. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/34": {
            "uri": "/study/scriptures/dc-testament/dc/34",
            "title": "Nkyerɛkyerɛ na Ahyɛmudzi 34",
            "data_type": "chapter",
            "chapter_name": "Ɔfã 34",
            "chapter_summary": [
                "1–4, Agyedzifo nam Werdambɔ no do bɛyɛ Nyame ne mba; 5–9, Asɛmpakã no siesie kwan mu dze ama Mbae a Otsĩa Ebien no; 10–12, Nkɔnhyɛ nam Sunsum Krɔnkrɔn no tum do ba."
            ],
            "verses": [
                {
                    "number": 1,
                    "text": "Me babanyin Orson, yɛ aso na tsie na hwɛ dza Emi, Ewuradze Nyankopɔn bɛkã akyerɛ wo no, Jesus Christ wo Pomfo no mpo;"
                },
                {
                    "number": 2,
                    "text": "Wiadze kan na nkwa no, kan a ɔhyerɛn wɔ sum mu na sum no enntum annkyer no;"
                },
                {
                    "number": 3,
                    "text": "Nyia ɔdɔɔ wiadze no a ɔdze nankasa no nkwa too hɔ, ama dodowara a wɔbɛgye no edzi no abɛyɛ Nyame ne mba. Dɛm ntsi eyɛ me ba;"
                },
                {
                    "number": 4,
                    "text": "Na woehyira wo osiandɛ agye edzi;"
                },
                {
                    "number": 5,
                    "text": "Na woehyira wo pii osiandɛ mafrɛ wo dɛ kã m’asɛmpa no—"
                },
                {
                    "number": 6,
                    "text": "Dɛ ebɛma wo ndze do tse dɛ mbrɛ edze totorobɛnto, hɛn ma ɔnkyɛr na ɔnyɛ dede so, na tsea mu kã nnuho ho asɛm kyerɛ ebusuasantsen kɔntɔnkyefo a wɔakyea yi, fa siesie Ewuradze no kwan mu ma ne mbae a otsĩa ebien no."
                },
                {
                    "number": 7,
                    "text": "Na hwɛ, nokwar, nokwar, mese wo dɛ, mber no ɔabɛn, na mebɛba wɔ mununkum fua mu wɔ tum nye enyimnyam kɛse mu."
                },
                {
                    "number": 8,
                    "text": "Na me mbae ber no bɛyɛ da kɛse, osiandɛ aman nyina ho bɔpopo."
                },
                {
                    "number": 9,
                    "text": "Mbom ansaana dɛm da kɛse no bɛba no, ewia bɛhyɛ sum, na bosoom adan bɔgya; na nworaba nnkɛma hɔn kan ahyerɛn, na bi bɔtotɔ, na ɔsɛɛ kɛse rotweɔn emumuyɛfo."
                },
                {
                    "number": 10,
                    "text": "Dɛm ntsi, ma wo ndze do na mma nngyaa, na Ewuradze Nyankopɔn akasa; dɛm ntsi, hyɛ nkɔm, na wɔnam Sunsum Krɔnkrɔn no tum do dze bɛma."
                },
                {
                    "number": 11,
                    "text": "Na sɛ idzi nokwar a, hwɛ, menye wo wɔ hɔ kesi dɛ mebɛba—"
                },
                {
                    "number": 12,
                    "text": "Na, nokwar, nokwar, mese wo dɛ mereba ntsɛm. Emi nye w’Ewuradze nye wo Pomfo. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/35": {
            "uri": "/study/scriptures/dc-testament/dc/35",
            "title": "Nkyerɛkyerɛ na Ahyɛmudzi 35",
            "data_type": "chapter",
            "chapter_name": "Ɔfã 35",
            "chapter_summary": [
                "1–2, Mbrɛ ɔbɛyɛ ma nkorɔfo etum abɛyɛ Nyame ne mba; 3–7, Wɔfrɛ Sidney Rigdon dɛ onnuma na ɔmfa Sunsum Krɔnkrɔn no mma; 8–12, Wɔnam gyedzi do yɛ nsɛnkyerɛdze na anwanwadze; 13–16, Ewuradze no nkowaa nam Sunsum no tum do bɔpose aman; 17–19, Joseph Smith kura esumasɛm ne nsaafee; 20–21, Mpamufo no botum egyina Ewuradze ne mbaa da no ano; 22–27, Wɔbɛgye Israel nkwa."
            ],
            "verses": [
                {
                    "number": 1,
                    "text": "Tsie Ewuradze wo Nyankopɔn ne ndze, nyia ɔyɛ Alpha nye Omega, ahyɛse nye ewiei no, nyia n’akwan yɛ kor na ɔkɔ aprɔw onnyiewiei, nyia ɔtse dɛm ndɛ dɛ ndeda, na afebɔɔ."
                },
                {
                    "number": 2,
                    "text": "Emi nye Jesus Christ, Nyankopɔn ne Ba no, nyia wɔbɔɔ no mbeamudua mu dze maa wiadze nyina no bɔn, na dodowara a wɔbɛgye me dzin edzi no, ama wɔabɛyɛ Nyankopɔn ne mba, na wɔbɛyɛ kor mpo wɔ mo mu dɛ mbrɛ meyɛ kor wɔ Egya no mu no, dɛ mbrɛ Egya no yɛ kor wɔ mo mu no, ama yaayɛ kor."
                },
                {
                    "number": 3,
                    "text": "Hwɛ, nokwar, nokwar, mese m’akowaa Sidney dɛ, mahwɛ ɔwo nye wo ndwuma. Matse wo mpaabɔ, na mesiesie wo ama edwuma kɛse bi."
                },
                {
                    "number": 4,
                    "text": "Woehyira wo, na ebɛyɛ ndzɛmba akɛse. Hwɛ, wɔasoma wo tse dɛ mbrɛ wɔsomaa John dɛ ombesiesie mo kwan mu no, nye Elijah so a ɔbɛba no n’enyim, na ɔwodze innyim."
                },
                {
                    "number": 5,
                    "text": "Na ɔwo edze nsu numae dze kɔr nnuho mu, na mbom woennya Sunsum Krɔnkrɔn no;"
                },
                {
                    "number": 6,
                    "text": "Na, hwɛ, merema wo mbrasɛm, dɛ fa nsu numa, na sɛ edze nsa gu hɔn do a, wobenya Sunsum Krɔnkrɔn no, tse dɛ mbrɛ tsetseberdo Asomafo no yɛe no."
                },
                {
                    "number": 7,
                    "text": "Na ɔbɛba dɛ edwuma kɛse bi bɛba asaase no do, wɔ Amanamamfo no mu mpo, na hɔn nkwaseadze nye ebusudze bɛda edzi wɔ nkorɔfo nyinara enyim."
                },
                {
                    "number": 8,
                    "text": "Na meyɛ Nyame, na m’abasa nnyɛ tsia; na mebɛda etumdze, nsɛnkyerɛdze, nye anwanwadze edzi akyerɛ hɔn a wɔgye me dzin dzi no."
                },
                {
                    "number": 9,
                    "text": "Na hɔn a wobebisa wɔ me dzin mu wɔ gyedzi mu no, wobotu mbɔnsam; wɔbɛsa ayarfo yar, wɔbɛma efurafo ehu adze, na etsitsifo atse asɛm, na mmum akasa, na ebubuafo anantsew."
                },
                {
                    "number": 10,
                    "text": "Na mber no reba ntsɛm ama woeeyi ndzɛmba akɛse akyerɛ adasamba;"
                },
                {
                    "number": 11,
                    "text": "Na mbom sɛ woennya gyedzi a wonnkeyi biribiara akyerɛ hɔn, gyedɛ amamfoyɛ nko na ɔbɛba Babylon do, ɔno a ɔmaa Amanamamfo nyina noom ne ndwamanyɛ ebufuw wenyin no."
                },
                {
                    "number": 12,
                    "text": "Na obiara nnyi hɔ a ɔyɛ papa, gyedɛ hɔn a wɔayɛ krado dɛ wɔbɛgye m’asɛmpa ne mãhyɛ no, dza medze ama ebusuasantsen yi no."
                },
                {
                    "number": 13,
                    "text": "Dɛm ntsi, mefrɛ wiadze ndzɛmba a ɔyɛ mberɛw, hɔn a wonnyi nyimdzee na wɔnnsɛ hwee no, ma wɔdze mo Sunsum no tum no apose aman."
                },
                {
                    "number": 14,
                    "text": "Na hɔn abasa bɛyɛ m’abasa, na mebɛyɛ hɔn akokyɛm na nkataenyim; na mobɔbɔ hɔn asen do, na wɔbɔkõ mbarimba mu ama me; na wɔdze hɔn atamfo bɛba hɔn ananadze; na mobɔtwe nkrantsee wɔ hɔn afã, na medze m’ebufuhyew gyatanaa bɔkora hɔn do."
                },
                {
                    "number": 15,
                    "text": "Na wɔbɛkã asɛmpa no akyerɛ ehiafo na hɔn a wɔdwe, na wɔbɔhwɛ me mbae no kwan, osiandɛ abɛn—"
                },
                {
                    "number": 16,
                    "text": "Na wobosũa adɔmbadua no ho abɛbusɛm no, osiandɛ seseiara mpo ɔhyewber no abɛn."
                },
                {
                    "number": 17,
                    "text": "Na masoma m’akowaa Joseph, na medze m’asɛmpa ne mãhyɛ no ahyɛ ne nsa; na ne mberɛwyɛ mu na meehyira no;"
                },
                {
                    "number": 18,
                    "text": "Na medze dɛm ndzɛmba no a ɔyɛ esumasɛm a wɔasɔw ano no ne nsaafee ama no, nye ndzɛmba a ɔwɔ hɔ fi wiadze ne fapem no mpo, nye ndzɛmba a sɛ ɔtsena mo mu a ɔbɛba, ofi ber yi dze kesi ber a mebɛba, na sɛ nnyɛ dɛm a, obi fofor na medze no besi n’ananmu."
                },
                {
                    "number": 19,
                    "text": "Dɛm ntsi, hwɛ no do amma ne gyedzi ammpa, na Ɔwerɛkyekyefo a ɔyɛ Sunsum Krɔnkrɔn no a onyim adze nyinara no dze bɛma no."
                },
                {
                    "number": 20,
                    "text": "Na mbrasɛm yi na medze ma wo—dɛ kyerɛw ma no; na wɔdze kyerɛwsɛm no a ɔwɔ mankasa mo bo mu no bɛma, dze ama mankasa me mpamufo no eenya nkwagye."
                },
                {
                    "number": 21,
                    "text": "Na wɔbɛtse me ndze, na woehu me, na wɔnnkɛda, na wobegyina wɔ da a mebɛba no mu; na wɔbɛtsew hɔnho, dɛ mbrɛ mo ho tsew no."
                },
                {
                    "number": 22,
                    "text": "Na afei mese wo dɛ, tsena ne nkyɛn, na ɔnye wo botu kwan, mma mmpow no, na ndzɛmba yinom bɛba mu ampa."
                },
                {
                    "number": 23,
                    "text": "Na mber dodowara a erennkyerɛw no, hwɛ, wɔbɛma ɔahyɛ nkɔm; na ɔwo so bɛkã m’asɛmpa no na abɔ nkɔnhyɛfo krɔnkrɔn no hɔn edzin dze ada ne nsɛm no nokwar no edzi, dɛ mbrɛ wɔdze bɛma no no."
                },
                {
                    "number": 24,
                    "text": "Dzi mbrasɛm nye ahyɛmu a wɔdze ama wo no nyinara do; na mebɛma sor awosow ama wo yieyɛ, na Satan no ho bɔpopo na Zion bedzi ehurusi wɔ mbepɔw no do na ɔayɛ prɔmprɔm;"
                },
                {
                    "number": 25,
                    "text": "Na wɔbɛgye Israel nkwa wɔ mankasa me mber pa mu; na nsaafee a medze ama no bɛkyerɛ hɔn kwan, na hɔn enyim runngu ase bio da."
                },
                {
                    "number": 26,
                    "text": "Hom mma hom akoma do na hom enyi ngye, osiandɛ hom ɔpon abɛn."
                },
                {
                    "number": 27,
                    "text": "Mma hom nnsuro, nguankuw ketseaba, ahenman no yɛ hom dze kesi dɛ mebɛba. Hwɛ, mereba ntsɛm. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/36": {
            "uri": "/study/scriptures/dc-testament/dc/36",
            "title": "Nkyerɛkyerɛ na Ahyɛmudzi 36",
            "data_type": "chapter",
            "chapter_name": "Ɔfã 36",
            "chapter_summary": [
                "1–3, Ewuradze dua Sidney Rigdon ne nsa do dze Ne nsa gu Edward Partridge do; 4–8, Wɔfrɛ banyin biara a ɔgye asɛmpa no na asɔfodzi no dɛ omfir edzi na ɔnkɛkã asɛmpa no."
            ],
            "verses": [
                {
                    "number": 1,
                    "text": "Dɛm na Ewuradze Nyankopɔn, Israel Kokroko no se: Hwɛ, mese ɔwo m’akowaa Edward dɛ, woehyira wo, na wɔdze wo bɔn akyɛ wo, na wɔafrɛ wo dɛ fa ndze a ɔtse dɛ totorobɛnto kã m’asɛmpa no."
                },
                {
                    "number": 2,
                    "text": "Mubodua m’akowaa Sidney Rigdon ne nsa do medze me nsa egu wo do, na ibenya mo Sunsum Krɔnkrɔn no, Ɔwerɛkyekyefo no mpo, ɔno na ɔbɛkyerɛkyerɛ wo ahenman n’asomdwee ndzɛmba no;"
                },
                {
                    "number": 3,
                    "text": "Na fa ndze kɛse bɔ no dawur, se dɛ: Hosanna, nhyira nkã ɔsorsor Nyankopɔn ne dzin."
                },
                {
                    "number": 4,
                    "text": "Na afei, ɔfrɛ nye mbrasɛm yi na medze ma wo a ɔfa nyimpa nyinara ho—"
                },
                {
                    "number": 5,
                    "text": "Dɛ dodowara a wɔbɛba mo nkowaa Sidney Rigdon na Joseph Smith, Kakraba, hɔ, na woesuo frɛ nye mbrasɛm yi mu no, wɔnhyɛ hɔn asɔfo wɔasoma hɔn ma wɔakɛkã asɛmpa a ɔwɔ hɔ daapem yi wɔ aman mu—"
                },
                {
                    "number": 6,
                    "text": "Wɔmbɔ nnuho ho dawur nse dɛ: Hom ntwe homho mfi dɛm ebusuasantsen asokyewfo yi ho, na hom mfi ogya no mu mfi, hom nkyir ntar a honam nkekãa wɔ mu mpo."
                },
                {
                    "number": 7,
                    "text": "Na wɔdze mbrasɛm yi bɛma m’asɔr ne elderfo no, dɛ obiara a ɔdze akoma kor bosuo mu no, wobotum ahyɛ no sɔfo na wɔasoma no, dɛ mbrɛ makã no."
                },
                {
                    "number": 8,
                    "text": "Emi nye Jesus Christ, Nyame ne Ba no; dɛm ntsi, bɔ w’asen do na mebɛba me temple mu awerɛfir mu ara. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/37": {
            "uri": "/study/scriptures/dc-testament/dc/37",
            "title": "Nkyerɛkyerɛ na Ahyɛmudzi 37",
            "data_type": "chapter",
            "chapter_name": "Ɔfã 37",
            "chapter_summary": [
                "1–4, Wɔfrɛ Ahotseweefo no dɛ wɔmboa hɔn ano wɔ Ohio no."
            ],
            "verses": [
                {
                    "number": 1,
                    "text": "Hwɛ, mese hom dɛ osian ɔtamfo no nye homankasa hom yieyɛ ntsi, onnhia mma me dɛ hom kyerɛ biribiara ase bio kesi dɛ hom bɔkɔ Ohio no."
                },
                {
                    "number": 2,
                    "text": "Na bio, mese hom dɛ mma hom nnkɔ kesi dɛ hom bɛkã m’asɛmpa no wɔ dɛm mbea no nyinara do, na hom ahyɛ asɔr no dzen wɔ beebiara a ɔwɔ no, nkanka dza ɔwɔ Colesville no; osiandɛ, hwɛ, wɔbɔ mpaa pii ma me wɔ gyedzi kɛse mu."
                },
                {
                    "number": 3,
                    "text": "Na bio, mbrasɛm yi na medze ma asɔr no, dɛ ohia ma me dɛ wɔbɔboa hɔn ano wɔ Ohio no, dze atweɔn ber a m’akowaa Oliver Cowdery bɛsan aba hɔn nkyɛn."
                },
                {
                    "number": 4,
                    "text": "Hwɛ, iyi yɛ nyansa, ntsi hom mma nyimpa biara nsan mu nyi mma noho kesi dɛ mebɛba. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/38": {
            "uri": "/study/scriptures/dc-testament/dc/38",
            "title": "Nkyerɛkyerɛ na Ahyɛmudzi 38",
            "data_type": "chapter",
            "chapter_name": "Ɔfã 38",
            "chapter_summary": [
                "1–6, Christ na ɔbɔɔ ndzɛmba nyina; 7–8, Ɔwɔ N’Ahotseweefo no a ɔnnkɛkyɛr na woehu No no mu; 9–12, Honam nyinara aprɔw wɔ N’enyim; 13–22, Oesiesie anohoba asaase ato hɔ ama N’Ahotseweefo wɔ aber yi nye mbersantsen mu; 23–27, Wɔhyɛ Ahotseweefo dɛ wɔnyɛ kor na wɔmfa obu mma hɔnho nkorkor dɛ wɔyɛ enuanom; 28–29, Wɔhyɛ akõkoekõ ho nkɔm; 30–33, Wɔbɛma Ahotseweefo no tum efi sor na wɔakɔ aman nyinara mu; 34–42, Wɔhyɛ Asɔr no dɛ wɔnhwɛ ehiafo na abɔbɔfo, na wɔmper nhwehwɛ mbersantsen ahonyadze no."
            ],
            "verses": [
                {
                    "number": 1,
                    "text": "Dɛm na Ewuradze, hom Nyankopɔn, Jesus Christ mpo, Okokroko Emi Mara no, Alpha na Omega, ahyɛse na ewiei no, nyia n’enyi sõ mbersantsen mbea nyina do, nye Seraphfo dɔmtutuw a wɔwɔ sor, ansaana wɔrobɔ wiadze no se;"
                },
                {
                    "number": 2,
                    "text": "Emi na minyim ndzɛmba nyinara no, osiandɛ ndzɛmba nyinara gu m’enyim;"
                },
                {
                    "number": 3,
                    "text": "Emi nye nyia ɔkasae, na wɔyɛɛ wiadze no, na ndzɛmba nyinara nam mo do bae."
                },
                {
                    "number": 4,
                    "text": "Emi nye nyia ɔafa Enoch ne Zion abɔ no bo no; na nokwar, mese dɛ dodowara a wɔagye me dzin edzi no, osiandɛ emi nye Christ, na mankasa me dzin ntsi, na osian bɔgya a mikyii no tum ntsi, maserɛ wɔ Egya no hɔ ama hɔn."
                },
                {
                    "number": 5,
                    "text": "Mbom hwɛ, medze emumuyɛfo hɔn asefo no ato sum mpokyerɛ no mu ekesi atsɛmbu da kɛse no a ɔbɛba asaase n’ewiei no;"
                },
                {
                    "number": 6,
                    "text": "Na dɛm na mebɛma wɔdze emumuyɛfo a worinntsie me ndze na mbom wopirim hɔn akoma no esie, na wondue, wondue, wondue na mbusu bɛba hɔn do."
                },
                {
                    "number": 7,
                    "text": "Na, hwɛ, nokwar, nokwar, mese hom dɛ m’enyi wɔ hom do. Mowɔ hom finimfin na hom nntum nnhu me;"
                },
                {
                    "number": 8,
                    "text": "Na da no bɛba ntsɛm a hom bohu me, na hom ehu dɛ emi nye mara; na ɔnnkɛkyɛr na sum n’akataenyim no apa, na nyia wɔnntseew no ho no nnkotum egyina wɔ da no mu."
                },
                {
                    "number": 9,
                    "text": "Dɛm ntsi, hom mbɔ hom asen do na hom nyɛ ahosiesie. Hwɛ, ahenman no yɛ homdze, na ɔtamfo no nnkedzi konyim."
                },
                {
                    "number": 10,
                    "text": "Nokwar mese hom dɛ, hom ho atsew, na mbom nnyɛ hom nyinara; na dɔm biara nnyi hɔ bio a m’enyi gye hɔnho yie;"
                },
                {
                    "number": 11,
                    "text": "Osiandɛ honam nyinara aprɔw wɔ m’enyim; na sum no tum agye asaase do, wɔ adasamba mu, wɔ sor dɔmtutuw nyinara enyim—"
                },
                {
                    "number": 12,
                    "text": "Dza ɔma kommyɛ dzi hen, na yaw kã mbersantsen nyina, na abɔfo no rotweɔn dza mbra kɛse no dɛ wontwa asaase do ndɔbaa, na wɔbɛtase nworahaban no na wɔahyew; na hwɛ, ɔtamfo no ayɛ kor."
                },
                {
                    "number": 13,
                    "text": "Na afei merekyerɛ hom esumadze bi, adze a ɔhyɛ nsumaamu, ɔdze hom nsɛɛe bɛba aber yi mu, na hom nnyim;"
                },
                {
                    "number": 14,
                    "text": "Na afei merekã kyerɛ hom, na woehyira hom, nnyɛ osian hom emumuyɛ ntsi, nna nnyɛ hom ekyingye akoma so ntsi; na nokwar, hom mu binom dzi fɔ wɔ m’enyim, na mbom mubohu hom mberɛwyɛ ho mbɔbɔr."
                },
                {
                    "number": 15,
                    "text": "Dɛm ntsi, ofi aber yi dze kɔ hom nhyɛ dzen; mma hom nnsuro, osiandɛ ahenman no yɛ homdze."
                },
                {
                    "number": 16,
                    "text": "Na osian hom nkwagye ntsi mema hom mbrasɛm, osiandɛ matse hom mpaabɔ, na ehiafo no dze hɔn nsɛm ato m’enyim, na esikafo no emi na mobɔɔ hɔn, na honam nyina yɛ medze, na monnhwɛ nyimpa enyim."
                },
                {
                    "number": 17,
                    "text": "Na mayɛ asaase frɔmfrɔm, na hwɛ, ɔyɛ m’ananadze egua, dɛm ntsi, mibegyina do bio."
                },
                {
                    "number": 18,
                    "text": "Na mema me nsa do na ɔyɛ mepɛ dɛ medze ahonyadze kɛse ma hom, ɔyɛ anohoba asaase mpo, asaase a numfonsu na ewo repem do, dza sɛ Ewuradze ba a ndom biara nnkɛba do;"
                },
                {
                    "number": 19,
                    "text": "Na sɛ hom dze hom akoma nyina per hwehwɛ a, medze bɛma hom dɛ ɔyɛ hom egyapadze asaase."
                },
                {
                    "number": 20,
                    "text": "Na iyi bɛyɛ ahyɛmu ama hom, hom benya dze ayɛ hom egyapadze asaase, na ɔayɛ hom mba hɔn egyapadze afebɔɔ, mber dodow a asaase yi bɛtsena hɔ, na ɔbɛyɛ homdze bio kesi mbersantsen, na orunntwa mu da."
                },
                {
                    "number": 21,
                    "text": "Mbom, nokwar mese hom dɛ ɔrennkyɛr na hom rinnya ɔhen anaa ɔhwɛdofo, na mebɛyɛ hom hen na mahwɛ hom do."
                },
                {
                    "number": 22,
                    "text": "Dɛm ntsi, hom ntsie me ndze na hom nkã mo do, na hom bɛyɛ fahodzifo, na sɛ meba a hom rinnya mbra biara nnkã medze ho; osiandɛ emi nye hom mbramafo, na ebɛnadze na obotum apem me nsa adze?"
                },
                {
                    "number": 23,
                    "text": "Na nokwar, mese hom dɛ, hom nkyerɛkyerɛ homho nkorkor dɛ mbrɛ dzibew a medze hom esisi no tse;"
                },
                {
                    "number": 24,
                    "text": "Na hom mma nyimpa biara mbu no nua dɛ nankasa noho, na hom mbɔ ɔbra pa nye krɔnkrɔnyɛ wɔ m’enyim."
                },
                {
                    "number": 25,
                    "text": "Na bio, mese hom dɛ, hom mma nyimpa biara mbu no nua dɛ nankasa noho."
                },
                {
                    "number": 26,
                    "text": "Na hom mu woana na ɔwɔ mba duebien, na wɔsom no setsie mu, na ɔnnyɛ nyiyimu, na ɔbɛse kor dɛ: Wɔnhyɛ no ntar a ɔyɛ fɛw na ɔntsena ha, na ɔbɛse kor so dɛ: Wɔnhyɛ no ntar a atsetsew na ɔntsena noho—na ɔbɔhwɛ ne mba no na ɔakã dɛ midzi pɛrpɛr?"
                },
                {
                    "number": 27,
                    "text": "Hwɛ, medze iyi ayɛ abɛbu ama hom, na ɔtse dɛ mara so mpo. Mese hom dɛ, hom nyɛ kor; na sɛ hom annyɛ kor a, nna hom nnyɛ medze."
                },
                {
                    "number": 28,
                    "text": "Na bio, mese hom dɛ ɔtamfo no hyɛ nsumaamu, na ɔreper hwehwɛ hom nkwa."
                },
                {
                    "number": 29,
                    "text": "Hom tse akõkoekõ nkã wɔ aman a ɔwɔ ekyirekyir no mu, na hom kã dɛ ɔrennkyɛr na akõkoekõ akɛse esisi aman a ɔwɔ ekyirekyir no mu, na mbom hom nnyim nyimpa a wɔwɔ homankasa hom asaase do no hɔn akoma mu."
                },
                {
                    "number": 30,
                    "text": "Mekã nsɛm yinom kyerɛ hom, osian hom mpaabɔ ntsi; dɛm ntsi hom nkora nyansa wɔ hom bo mu, amma emumuyɛfo enndua hɔn emumuyɛdze mu annda ndzɛmba yinom edzi annkyerɛ hom, wɔ kwan bi do a ɔbɛma wɔdze ndze a ɔyɛ dede akasa wɔ hom asowa mu akyɛn dza ɔbɛma asaase awosow; na mbom sɛ hom ayɛ ahosiesie a, hom nnkosuro."
                },
                {
                    "number": 31,
                    "text": "Na ama hom eetum eguan efi ɔtamfo no tum ase, na wɔdze hom aaboa ano ayɛ hom atseneneefo a nkekãa nye afɔbu biara nnyi hom ho dze ama me—"
                },
                {
                    "number": 32,
                    "text": "Dɛm ntsi na mehyɛɛ hom dɛ hom nkɔ Ohio no; na hɔ na medze me mbra bɛma hom, na hɔ na medze adom akyɛdze tum a ofi sor bɛma hom."
                },
                {
                    "number": 33,
                    "text": "Na hɔ na obiara a mepɛ no, mebɛma ɔakɔ aman nyinara mu, na wɔbɛkã dza ɔwɔ dɛ wɔyɛ akyerɛ hɔn; na mahyehyɛ dwumadzi kɛse bi ato hɔ, na wɔbɛgye Israel nkwa, na mibegya hɔn akɔ beebiara a mepɛ, na tum biara nnkotum apem me nsa adze."
                },
                {
                    "number": 34,
                    "text": "Na afei, medze mbrasɛm ma asɔr a ɔwɔ dɛm mbea yi do no dɛ wɔmma nyimpa binom a wɔwɔ hom mu nsisi dzibew, asɔrmba nyina na wɔmbɔ mu mfa hɔn ndze nyi hɔn;"
                },
                {
                    "number": 35,
                    "text": "Na hɔn na wɔbɔhwɛ ehiafo nye abɔbɔfo do, na wɔama hɔn mboa amma woeennhu amandze; na wɔasoma hɔn dze hɔn akɔ bea a mahyɛ hɔn no do;"
                },
                {
                    "number": 36,
                    "text": "Na iyi nye hɔn edwuma, dɛ wɔbɔhwɛ asɔr yi n’egyapadze ho nsɛm do."
                },
                {
                    "number": 37,
                    "text": "Na hɔn a wɔwɔ haban a wonnkotum atɔn no, wɔmma wongya no hɔ anaadɛ wɔmfa mma binom ma wɔnyɛ do edwuma dɛ mbrɛ wɔhwɛ a oye ma hɔn."
                },
                {
                    "number": 38,
                    "text": "Wɔnhwɛ mbɔ ndzɛmba nyina ho ban; na sɛ wɔdze adom akyɛdze tum a ofi sor no nya hyɛ nyimpa no mã na wɔsoma hɔn a, wɔbɔboaboa ndzɛmba yinom nyina ano akɔ asɔr no bo mu."
                },
                {
                    "number": 39,
                    "text": "Na sɛ hom per hwehwɛ ahonyadze no a ɔyɛ Egya ne pɛ dɛ ɔdze ma hom a, hom bɛyɛ ahonyafo wɔ nyimpa nyinara mu, osiandɛ hom benya onnyiewiei ahonyadze; na wiadze ahonyadze so yɛ medze a ɔsɛ dɛ medze ma; na mbom hom nhwɛ yie wɔ ahantanyɛ ho, amma hom ammbɛyɛ dɛ tsetseberdo Nephifo no."
                },
                {
                    "number": 40,
                    "text": "Na bio, mese hom dɛ, mema hom mbra yi, dɛ banyin biara, elder, ɔsɔfo, kyerɛkyerɛnyi nye asɔrba so dɛ, ɔmfa n’ahoɔdzen nye ne nsa nkɛyɛ edwuma mfa nyɛ ndzɛmba a mahyɛ no ho."
                },
                {
                    "number": 41,
                    "text": "Na hom mma hom asɛmpakã nyɛ kɔkɔbɔ ndze, obiara nkasa wɔ botooyɛ nye ɔdwe mu nkyerɛ ne nyɛnko."
                },
                {
                    "number": 42,
                    "text": "Na hom mfi emumuyɛfo no mu. Hom ngye homho nkwa. Hom mma homho ntsew, hom a hom soso Ewuradze nkuraba no. Ɔnyɛ dɛm so. Amen."
                }
            ]
        },
        "/study/scriptures/dc-testament/dc/39": {
            "uri": "/study/scriptures/dc-testament/dc/39",
            "title": "Nkyerɛkyerɛ na Ahyɛmudzi 39",
            "data_type": "chapter",
            "chapter_name": "Ɔfã 39",
            "chapter_summary": [
                "1–4, Ahotseweefo no wɔ tum dɛ wɔbɛyɛ Nyame ne mba; 5–6, Egye asɛmpa no a, nna agye Christ; 7–14, Wɔhyɛ James Covel dɛ ɔmma wonnuma no na ɔnyɛ edwuma wɔ Ewuradze no wenyin ture mu; 15–21, Ewuradze no nkowaa wɔ dɛ wɔkã asɛmpa no ansaana Mbaa a Otsĩa Ebien no aso; 22–24, Wɔbɔboaboa hɔn a wɔgye asɛmpa no hɔn ano wɔ aber yi nye mbersantsen mu."
            ],
            "verses": [
                {
                    "number": 1,
                    "text": "Yɛ aso na tsie nyia ɔwɔ hɔ fi mbersantsen nyina kesi mbersantsen nyina no, Okokroko Emi Mara no, Jesus Christ no mpo—"
                },
                {
                    "number": 2,
                    "text": "Wiadze ne kan nye nkwa no; kan a ɔhyerɛn wɔ sum mu na sum no nntum nnkyer no;"
                },
                {
                    "number": 3,
                    "text": "Emi nye nyia mebaa mankasa medze hɔ wɔ mber nkyekyɛmu ntamu, na mankasa medze anngye me no;"
                },
                {
                    "number": 4,
                    "text": "Na mbom dodowara a wɔgyee me no, memaa hɔn tum dɛ wɔmbɛyɛ me mba; na dɛmara so mpo na medze tum bɛma dodowara a wɔbɛgye me no, ama wɔaabɛyɛ me mba."
                },
                {
                    "number": 5,
                    "text": "Na nokwar, nokwar, mese wo dɛ, nyia ɔgye m’asɛmpa no ɔgye me; na nyia ɔnngye m’asɛmpa no ɔnngye me."
                },
                {
                    "number": 6,
                    "text": "Na iyi nye m’asɛmpa no—nnuho na nsu mu enuma, na ekyir no ogya nye Sunsum Krɔnkrɔn mu enuma ba, Ɔwerɛkyekyefo no a oyi ndzɛmba nyina kyerɛ na ɔkyerɛkyerɛ ndzɛmba a ɔyɛ ahenman n’asomdwee ndzɛmba no mpo no."
                },
                {
                    "number": 7,
                    "text": "Na afei, hwɛ, mese ɔwo, m’akowaa James dɛ, mahwɛ wo ndwuma na minyim wo."
                },
                {
                    "number": 8,
                    "text": "Na nokwar, mese wo dɛ, afei w’akoma atsen wɔ m’enyim aber yi mu; na, hwɛ, mehue nhyira kɛse egu w’etsifi;"
                },
                {
                    "number": 9,
                    "text": "Naaso, edzi awerɛhow kɛse, osian ahantanyɛ nye wiadze yi mu akɔdadwen ntsi apow me mpɛn pii."
                },
                {
                    "number": 10,
                    "text": "Mbom, hwɛ, wo gyeda aba, sɛ ibetsie me ndze no a ɔse wo dɛ: Soɛr na wonnuma wo, na hohor wo bɔn gu, na bɔ me dzin, na wo nsa bɛkã mo Sunsum no, nye nhyira kɛse a innhun bi da."
                },
                {
                    "number": 11,
                    "text": "Na sɛ eyɛ iyi a, mibesiesie wo ama dwumadzi kɛse bi. Ebɛkã m’asɛmpa ne mãhyɛ no a medze ama wɔ nda a odzi ekyir yi mu no, ahyɛmu a medze ama dɛ wɔmfa ngye mo nkorɔfo a wɔyɛ Israelfifo no."
                },
                {
                    "number": 12,
                    "text": "Na ɔbɛba dɛ tum bɛba wo do; ibenya gyedzi kɛse, na mebɛba wo nkyɛn na medzi w’enyim kan."
                },
                {
                    "number": 13,
                    "text": "Wɔafrɛ wo dɛ yɛ edwuma wɔ mo wenyin ture mu, na kyekyer m’asɔr, na kyekyer Zion, ama oeedzi ehurusi wɔ bepɔw no do na ɔaayɛ prɔmprɔm."
                },
                {
                    "number": 14,
                    "text": "Hwɛ, nokwar, nokwar, mese wo dɛ, wɔammfrɛ wo dɛ kɔ boka nkurow no mu, na mbom wɔafrɛ wo dɛ kɔ Ohio no."
                },
                {
                    "number": 15,
                    "text": "Na medze nhyira kɛse bi a wɔnntsee nkã da wɔ adasamba mu esie, na mber dodowara a mo nkorɔfo bɔboa hɔn ano wɔ Ohio no, mubohue egu hɔn etsifi. Na ofi hɔ no nyimpa bɔkɔ aman nyina mu."
                },
                {
                    "number": 16,
                    "text": "Hwɛ, nokwar, nokwar, mese wo dɛ nkorɔfo a wɔwɔ Ohio no dze gyedzi kɛse frɛ me, na wɔdwen dɛ mebɛpem me nsa adze wɔ atsɛmbu mu wɔ aman do, na mbom munnkotum etwa abrɔdɔ wɔ m’asɛm ho."
                },
                {
                    "number": 17,
                    "text": "Dɛm ntsi, hom mfa hom ahoɔdzen ndzi dwuma na hom mfrɛ edwumayɛfo nokwafo wɔ mo wenyin ture no mu, ama oesiesie mu wɔ aber a odzi ewiei yi mu."
                },
                {
                    "number": 18,
                    "text": "Na mber dodow a wobonu hɔn ho na wɔagye m’asɛmpa ne mãhyɛ, na hɔn ho bɛtsew no, mebɛpem me nsa adze wɔ atsɛmbu mu."
                },
                {
                    "number": 19,
                    "text": "Dɛm ntsi kɔ na fa ndze kɛse tsẽatsẽa mu dɛ: Ɔsor ahenman no abɛn; tsẽatsẽa mu kã dɛ: Hosanna! nhyira nkã Ɔsorsor Nyankopɔn ne dzin."
                },
                {
                    "number": 20,
                    "text": "Kɔ konuma wɔ nsu mu, na siesie m’enyim kwan ma me mbae;"
                },
                {
                    "number": 21,
                    "text": "Osiandɛ aber no abɛn; na da anaa dɔn no dze nyimpa biara nnyim; na mbom ɔbɛba ampa."
                },
                {
                    "number": 22,
                    "text": "Na nyia ɔgye dɛm ndzɛmba yinom no ɔgye me; na wɔbɔboa hɔn ano dze hɔn ama me wɔ aber yi nye mbersantsen mu."
                },
                {
                    "number": 23,
                    "text": "Na bio, ɔbɛba dɛ dodowara a hom bonuma hɔn wɔ nsu mu no, hom mfa nsa ngu hɔn do, na wobenya Sunsum Krɔnkrɔn n’akyɛdze no, na wɔbɔhwehwɛ me mbae ho nsɛnkyerɛdze, na wobohu me."
                },
                {
                    "number": 24,
                    "text": "Hwɛ, mereba ntsɛm. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/40": {
            "uri": "/study/scriptures/dc-testament/dc/40",
            "title": "Nkyerɛkyerɛ na Ahyɛmudzi 40",
            "data_type": "chapter",
            "chapter_name": "Ɔfã 40",
            "chapter_summary": [
                "1–3, Atseetsee ho suro nye wiadze yi mu akɔdadwen ntsi na ɔma wɔpow asɛmpa no."
            ],
            "verses": [
                {
                    "number": 1,
                    "text": "Hwɛ, nokwar, mese hom dɛ nna m’akowaa James Covel n’akoma tsen wɔ m’enyim, na ɔnye me dzii ahyɛmu dɛ ɔbɛyɛ setsie ama m’asɛm."
                },
                {
                    "number": 2,
                    "text": "Na ɔdze enyigye gyee asɛm no, na mbom ntsɛmara na Satan sɔɔ no hwɛe; na atseetsee ho suro nye wiadze yi mu akɔdadwen ntsi ɔpoow asɛm no."
                },
                {
                    "number": 3,
                    "text": "Dɛm ntsi ɔtõo m’ahyɛmu no, na afei ɔato mara dɛ meyɛ no dza oye ma me. Amen."
                }
            ]
        },
        "/study/scriptures/dc-testament/dc/41": {
            "uri": "/study/scriptures/dc-testament/dc/41",
            "title": "Nkyerɛkyerɛ na Ahyɛmudzi 41",
            "data_type": "chapter",
            "chapter_name": "Ɔfã 41",
            "chapter_summary": [
                "1–3, Elderfo no nam nyikyerɛ sunsum do bɔhwɛ Asɔr no do; 4–6, Esuafo nokwafo no nsa bɛkã Ewuradze ne mbra no na woedzi do; 7–12, Wɔbɔ Edward Partridge ne dzin dɛ ɔnyɛ bishop mma Asɔr no."
            ],
            "verses": [
                {
                    "number": 1,
                    "text": "Hom nyɛ aso na hom ntsie, O mo nkorɔfo, dɛm na Ewuradze hom Nyankopɔn no se, hom a ɔyɛ me enyigye dɛ medze nhyira a ɔsõ wɔ nhyira nyinara mu behyira hom, hom a hom tsie me; na hɔn a wonntsie me no so mobɔdom hɔn, na medze ndom a no mu yɛ dur wɔ ndom nyinara mu no bɔdom hɔn a wɔakã dɛ wonyim me dzin pɛn no."
                },
                {
                    "number": 2,
                    "text": "Hom nyɛ aso, O elderfo a wɔwɔ m’asɔr mu a mafrɛ hom, hwɛ, medze mbrasɛm yi ma hom, dɛ hom mboa hom ano, na hom ngye m’asɛm nto mu;"
                },
                {
                    "number": 3,
                    "text": "Na ɔnam hom gyedzi mpaabɔ do hom nsa bɛkã me mbra, ama hom eehu mbrɛ hom besi ahwɛ m’asɔr do na hom ama ndzɛmba nyina atsen wɔ m’enyim."
                },
                {
                    "number": 4,
                    "text": "Na sɛ meba a, mebɛyɛ hom hwɛdofo; na hwɛ, mereba ntsɛm, na hom nhwɛ ma wondzi me mbra do."
                },
                {
                    "number": 5,
                    "text": "Nyia ɔgye me mbra na odzi do no, ɔno na ɔyɛ mo suanyi; na nyia ɔkã dɛ ɔagye na onndzi do no, ɔnnyɛ mo suanyi, na wobotwa no efi hom mu akyen;"
                },
                {
                    "number": 6,
                    "text": "Osiandɛ ɔnnsɛ dɛ wɔdze ndzɛmba a ɔyɛ ahenman ne mba dze no ma hɔn a wɔmmfata, anaadɛ wɔdze ma nkraman, anaadɛ wɔbɔtow bota egu mpreko enyim."
                },
                {
                    "number": 7,
                    "text": "Na bio, ɔsɛ dɛ wosi dan ma m’akowaa Joseph Smith, Kakraba, ma ɔtsena mu kyerɛ nwoma no ase."
                },
                {
                    "number": 8,
                    "text": "Na bio, ɔsɛ dɛ m’akowaa Sidney Rigdon mber dodowara a obedzi me mbrasɛm do no, ɔtsena bea a oye ma no."
                },
                {
                    "number": 9,
                    "text": "Na bio, mafrɛ m’akowaa Edward Partridge; na mehyɛ hom dɛ, asɔrmba no nyina mbɔ mu nyi no na wɔnhyɛ no bishop mma asɔr no, na ongyaa n’eguadzi no na ɔmfa ne mber nyina nyɛ asɔr no ndwuma;"
                },
                {
                    "number": 10,
                    "text": "Na ɔnhwɛ ndzɛmba nyina a mebɛkyerɛ no wɔ me mbra mu wɔ da no a medze mbra no bɛma no no."
                },
                {
                    "number": 11,
                    "text": "Na mereyɛ iyi osiandɛ n’akoma mu tsew wɔ m’enyim, na ɔtse dɛ tsetseberdo Nathanael no a ndaadaa biara nnyi no mu no."
                },
                {
                    "number": 12,
                    "text": "Wɔdze nsɛm yinom ama hom, na no ho tsew wɔ m’enyim; dɛm ntsi, hom nhwɛ kwan a hom fa do suo mu no yie, osiandɛ hom akra beyi ano wɔ atsɛmbu da no mu. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/42": {
            "uri": "/study/scriptures/dc-testament/dc/42",
            "title": "Nkyerɛkyerɛ na Ahyɛmudzi 42",
            "data_type": "chapter",
            "chapter_name": "Ɔfã 42",
            "chapter_summary": [
                "1–10, Wɔfrɛ elderfo no dɛ wɔnkã asɛmpa no, wonnuma hɔn a wɔasakyer no, na wɔnkyekyer Asɔr no; 11–12, Ɔwɔ dɛ wɔfrɛ hɔn na wɔhyɛ hɔn asɔfo na wɔkɛkyerɛkyerɛ asɛmpa ne fapem no a ɔwɔ kyerɛwsɛm no mu no; 13–17, Ɔwɔ dɛ wodua Sunsum no tum do kyerɛkyerɛ na wɔhyɛ nkɔm; 18–29, Wɔhyɛ Ahotseweefo no dɛ mma wonndzi ewu, wonnwia adze, wonndzi ator, wonndzi honam akɔndɔ ekyir, wɔnntõ awar, anaadɛ wɔnnkã nsɛm bɔn nntsia binom; 30–39, Wɔhyɛ mbra a wɔnam do dze hɔn ahodze bɔbɔ afɔr ama Ewuradze; 40–42, Wɔkasa tsia ahantanyɛ na enyihaw; 43–52, Ɔwɔ dɛ wodua ngo sera ayɛdze na gyedzi do sã yarba; 53–60, Kyerɛwsɛm na wɔdze hwɛ Asɔr no do na ɔwɔ dɛ wɔbɔ no dawur kyerɛ wiadze; 61–69, Wɔbɛda bea a wɔbɛkyekyer Jerusalem Fofor no nye ahenman no n’esumasɛm no edzi; 70–73, Ɔwɔ dɛ wɔdze ahodze a wɔdze abɔ afɔr ama Ewuradze no boa Asɔr mu edzibewdzifo no; 74–93, Wɔdze mbra a wɔdze bɔhwɛ ndwamanbɔ, awartõ, ewudzi, adzewia, nye bɔnkã do no ma."
            ],
            "verses": [
                {
                    "number": 1,
                    "text": "Hom nyɛ aso, O m’asɔr mu elderfo a hom ehyia wɔ me dzin mu, emi Jesus Christ Nyame tseasefo ne Ba, wiadze Agyenkwa no; mber dodowara a hom gye me dzin dzi na hom dzi me mbrasɛm do no."
                },
                {
                    "number": 2,
                    "text": "Bio, mese hom dɛ, hom nyɛ aso na hom ntsie na hom ndzi mbra no a medze bɛma hom no do."
                },
                {
                    "number": 3,
                    "text": "Na nokwar mese dɛ, dɛ hom akã homho aboa ano dɛ mbrɛ mbrasɛm a medze maa hom no tse, na hom esi hom adwen pi wɔ adze kor yi ho, na hom ebisa Egya no wɔ me dzin mu no, dɛm so mpo na hom nsa bɛkã."
                },
                {
                    "number": 4,
                    "text": "Hwɛ, nokwar mese hom dɛ, medze mbrasɛm a odzi kan yi ma hom, dɛ hom nkɔ wɔ me dzin mu, hom mu kor biara, ma ɔnka mo nkowaa Joseph Smith, Kakraba, na Sidney Rigdon."
                },
                {
                    "number": 5,
                    "text": "Na mbrasɛm a medze ma hɔn nye dɛ wɔbɔkɔ mber kakra, na wɔnam Sunsum no tum do beyi akyerɛ hɔn mber a wɔbɛsan aba."
                },
                {
                    "number": 6,
                    "text": "Na hom nkɔ wɔ mo Sunsum no tum mu, nkɛkã m’asɛmpa no, beenu beenu, wɔ me dzin mu, hom mma hom ndze do tse dɛ totorobɛnto, mbɔ m’asɛm no dawur tse dɛ Nyankopɔn n’abɔfoe."
                },
                {
                    "number": 7,
                    "text": "Na hom nkɔ, na hom mfa nsu nkonuma, nkã dɛ: Hom nnu homho, hom nnu homho, na sor ahenman no abɛn."
                },
                {
                    "number": 8,
                    "text": "Na hom fi bea yi do a, hom nkɔ anee apaamu so; na mber dodow biara a hom bohu hɔn a wɔbɛgye hom no, hom nkyekyer m’asɔr wɔ apaamu biara mu—"
                },
                {
                    "number": 9,
                    "text": "Kesi dɛ mber bɛba a wobeyi fi sor akyerɛ hom, ber a wɔbɛkyekyer Jerusalem kuropɔn Fofor no, nna wɔbɔboaboa hom ano ayɛ hom kor, ama hom abɛyɛ mo nkorɔfo na mabɛyɛ hom Nyame."
                },
                {
                    "number": 10,
                    "text": "Na bio, mese hom dɛ, wɔmma m’akowaa Edward Partridge ngyina dzibew a medze no esi no. Na ɔba dɛ sɛ ɔtõ mbra a, wɔmfa obi fofor nhyɛ n’ananmu. Ɔnyɛ hɔ dɛm. Amen."
                },
                {
                    "number": 11,
                    "text": "Bio, mese hom dɛ, mma wɔmma obi nnkɔ nnkɛkã m’asɛmpa, anaadɛ ɔnnkyekyer m’asɔr, gyedɛ obi a ɔwɔ tumdzi dze ne nsa egu no do, na asɔr no nyim dɛ ɔwɔ tumdzi na banodzifo ahyɛ no sɔfo."
                },
                {
                    "number": 12,
                    "text": "Na bio, asɔr yi mu elderfo, asɔfo na akyerɛkyerɛfo nkyerɛkyerɛ m’asɛmpa ne fapem no, a ɔwɔ Bible na Mormon Nwoma no mu, dza m’asɛmpa ne mãhyɛ wɔ mu no."
                },
                {
                    "number": 13,
                    "text": "Na wondzi ahyɛmu nye asɔr ne nkyerɛkyerɛ no do, na iyinom bɛyɛ hɔn nkyerɛkyerɛ, dɛ mbrɛ Sunsum no bɛkyerɛ hɔn kwan no."
                },
                {
                    "number": 14,
                    "text": "Na wɔnam gyedzi mpaabɔ do benya Sunsum no; na sɛ hom nsa nnkãa Sunsum no a mma hom nnkyerɛkyerɛ."
                },
                {
                    "number": 15,
                    "text": "Na hom ndzi iyi nyinara do na hom nyɛ no dɛ mbrɛ mahyɛ hom no, dza ɔfa hom nkyerɛkyerɛ ho no, kesi dɛ wɔdze me kyerɛwsɛm ne mãhyɛ no bɛma hom."
                },
                {
                    "number": 16,
                    "text": "Na sɛ hom nam Ɔwerɛkyekyefo no do ma hom ndze do a, hom bɛkasa na hom ahyɛ nkɔm dɛ mbrɛ oye ma me;"
                },
                {
                    "number": 17,
                    "text": "Na hwɛ, Ɔwerɛkyekyefo no nyim ndzɛmba nyinara, na ɔgye Egya na Ɔba no hɔn ho dase."
                },
                {
                    "number": 18,
                    "text": "Na afei, hwɛ, mekasa kyerɛ asɔr no. Mma nndzi ewu; na nyia odzi ewu no nnkenya bɔnfakyɛ wɔ wiadze yi mu, anaa wiadze a ɔreba no mu."
                },
                {
                    "number": 19,
                    "text": "Na bio, mese dɛ, mma nndzi ewu, na nyia odzi ewu no wobokum no."
                },
                {
                    "number": 20,
                    "text": "Mma nnwia adze; na nyia owia adze na orunnu noho no, wonyi no edzi."
                },
                {
                    "number": 21,
                    "text": "Mma nndzi ator; nyia odzi ator na orunnu noho no wonyi no edzi."
                },
                {
                    "number": 22,
                    "text": "Fa w’akoma nyina dɔ wo yer, na takyer ɔno nko."
                },
                {
                    "number": 23,
                    "text": "Na nyia ɔhwɛ ɔbaa na no kɔn dɔ no no, ɔpow gyedzi no, na orinnya Sunsum no, na sɛ oennu noho a, wonyi no edzi;"
                },
                {
                    "number": 24,
                    "text": "Mma nntõ awar; na nyia ɔtõ awar, na oennu noho no, wonyi no edzi."
                },
                {
                    "number": 25,
                    "text": "Mbom nyia ɔtõ awar na ɔdze n’akoma nyina nu noho, na ɔtwẽ noho fi ho, na ɔnnyɛ bio no, hom mfa nkyɛ no;"
                },
                {
                    "number": 26,
                    "text": "Na mbom sɛ ɔyɛ bio a, mma wɔmmfa nnkyɛ no, na wonyi no edzi."
                },
                {
                    "number": 27,
                    "text": "Mma nnkã wo nyɛnko ho asɛm bɔn, anaa nnyɛ no bɔn."
                },
                {
                    "number": 28,
                    "text": "Hom nyim me mbra a ɔfa ndzɛmba yinom ho a wɔdze ama wɔ me kyerɛwsɛm no mu; nyia ɔyɛ bɔn na onnu noho no, wobeyi no edzi."
                },
                {
                    "number": 29,
                    "text": "Sɛ hom dɔ me a, hom bɔsom me na hom edzi me mbrasɛm nyina do."
                },
                {
                    "number": 30,
                    "text": "Na hwɛ, hom nkaa ehiafo, na hom mfa hom ahodze mbɔ afɔr ma wɔmfa mboa hɔn, na dza hom dze maa hɔn no bɛyɛ ahyɛmu nye ndzeyɛɛ a worunntum nndan no."
                },
                {
                    "number": 31,
                    "text": "Na mber dodowara a hom dze hom ahodze rema ehiafo no, nna hom dze rema me; na hom mfa mbogu bishop a ɔwɔ m’asɔr mu no nye n’apamfo, elderfo anaa asɔfo mpanyimfo beenu, a obeyi hɔn anaadɛ oeyi hɔn dada, anaa oeyi hɔn esi hɔ ama dɛm dwumadzi yi no enyim."
                },
                {
                    "number": 32,
                    "text": "Na ɔbɛba dɛ wɔdze egu bishop a ɔwɔ m’asɔr mu no enyim, na ekyir no ɔagye dase yinom a ɔfa ahonyadze no a wɔdze abɔ afɔr ama m’asɔr a, dɛ worunntum nngye mmfi asɔr no hɔ bio, osiandɛ wɔagye me mbrasɛm no ato mu, na obiara bobu nankasa n’egyapadze ho akontaa akyerɛ me dɛ ɔyɛ ɔhwɛdofo, anaa dza wɔdze abɔ afɔr dze ama no a ɔbɔso ɔno nye n’ebusua nyina no."
                },
                {
                    "number": 33,
                    "text": "Na bio, sɛ asɔr no wɔ egyapadze bi wɔ ne nsamu, anaa ankorankor bi wɔ egyapadze na sɛ oedzi kan dze bi ama dada na sɛ ɔda ho wɔ mbordo a, ɔmfa dza ɔbor do no nsan mbɔ afɔr mma bishop no ama ofi ber to ber ɔdze ama hɔn a wohia ama obiara eenya dza ohia."
                },
                {
                    "number": 34,
                    "text": "Dɛm ntsi, hom mfa dza ɔbor do nyina nsie m’adzekorabea, na wɔdze ama ehiafo nye abɔbɔfo, dɛ mbrɛ asɔr no n’abaguafo etsitsir nye bishop na n’abaguafo bɛkyerɛ;"
                },
                {
                    "number": 35,
                    "text": "Na hom mfa bi so ntɔ nsaase mma asɔr no mfa nyɛ ndzɛmba a no ho bɛba mfaso ama obiara, na hom mfa bi so nsisi adan a wɔbɔsom wɔ mu, na hom mfa bi so nkyekyer Jerusalem Fofor no a ekyir yi wobeyi akyerɛ no—"
                },
                {
                    "number": 36,
                    "text": "Ama wɔdze aaboaboa m’ahyɛmu mba no ano wɔ bea kor do wɔ ber a mebɛba me temple mu. Na mereyɛ iyi wɔ mo nkorɔfo hɔn nkwagye ntsi."
                },
                {
                    "number": 37,
                    "text": "Na ɔbɛba dɛ nyia ɔyɛ bɔn na onnu noho no, wobeyi no edzi efi asɔr no mu, na wɔrennsan mmfa dza wɔdze abɔ afɔr dze ama ehiafo nye abɔbɔfo a wɔwɔ m’asɔr mu no bio, anaadɛ, wɔdze ama me no bio—"
                },
                {
                    "number": 38,
                    "text": "Na susuampaara dɛ hom ayɛ ama nketseaba yi mu kor no, hom ayɛ ama me."
                },
                {
                    "number": 39,
                    "text": "Na ɔbɛba dɛ dza muduaa mo nkɔnhyɛfo ano kãe no bɛhyɛ mã; na mibehyira hɔn a wɔwɔ Amanamamfo mu a wɔgye m’asɛmpa no hɔn ahonyadze do ama mo nkorɔfo ehiafo a wɔyɛ Israel fifo no."
                },
                {
                    "number": 40,
                    "text": "Na bio, mma hom nnyɛ ahantan wɔ hom akoma mu; na ma w’afadze nda famu, na ne fɛw nyɛ dɛ wankasa wo nsaano edwuma ne fɛw;"
                },
                {
                    "number": 41,
                    "text": "Na hom nyɛ ndzɛmba nyinara wansawansa wɔ m’enyim."
                },
                {
                    "number": 42,
                    "text": "Mma hom nnyɛ enyihafo; na nyia ɔyɛ onyihafo no mma onndzi odwumayɛnyi n’edziban anaa ɔnnhyɛ ne ntar."
                },
                {
                    "number": 43,
                    "text": "Na hom mu biara a ɔyar, na onnyi gyedzi dɛ wobotum asã no yar, na mbom ɔgye dzi no, wɔmfa nhatanhataw nye edziban a ɔgow, nnya tsema nhwɛ no, na mma wɔmma ɔtamfo mmfã ne nsa nnkã no."
                },
                {
                    "number": 44,
                    "text": "Na wɔmfrɛ asɔr no mu elderfo beenu anaa ma ɔbor dɛm ma wɔmfa hɔn nsa ngu hɔn do wɔ me dzin mu mbɔ mpaa; na sɛ wowu a wobowu ama me; na sɛ wɔtsena ase a wɔbɛtsena ase ama me."
                },
                {
                    "number": 45,
                    "text": "Hom mbɔ mu ntsena wɔ ɔdɔ mu, ama hom eetum esũ ama hɔn a wowu, nye nkanka hɔn a wonnyi enyidado biara wɔ enyimnyam wusoɛr no ho no."
                },
                {
                    "number": 46,
                    "text": "Na ɔbɛba dɛ hɔn a wowu wɔ mo mu no nnkɔsɔ owu ahwɛ, osiandɛ ɔbɛyɛ dɛw ama hɔn;"
                },
                {
                    "number": 47,
                    "text": "Na hɔn a woennwu wɔ mo mu no, wondue, osiandɛ hɔn wu yɛ wen."
                },
                {
                    "number": 48,
                    "text": "Na bio, ɔbɛba dɛ nyia ɔwɔ gyedzi wɔ mo mu dɛ obenya ayarsa no, sɛ wɔnnhyehyɛe mmaa no dɛ obowu a, obenya ayarsa."
                },
                {
                    "number": 49,
                    "text": "Nyia ɔwɔ gyedzi dɛ obohu no obohu."
                },
                {
                    "number": 50,
                    "text": "Nyia ɔwɔ gyedzi dɛ ɔbɛtse asɛm no ɔbɛtse."
                },
                {
                    "number": 51,
                    "text": "Obobuafo a ɔwɔ gyedzi dɛ obohuruw no obohuruw."
                },
                {
                    "number": 52,
                    "text": "Na hɔn a wonnyi gyedzi dɛ wɔbɛyɛ ndzɛmba yinom no, na mbom wɔwɔ gyedzi wɔ mo mu no, wɔ tum dɛ wɔbɛyɛ me mba; na mber dodowara a wommbuu me mbra do no, hom nsoa hɔn wɔ hɔn mberɛwyɛ ho."
                },
                {
                    "number": 53,
                    "text": "Hom ngyina gyinabew a wɔdze hom esisi no."
                },
                {
                    "number": 54,
                    "text": "Mma mmfa wo nua n’atar; na dza agye efi wo nua hɔ no, tua kaw."
                },
                {
                    "number": 55,
                    "text": "Na sɛ inya ndzɛmba ma obu dza edze bɔhwɛ wo ho do a, fa kɔ m’adzekorabea ama hom aayɛ biribiara dɛ mbrɛ mase hom no."
                },
                {
                    "number": 56,
                    "text": "Hom mbisa, na wɔdze me kyerɛwsɛm a mahyehyɛ ato hɔ dze ama no bɛma hom, na wɔnkora do dwodwoodwo;"
                },
                {
                    "number": 57,
                    "text": "Na obeye dɛ ibomua w’ano wɔ ho, na mma nnkyerɛkyerɛ kesi dɛ hom nsa bɛkã ne nyinara."
                },
                {
                    "number": 58,
                    "text": "Na mebɛma hom mbrasɛm bi na n’ekyir na hom dze bɛkyerɛkyerɛ nyimpa nyinara; na ɔwɔ dɛ wɔdze bɛkyerɛkyerɛ aman, ebusuakuw, kasahorow nye nyimpa nyinara."
                },
                {
                    "number": 59,
                    "text": "Hom mmfa ndzɛmba nyinara a hom nsa akã a medze ama wɔ me kyerɛwsɛm mu a ɔyɛ mbra no nyɛ mbra a hom dze bɔhwɛ m’asɔr do;"
                },
                {
                    "number": 60,
                    "text": "Na nyia ɔbɛyɛ ndzɛmba yinom no benya nkwa, na nyia ɔrennyɛ no, sɛ ɔkɔ do yɛ dɛmara a, wobobu no fɔ."
                },
                {
                    "number": 61,
                    "text": "Sɛ hom bisa a, hom benya nyikyerɛ mu nyikyerɛ, nyimdzee mu nyimdzee, ama hom eehu esumadze nye asomdwee ndzɛmba—dza ɔdze enyigye ba, dza ɔdze onnyiewiei nkwa ba."
                },
                {
                    "number": 62,
                    "text": "Hom mbisa na wobeyi bea a wɔbɛkyekyer Jerusalem Fofor no akyerɛ hom wɔ mankasa me ber a ɔsɛ mu."
                },
                {
                    "number": 63,
                    "text": "Na hwɛ, ɔbɛba dɛ wɔbɔsoma mo nkowaa ma wɔaakɔ boka nye anee, etsifi nye anaafo."
                },
                {
                    "number": 64,
                    "text": "Na seseiara mpo, hom mma nyia ɔkɔ boka no nkyerɛkyerɛ hɔn a wɔbesakyer no dɛ wonguan nkɔ anee, na wɔnyɛ dɛm osian dza ɔreba asaase do, nye nsumaamu fɛkuwbɔ ntsi."
                },
                {
                    "number": 65,
                    "text": "Hwɛ, hom ndzi ndzɛmba yinom nyinara do, na hom akatua bɛyɛ kɛse; na hom dze, wɔdze ama hom dɛ hom nhu ahenman no mu esumadze, na mbom wiadze dze wɔmmaa hɔn kwan dɛ wonhu."
                },
                {
                    "number": 66,
                    "text": "Hom nhyɛ mbra a hom nsa akã no nsew na hom ndzi nokwar wɔ ho."
                },
                {
                    "number": 67,
                    "text": "Na ekyir yi hom nsa bɛkã asɔr ahyɛmudzi no, dza ɔbɔso ma hom etsim wɔ ha nye Jerusalem Fofor no mu."
                },
                {
                    "number": 68,
                    "text": "Dɛm ntsi, nyia ne nyansaa tɔ sin no, ombisa me na medze bɛma no kwa na merennkã n’enyim."
                },
                {
                    "number": 69,
                    "text": "Hom mma hom akoma do na hom ndzi dɛw osiandɛ wɔdze ahenman no, anaadɛ asɔr no ne nsaafee ama hom. Ɔnyɛ hɔ dɛm. Amen."
                },
                {
                    "number": 70,
                    "text": "Asɔfo nye akyerɛkyerɛfo no benya dwuma a wobedzi, asɔrmba no so mpo."
                },
                {
                    "number": 71,
                    "text": "Na elderfo anaadɛ asɔfo mpanyin a woeyi hɔn dɛ wɔmboa bishop no dɛ wɔ n’apamfo no wɔ ndzɛmba nyinara mu no, ɔwɔ dɛ wɔdze egyapadze a wɔdze abɔ afɔr dze ama bishop no dɛ ɔmfa nhwɛ ehiafo hɔn ebusuafo na ɔmfa ndzi dwuma binom so dɛ mbrɛ wɔakã no dada no."
                },
                {
                    "number": 72,
                    "text": "Anaadɛ, ɔwɔ dɛ wotua hɔn kaw wɔ edwuma a wɔreyɛ nyinara ho, dɛ wɔdze dwuma tsitsir bi bɛhyɛ hɔn nsa anaadɛ biribi fofor, dɛ mbrɛ oye a apamfo no nye bishop no bɛgye ato mu."
                },
                {
                    "number": 73,
                    "text": "Na bishop no so wɔ dɛ ne nsa kã biribi a ɔdze bɔhwɛ noho, anaadɛ wotua no kaw wɔ no dwuma a oridzi wɔ asɔr no mu no ho."
                },
                {
                    "number": 74,
                    "text": "Hwɛ, nokwar, mese hom dɛ nyimpa biara a wɔwɔ hom mu a osian ndwamanbɔ ntsi wobeyi hɔn hokafo edzi, no, sɛ wɔdze ahobrɛadze akoma bɛgye dase wɔ hom enyim dɛ dɛm na asɛm no tse a, mma hom nnyi hɔn edzi mmfi hom mu;"
                },
                {
                    "number": 75,
                    "text": "Na mbom sɛ hom hu dɛ osian awartõ ho ntsi nkorɔfo bi egyaa hɔn hokafo, na sɛ mfom no gyina hɔnankasa hɔn do, na sɛ hɔn hokafo no tse nkwa mu a, hom nyi hɔn edzi mfi hom mu."
                },
                {
                    "number": 76,
                    "text": "Na bio, mese hom dɛ, hom nhwɛ yie wɔ nhwehwɛmu biara a hom yɛ ho, amma sɛ wɔawar a hom anngye hɔn a wɔtsetse dɛm no wɔ hom mu;"
                },
                {
                    "number": 77,
                    "text": "Na sɛ wɔnnwaree a, wonnu hɔnho wɔ hɔn bɔn nyina ho, annyɛ dɛm a mma hom nngye hɔn."
                },
                {
                    "number": 78,
                    "text": "Na bio, nyimpa biara a ɔdɔm Christ n’asɔr yi no wɔ dɛ ɔhwɛ na odzi asɔr ne mbrasɛm nye ahyɛmu nyinara do."
                },
                {
                    "number": 79,
                    "text": "Na ɔbɛba dɛ sɛ nkorɔfo bi wɔ hom mu dzi ewu a wonyi hɔn mma na wɔnye hɔn ndzi no dɛ mbrɛ mbra a ɔwɔ asaase no do se; na hom nkaa dɛ onnyi bɔnfakyɛ; na wɔbɛda no edzi dɛ mbrɛ mbra a ɔwɔ asaase no do se."
                },
                {
                    "number": 80,
                    "text": "Na sɛ banyin anaa ɔbaa tõ awar a, wondzi n’asɛm wɔ asɔr no mu wɔ elderfo beenu anaa dza ɔbor dɛm enyim, na asɛm biara a wɔbɛkã etsia no no, ɔwɔ dɛ asɔr no mu adasefo beenu gye dase tsia no wɔ ho, na mma wonntsie ɔtamfo ne dasegye; na mbom oye dɛ adasefo no wɔbor beenu."
                },
                {
                    "number": 81,
                    "text": "Na mbom adasefo beenu hɔn anomusɛm na wongyina do mfa mbu no fɔ; na elderfo no mfa asɛm no nto asɔrmba no enyim, na asɔrmba no mma hɔn nsa do mfa ntsia no, ama wɔnye no eedzi dɛ mbrɛ Nyame ne mbra se."
                },
                {
                    "number": 82,
                    "text": "Na sɛ ɔbɛyɛ yie a, bishop no so ntsena mu bi."
                },
                {
                    "number": 83,
                    "text": "Na dɛm na hom nyɛ wɔ asɛm biara a wɔdze bɛba hom enyim no ho."
                },
                {
                    "number": 84,
                    "text": "Na sɛ banyin anaa ɔbaa bi bɔ epoo a, wɔmma wɔnye no ndzi dɛ mbrɛ mbra a ɔwɔ asaase no do se."
                },
                {
                    "number": 85,
                    "text": "Na sɛ owia adze a, wɔmma wɔnye no ndzi dɛ mbrɛ mbra a ɔwɔ asaase no do se."
                },
                {
                    "number": 86,
                    "text": "Na sɛ odzi ator a, wɔmma wɔnye no ndzi dɛ mbrɛ mbra a ɔwɔ asaase no do se."
                },
                {
                    "number": 87,
                    "text": "Na sɛ ɔyɛ emumuyɛdze biara a, wɔmma wɔnye no ndzi dɛ mbrɛ mbra no se, ɔyɛ Nyame ne dze no mpo."
                },
                {
                    "number": 88,
                    "text": "Na sɛ wo nuabanyin anaa w’akyerɛbaa bi fom wo a, frɛ no nko na enye no nkã; na sɛ ɔgye no mfom to mu a, enye no mbɔ mu bio."
                },
                {
                    "number": 89,
                    "text": "Na sɛ ɔanngye no mfom annto mu a, fa no kɔ asɔr no enyim, nnyɛ asɔrmba no, na mbom elderfo no a. Na wɔbɛkã no wɔ nhyiamu ase, na nnyɛ wɔ bagua mu."
                },
                {
                    "number": 90,
                    "text": "Na sɛ wo nuabanyin anaa w’akyerɛbaa bi fom ɔdodow a, wɔntsẽa no wɔ ɔdodow enyim."
                },
                {
                    "number": 91,
                    "text": "Na sɛ obi fom wɔ bagua mu a, wɔnka n’enyim wɔ bagua mu, ama n’enyim eegu ase. Na sɛ ɔanngye no mfom annto mu a, wɔnye no ndzi dɛ mbrɛ Nyame ne mbra se."
                },
                {
                    "number": 92,
                    "text": "Sɛ obi fom wɔ nsumaamu a, wɔnkã n’enyim wɔ nsumaamu ama oeenya kwan akã no mfom akyerɛ onyia ɔafom no no, nye Nyankopɔn wɔ nsumaamu, amma asɔr no annkasa ammfa enngu n’enyim ase."
                },
                {
                    "number": 93,
                    "text": "Na dɛm na hom nyɛ wɔ adze nyinara mu."
                }
            ]
        },
        "/study/scriptures/dc-testament/dc/43": {
            "uri": "/study/scriptures/dc-testament/dc/43",
            "title": "Nkyerɛkyerɛ na Ahyɛmudzi 43",
            "data_type": "chapter",
            "chapter_name": "Ɔfã 43",
            "chapter_summary": [
                "1–7, Nyikyerɛ na mbrasɛm fi nyimpa kortonoo a woeyi no esi hɔ mu ba; 8–14, Wɔtsew Ahotseweefo ho wɔ ber a woridzi dwuma wɔ krɔnkrɔnyɛ mu wɔ Ewuradze n’enyim no; 15–22, Wɔsoma elderfo dɛ wɔnkɛkã nnuho ho asɛm na wonsiesie adasa mfa mma Ewuradze Ne da kɛse no; 23–28, Ewuradze dua nankasa Ne ndze na abɔdze no tum do frɛ nyimpa; 29–35, Mfe Apem no na Satan ne nkyekyeree no bɛba."
            ],
            "verses": [
                {
                    "number": 1,
                    "text": "O Hom ntsie, hom elderfo a hom wɔ m’asɔr mu, na hom nyɛ aso mma nsɛm a merebɛkã akyerɛ hom yi."
                },
                {
                    "number": 2,
                    "text": "Na hwɛ, nokwar, nokwar, mese hom dɛ, hom nsa akã mbrasɛm a ɔyɛ m’asɔr ne mbra no, medze duaa nyia meyi no esi hɔ ama hom dɛ ɔngye mbrasɛm nye nyikyerɛ mfi me nsamu no do."
                },
                {
                    "number": 3,
                    "text": "Na iyi na hom bohu dɛ ɔyɛ nokwar—dɛ obiara nnyi hɔ bio a woeyi no esi hɔ ama hom dɛ ɔngye mbrasɛm nye nyikyerɛ mfa mma hom kodu dɛ wɔbɛfa no, sɛ ɔtsena mo mu a."
                },
                {
                    "number": 4,
                    "text": "Na nokwar, nokwar, mese hom dɛ obiara nnyi hɔ bio a wobeyi no esi hɔ dze ama dɛm akyɛdze yi gyedɛ wɔdze dua ɔno nko do; na sɛ wɔgye fi ne nsamu a orinnya tum bio gyedɛ woyi obi fofor si n’ananmu."
                },
                {
                    "number": 5,
                    "text": "Na iyi bɛyɛ mbra ama hom, dɛ mma hom nngye nkyerɛkyerɛ biara mmfi obiara a ɔbɛba hom enyim abɛkã dɛ onya nyikyerɛ anaa mbrasɛm hɔ;"
                },
                {
                    "number": 6,
                    "text": "Na medze iyi ma hom amma wɔaanndaadaa hom na mbom hom eehu dɛ ommfi mo hɔ."
                },
                {
                    "number": 7,
                    "text": "Na nokwar, mese hom dɛ, nyia mahyɛ no sɔfo no wɔ dɛ odua abow no mu ba na wɔhyɛ no sɔfo dɛ mbrɛ makã akyerɛ hom dada no, ama ɔaakyerɛkyerɛ dɛm nyikyerɛ a hom nsa akã nye dza hom nsa bɛkã efi nyia meyi no esi hɔ no hɔ."
                },
                {
                    "number": 8,
                    "text": "Na afei, hwɛ, mbrasɛm a medze ma hom nye dɛ, sɛ hom hyia a, hom nkyerɛkyerɛ homho na hom ntotow homho do ama hom eetum ehu dza ɔwɔ dɛ hom yɛ, na hom akyerɛ m’asɔr no kwan, mbrɛ obesi edzi me mbra nye me mbrasɛm a medze ama no do."
                },
                {
                    "number": 9,
                    "text": "Na dɛm kwan yi na hom mfa do nya nkyerɛkyerɛ wɔ m’asɔr ne mbra ho na hom mma dza hom nsa akã no ntsew homho, na hom bɛhyɛ bɔw abɔ bra wɔ krɔnkrɔnyɛ wɔ m’enyim—"
                },
                {
                    "number": 10,
                    "text": "Na mber dodowara a hom bɛyɛ dɛm no, wɔdze enyimnyam bɛkã ahenman a hom nsa akã no ho. Na mber dodowara a hom nnkɛyɛ no, wɔbɛgye dza hom nsa akã no mpo."
                },
                {
                    "number": 11,
                    "text": "Hom ntow emumuyɛ a ɔwɔ hom mu no ngu; hom ntsew homho wɔ m’enyim;"
                },
                {
                    "number": 12,
                    "text": "Na sɛ hom pɛ ahenman no mu enyimnyam a, hom nyi m’akowaa Joseph Smith, Kakraba, na hom mpegya no wɔ m’enyim wɔ mpaabɔ a gyedzi wɔ mu."
                },
                {
                    "number": 13,
                    "text": "Na bio, mese hom dɛ, sɛ hom pɛ ahenman mu esumasɛm ehu a, hom mma no edziban na ntar, nye dza ohia biara a ɔdze bɛyɛ edwuma a mahyɛ no dɛ ɔnyɛ no;"
                },
                {
                    "number": 14,
                    "text": "Na sɛ hom annyɛ a, ɔbɔkɔ do ayɛ hɔn a wɔagye no edzi no nko dze, ama maakora nkorɔfo a hɔnho tsew do wɔ m’enyim."
                },
                {
                    "number": 15,
                    "text": "Bio, mese dɛ, hom ntsie hɔn a wɔyɛ m’asɔr mu elderfo a meyi hɔn esi hɔ no: Wɔannsoma hom dɛ hom nkɔ na wɔnkyerɛkyerɛ hom, na mbom dɛ hom nkɛkyerɛkyerɛ adasamba ndzɛmba a menam mo Sunsum no tum do dze ahyɛ hom nsamu no;"
                },
                {
                    "number": 16,
                    "text": "Na wofi sor bɛkyerɛkyerɛ hom. Hom ntsew homho na wɔdze adom akyɛdze tum bɛhyɛ hom mã, ama hom dze dza makã no mpo ama."
                },
                {
                    "number": 17,
                    "text": "Hom ntsie, osiandɛ, hwɛ, Ewuradze ne da kɛse no abɛn."
                },
                {
                    "number": 18,
                    "text": "Na da no bɛba a Ewuradze dze ne ndze bɛkasa efi sor, na ɔsorsor bɔwosow na asaase apopo, na Nyame no totorobɛnto bɛtsẽa mu kɛse akyɛr, na ɔase aman a wɔadeda no dɛ: Hom ahotseweefo, hom nsoɛr na hom ntsena ase; hom ndzebɔnyɛfo, hom ntweɔn na hom nda kesi dɛ mebɛfrɛ bio."
                },
                {
                    "number": 19,
                    "text": "Dɛm ntsi, hom mbɔ hom asen do amma woeennhu hom wɔ emumuyɛfo mu."
                },
                {
                    "number": 20,
                    "text": "Hom mma hom ndze do na mma hom nngyaa. Hom nse aman dɛ wonnu hɔnho, mpanyimfo nye mbofra, ndɔmmumfo nye fahodzifo, hom nse dɛ: Hom nsiesie homho mma Ewuradze ne da kɛse no;"
                },
                {
                    "number": 21,
                    "text": "Na sɛ emi a meyɛ nyimpa, mema me ndze do na mese hom dɛ hom nnu homho, na sɛ hom tan me a, sɛ da no ba na wimu paapaa mu fi asaase ne mfɛndzanan nyina, kasa gu atseasefo nyina asowa mu, se dɛ—Hom nnu homho; na hom nsiesie homho mma Ewuradze ne da kɛse no a, hom bɛse dɛn?"
                },
                {
                    "number": 22,
                    "text": "Nyew, na bio, sɛ enyinam tsew fi boka afamu dze kɔ anee dze ndze tsẽa mu kyerɛ atseasefo nyinara, na ɔma hɔn a wɔbɛtse nyinara hɔn asowa mu yɛ hɔn heii, na ɔse dɛ—Hom nnu homho, na Ewuradze ne da kɛse no aba so ɛ?"
                },
                {
                    "number": 23,
                    "text": "Na bio, Ewuradze bɛma ne ndze do fi sor ase dɛ: Hom nyɛ aso, O hom aman a hom wɔ asaase do, na hom ntsie dɛm Nyankopɔn no a ɔbɔɔ hom no ne nsɛm."
                },
                {
                    "number": 24,
                    "text": "O, hom aman a hom wɔ asaase do, mpɛn ahen na matase hom aboa ano dɛ mbrɛ akokɔ baatan boaboa ne mba dze hyɛ ne ntsaban ase, na mbom hom mma ho kwan!"
                },
                {
                    "number": 25,
                    "text": "Mpɛn ahen na medua mo nkowaa ano do afrɛ hom, na menam abɔfo hɔn som do, na wɔ mankasa me ndze do, na wɔ sor mpaapaamu ndze do, nye enyinam ndze do, nye ehum ndze do, nye asaasewosow ndze do, nye mframa dzendzen, nye ɔkɔm na ɔyardɔm ahorow ndze do, nye totorobɛnto ndze kɛse do, nye atsɛmbu ndze do, nye da nyina mu mbɔbɔrhu ndze do, nye enyimnyam na emudzi ndze do, nye onnyiewiei nkwa mu ahonya do, na medze nkwagye a ɔwɔ hɔ daapem agye hom nkwa, na mbom hom mma ho kwan!"
                },
                {
                    "number": 26,
                    "text": "Hwɛ, da no aba, na m’ebufuhyew kɔɔpow no ayɛ mã."
                },
                {
                    "number": 27,
                    "text": "Hwɛ, nokwar, mese hom dɛ, iyi nye Ewuradze hom Nyankopɔn ne nsɛm."
                },
                {
                    "number": 28,
                    "text": "Dɛm ntsi, hom nyɛ edwuma, hom nyɛ edwuma wɔ mo wenyin ture mu wɔ aber a odzi ekyir yi mu—ber a odzi ekyir a wɔdze refrɛ hɔn a wɔtse asaase do."
                },
                {
                    "number": 29,
                    "text": "Na mebɛba asaase do mankasa me ber ano ebobu atsɛn, na wɔbɔpon mo nkorɔfo na wɔnye me edzi hen wɔ asaase do."
                },
                {
                    "number": 30,
                    "text": "Na Mfe Apem kɛse no a medua mo nkowaa ano akã no, bɛba."
                },
                {
                    "number": 31,
                    "text": "Na wɔbɛkyekyer Satan, na sɛ wɔsan no bio a, obedzi hen mber tsiabaa mu, na afei asaase bɛba ewiei."
                },
                {
                    "number": 32,
                    "text": "Na wɔbɛsakyer nyia ɔtsenaa ase wɔ tseneneeyɛ mu no ntsɛmara, na asaase botwa mu akɔ tse dɛ mbrɛ wɔdze ogya ahyew."
                },
                {
                    "number": 33,
                    "text": "Na emumuyɛfo bɔkɔ ogya a onndum da mu, na hɔn ewiei dze, ɔdasanyi biara nnyim, anaadɛ orunnhu, kesi dɛ wɔbɛba m’enyim wɔ atsɛmbu mu."
                },
                {
                    "number": 34,
                    "text": "Hom ntsie dɛm nsɛm yi. Hwɛ, emi nye Jesus Christ, wiadze Agyenkwa no. Hom nkora ndzɛmba yinom do wɔ hom akoma mu, na hom mma mbersantsen ne duryɛ no ho adwendwen nda hom adwen mu."
                },
                {
                    "number": 35,
                    "text": "Hom nyɛ botoo. Hom ndzi me mbrasɛm nyinara do. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/44": {
            "uri": "/study/scriptures/dc-testament/dc/44",
            "title": "Nkyerɛkyerɛ na Ahyɛmudzi 44",
            "data_type": "chapter",
            "chapter_name": "Ɔfã 44",
            "chapter_summary": [
                "1–3, Elderfo no wɔ dɛ wohyia mu wɔ nhyiamu kɛse no ase; 4–6, Ɔwɔ dɛ wɔhyehyɛ biribiara dɛ mbrɛ mbra a ɔwɔ asaase no do se na wɔhwɛ ehiafo no."
            ],
            "verses": [
                {
                    "number": 1,
                    "text": "Hwɛ, dɛm na Ewuradze se hom mo nkowaa, muhu dɛ wɔbɛkyerɛw nkrataa anaa wɔbɛfa kwan bi do afrɛ m’asɔr mu elderfo efi boka na anee, nye etsifi na anaafo ma woebehyia mu."
                },
                {
                    "number": 2,
                    "text": "Na ɔbɛba dɛ, susuampaara dɛ wodzi nokwar, na wɔwɔ gyedzi wɔ mo mu no, sɛ wohyia mu a, da no mubohue mo Sunsum egu hɔn do."
                },
                {
                    "number": 3,
                    "text": "Na ɔbɛba dɛ wɔbɔkɔ mbea a ɔwɔ apaamu hɔ no do, na wɔakɛkã nnuho ho asɛm akyerɛ nkorɔfo no."
                },
                {
                    "number": 4,
                    "text": "Na dodowara bɛsakyer ama hom eenya tum dze ahyehyɛ hom dwumadzi biara dɛ mbrɛ nyimpa mbra se."
                },
                {
                    "number": 5,
                    "text": "Ama hom atamfo enntum enya tum wɔ hom do; na wɔbɔbɔ hom ho ban wɔ ndzɛmba nyinara mu, ama hom eetum edzi me mbra do; na nhyehyɛɛ biara a ɔtamfo no ayɛ dɛ ɔdze rohwehwɛ asɛɛ mo nkorɔfo no aayɛ kwa."
                },
                {
                    "number": 6,
                    "text": "Hwɛ, mese hom dɛ, hom nserasera ehiafo nye abɔbɔfo na wɔmma hɔn mboa aama woeyi hɔn ahokyer efi hɔ, ama hom aakora hɔn do ekesi dɛ hom bɛyɛ ndzɛmba nyina yie dɛ mbrɛ me mbra a hom nsa akã no se. Amen."
                }
            ]
        },
        "/study/scriptures/dc-testament/dc/45": {
            "uri": "/study/scriptures/dc-testament/dc/45",
            "title": "Nkyerɛkyerɛ na Ahyɛmudzi 45",
            "data_type": "chapter",
            "chapter_name": "Ɔfã 45",
            "chapter_summary": [
                "1–5, Christ yɛ hɛn dzimafo wɔ Egya N’enyim; 6–10, Asɛmpa no yɛ ɔsomafo a oribesiesie kwan wɔ Ewuradze N’enyim; 11–15, Ewuradze gyee Enoch na no nuanom no maa Noho; 16–23, Christ yii Ne mbaa ho nsɛnkyerɛdze kyerɛɛ dɛ mbrɛ woyii kyerɛe wɔ Bepɔw Olives do no; 24–38, Wɔdze asɛmpa no bɛsan aba, Amanamamfo hɔn mber no bɛhyɛ mã, na amamfoyɛ yarba akata asaase no do; 39–47, Nsɛnkyerɛdze, anwanwadze, na Owusoɛr no na obedzi Mbae a Otsĩa Ebien no enyim; 48–53, Christ begyina Bepɔw Olives do, na Jewfo no bohu Ne nsamu na N’anan ho pirakur no; 54–59, Ewuradze bedzi hen wɔ Mfe Apem no mu; 60–62, Wɔhyɛɛ Nkɔnhyɛnyi no dɛ ɔnhyɛ ase nkyerɛ Ahyɛmu Fofor no ase, ama woeedua do ada nsɛm a ho hia no edzi; 63–75, Wɔhyɛ Ahotseweefo no dɛ wɔmboa hɔn ano na wɔnkyekyer Jerusalem Fofor no, hɔ na nkorɔfo befi aman nyinara mu aba."
            ],
            "verses": [
                {
                    "number": 1,
                    "text": "Hom ntsie, O hom a hom yɛ m’asɔrmba, hom a wɔdze ahenman no ama; hom ntsie, na hom nyɛ aso mma nyia ɔtoow asaase ne fapem no, nyia ɔbɔɔ sor nye dɔmtutuw a wɔwɔ mu nyinara no, nyia wɔnam no do yɛɛ ndzɛmba nyinara a wɔtse ase na wɔkekã hɔn ho, na wɔwɔ hɔ."
                },
                {
                    "number": 2,
                    "text": "Na bio, mese, hom ntsie me ndze, amma owu aammfa hom; wɔ dɔn a hom nnsusu mu dɛ ɔhyewber botwa mu, na twaber aba ewiei, na hom akra nnyaa nkwa."
                },
                {
                    "number": 3,
                    "text": "Hom ntsie nyia ɔyɛ dzimafo no wɔ Egya n’enyim, nyia ɔserɛ hom asɛm ma hom wɔ n’enyim no—"
                },
                {
                    "number": 4,
                    "text": "Se dɛ: Egya, hwɛ nyia ɔannyɛ bɔn no n’amandzehu na no wu, ɔno a ɔsɔ w’enyi no; hwɛ wo Ba no bɔgyaa a okyii no, nyia iyii no mae ama woeekyi no bɔgyaa aahyɛ wo enyimnyam;"
                },
                {
                    "number": 5,
                    "text": "Dɛm ntsi, Egya, gye mo nuanom yinom a wɔgye me dzin dzi no, ama wɔaaba mo hɔ na woeenya daapem nkwa."
                },
                {
                    "number": 6,
                    "text": "Hom ntsie, O, mo nkorɔfo a hom yɛ m’asɔrmba, na hom elderfo, hom mbɔ mu ntsie, na hom ntsie me ndze wɔ ber a hom kã dɛ ndɛ yi, na mma hom mmpirim hom akoma;"
                },
                {
                    "number": 7,
                    "text": "Na nokwar, mese hom dɛ, emi nye Alpha na Omega, ahyɛse nye ewiei no, wiadze kan nye nkwa no—kan a ɔhyerɛn wɔ sum mu na sum no annkyer no."
                },
                {
                    "number": 8,
                    "text": "Mebaa mankasa medze hɔ, na mankasa medze anngye me; na mbom dodowara a wɔgyee me no, memaa hɔn tum dɛ wɔmfa nyɛ etumdze pii, na wɔmbɛyɛ Nyame ne mba; na hɔn a wɔgyee me dzin dzii no so mpo memaa hɔn tum ma wɔdze eenya onnyiewiei nkwa."
                },
                {
                    "number": 9,
                    "text": "Na masoma m’ahyɛmudzi a ɔwɔ hɔ daapem no so mpo wɔ wiadze dɛ ɔmbɛyɛ kan mfa mma wiadze, na ɔnyɛ esusudze mfa mma mo nkorɔfo, na Amanamamfo mper nhwehwɛ no, na ɔnyɛ ɔsomafo ndzi m’enyim nkesiesie kwan a ɔda m’enyim no."
                },
                {
                    "number": 10,
                    "text": "Dɛm ntsi, hom mbra ne nkyɛn, na nyia ɔba no, menye no beyi atsɛn dɛ mbrɛ menye tsetseberdomba no yii atsɛn no, na mebɛma hom ehu mbrɛ me nyansaa mu dɔ."
                },
                {
                    "number": 11,
                    "text": "Dɛm ntsi, hom mbɔ mu ntsie na hom mma menkyerɛ hom me nyansaa—nyia hom kã dɛ ɔyɛ Enoch na no nuanom hɔn Nyame ne nyansaa no,"
                },
                {
                    "number": 12,
                    "text": "Hɔn a wɔpaa hɔn fii asaase do, na megyee hɔn dze maa moho—kuropɔn a wɔdze esie kesi dɛ tseneneeyɛ da no bɛba—da a nyimpa ahotsewfo nyina peree hwehwɛe, na osian emumuyɛ nye ndzeyɛbɔn ntsi woennhu no;"
                },
                {
                    "number": 13,
                    "text": "Na wɔpaa mu dɛ wɔyɛ anana na akwantufo wɔ asaase do;"
                },
                {
                    "number": 14,
                    "text": "Mbom wɔbɔɔ hɔn anohoba dɛ wɔnhwehwɛ na wonhu wɔ honam mu."
                },
                {
                    "number": 15,
                    "text": "Dɛm ntsi, hom ntsie na menye hom beyi atsɛn, na mebɛkasa akyerɛ hom na mahyɛ nkɔm, dɛ mbrɛ medze yɛɛ tsetseberdomba no."
                },
                {
                    "number": 16,
                    "text": "Na medze bɛkyerɛ hom pefee dɛ mbrɛ medze kyerɛɛ m’esuafo no ber a migyinaa hɔn enyim wɔ honam mu, na mekasaa kyerɛɛ hɔn se dɛ: Dɛ mbrɛ hom ebisa me wɔ nsɛnkyerɛdze a ɔfa me mbae ho no, wɔ da a mebɛba wɔ m’enyimnyam mu wɔ sor mununkum mu no, dɛ merebɛhyɛ anohoba a medze bɔɔ hom egyanom mã no."
                },
                {
                    "number": 17,
                    "text": "Na dɛ mbrɛ hom ahwɛ mber tsentsen a hom esunsum fii hom nyimpadua mu no dɛ ɔyɛ ndɔmmumfa no, mebɛkyerɛ hom mbrɛ ɔpon da no bɛyɛ bɛba, na ber so a Israelmba a wɔabɔ apetse no hɔn nsanananmu."
                },
                {
                    "number": 18,
                    "text": "Na sesei, hom hu temple a ɔwɔ Jerusalem yi, dza hom frɛ no Nyankopɔn ne fie, na hom atamfo so kã dɛ fie yi nnkɔhwe ase da,"
                },
                {
                    "number": 19,
                    "text": "Na nokwar, mese hom dɛ, dɛm amamfoyɛ yi bɛba ebusuasantsen yi do anafua dɛ owifo, na wɔbɛsɛɛ nkorɔfo yinom na wɔabɔ hɔn apetse aman nyina do."
                },
                {
                    "number": 20,
                    "text": "Na temple yi a hom hu no sesei yi wonkegya ɔbo kor mpo a ɔda kor do wɔ hɔ a wonnkodwuruw egu famu."
                },
                {
                    "number": 21,
                    "text": "Na ɔbɛba dɛ, Jewfo ebusuasantsen yi runntwa mu nnkɔ gyedɛ amamfoyɛ biara a makã ho asɛm akyerɛ hom no ayɛ hɔ ansaana."
                },
                {
                    "number": 22,
                    "text": "Hom kã dɛ, hom nyim dɛ wiadze ewiei reba, na hom kã so dɛ hom nyim dɛ ɔsor nye asaase botwa mu;"
                },
                {
                    "number": 23,
                    "text": "Na dza hom kã wɔ iyinom ho no yɛ nokwar; osiandɛ, ɔtse dɛmara; na mbom nsɛm a makã akyerɛ hom yinom runntwa mu nnkɔ gyedɛ ne nyina ayɛ hɔ ansaana."
                },
                {
                    "number": 24,
                    "text": "Na iyi na makã akyerɛ hom fa Jerusalem ho; na sɛ dɛm da no ba a, wɔbɔbɔ nkaa no apetse aman nyinara mu."
                },
                {
                    "number": 25,
                    "text": "Mbom wɔbɔboaboa hɔn ano bio; na mbom wɔbɛtsena hɔara ekesi dɛ Amanamamfo hɔn mber no bɛhyɛ mã."
                },
                {
                    "number": 26,
                    "text": "Na dɛm da no mu no wɔbɛtse akõkoekõ nye ɔkõ ho nsɛm, na asaase no do nyina bɛyɛ begyabegya, na nyimpa bɔtɔ akɔtɔmborɔnsa, na wɔbɛkã dɛ Christ ekyinkyim ne mbae ho ekesi asaase n’ewiei."
                },
                {
                    "number": 27,
                    "text": "Na nyimpa no dɔ bɛyɛ nwin, na emumuyɛ bɔdɔɔ sõ."
                },
                {
                    "number": 28,
                    "text": "Na sɛ Amanamamfo hɔn mber no sõ a, kan bopue wɔ hɔn a wɔtse sum mu no do, na ɔbɛyɛ m’asɛmpa ne mãhyɛ."
                },
                {
                    "number": 29,
                    "text": "Na mbom wɔnngye; osiandɛ wonnhu kan no, osian nyimpa nkyerɛkyerɛ ntsi wɔdan hɔn akoma fi me nkyɛn."
                },
                {
                    "number": 30,
                    "text": "Na dɛm ebusuasantsen no mu na Amanamamfo hɔn mber no bɛhyɛ mã."
                },
                {
                    "number": 31,
                    "text": "Na dɛm ebusuasantsen no mu nyimpa binom bɛtsena hɔ na worunntwamu nnkɔ kesi dɛ wobohu ɔhaw mbordo no; osiandɛ amamfoyɛ yarba bɛkata asaase no do."
                },
                {
                    "number": 32,
                    "text": "Na mbom m’esuafo begyina mbea krɔnkrɔn do, na worinnhihim; na mbom emumuyɛfo hɔn mu no, nyimpa bɛma hɔn ndze do na wɔakã ndom etsia Nyame na woewu."
                },
                {
                    "number": 33,
                    "text": "Na asaasewosow nye ɔsɛɛ pii besi mbea pii do; naaso nyimpa bepirim hɔn akoma dze etsia me, na wɔbɔtwetwe nkrantsee wɔ hɔnankasa hɔn do, na wobokuku hɔnho nkorkor."
                },
                {
                    "number": 34,
                    "text": "Na afei, ber a emi Ewuradze mekãa nsɛm yinom kyerɛɛ m’esuafo no, ɔhaaw hɔn."
                },
                {
                    "number": 35,
                    "text": "Na mesee hɔn dɛ: Mma ɔnnhaw hom, osiandɛ sɛ dɛm ndzɛmba yinom si a, hom bohu dɛ anohoba a wɔdze abɔ hom no bɛhyɛ mã."
                },
                {
                    "number": 36,
                    "text": "Na sɛ kan no hyɛ ase dɛ orupue a, ɔbɛyɛ hɔn dɛ abɛbusɛm a merekã akyerɛ hom yi—"
                },
                {
                    "number": 37,
                    "text": "Hom hwɛ ndɔmbadua, na hom dze hom enyiwa hwɛ na hom hu dɛ ɔrefefɛw, na hɔn nhataw da ho yɛ momon a, nna ɔkyerɛ dɛ ɔhyewber abɛn;"
                },
                {
                    "number": 38,
                    "text": "Dɛmara na sɛ wohu ndzɛmba yinom a, ɔbɛyɛ wɔ dɛm da no mu, na wobohu dɛ dɔn no abɛn."
                },
                {
                    "number": 39,
                    "text": "Na ɔbɛba dɛ nyia osuro me no bɔhwɛ Ewuradze ne da kɛse no a ɔbɛba no kwan, wɔbɔhwɛ Nyimpa Ba no ne mbae ho nsɛnkyerɛdze no mpo."
                },
                {
                    "number": 40,
                    "text": "Na wobohu nsɛnkyerɛdze nye anwanwadze, osiandɛ wobeyi akyerɛ wɔ sorsor no sor nye asaase n’ase."
                },
                {
                    "number": 41,
                    "text": "Na wobohu bɔgya, na ogya, nye wusiw kumbɔɔ."
                },
                {
                    "number": 42,
                    "text": "Na ansaana Ewuradze ne da no bɛba no, ewia bɛdan sum, na bosoom adan bɔgya, na nworaba botutu efi sor atotɔ."
                },
                {
                    "number": 43,
                    "text": "Na wɔbɔboaboa nkaa no ano wɔ bea yi do."
                },
                {
                    "number": 44,
                    "text": "Na wɔbɔhwehwɛ me, na hwɛ, mebɛba; na wobohu me wɔ sor mununkum mu dɛ medze tum na enyimnyam kɛse, nye abɔfo krɔnkrɔn risian; na nyia ɔannhwɛ me kwan no wobotwa no akyen."
                },
                {
                    "number": 45,
                    "text": "Na ansaana Ewuradze n’abasa bɛba famu no, ɔbɔfo bɛhɛn no totorobɛnto no, na ahotsewfo a wɔadeda no bɔsoɛr ebehyia me wɔ mununkum no mu."
                },
                {
                    "number": 46,
                    "text": "Dɛm ntsi, sɛ hom daa asomdwee mu a nna nhyira akã hom; na afei hom ehu me na hom nyim dɛ Metse ase yi, dɛmara so mpo na hom bɛba mo hɔ na hom akra bɛtsena ase, na hom ɔpon bedzi mu; na ahotseweefo befi asaase ne mfɛndzanan nyinara aba."
                },
                {
                    "number": 47,
                    "text": "Na Ewuradze n’abasa bɔtɔ aman no do."
                },
                {
                    "number": 48,
                    "text": "Na Ewuradze dze ne nan besi bepɔw yi do, na no mu bɛpaa ebien, na asaase apopo, na oehimahima fi ha akɔ hɔ, na ɔsorsor so bɔwosow."
                },
                {
                    "number": 49,
                    "text": "Na Ewuradze dze ne ndze bɛkasa, na asaase n’ano nyina bɛtse; na aman a wɔwɔ asaase do nyina esi nkrum, na hɔn a wɔserewee no bohu hɔn nkwasea a wɔayɛ."
                },
                {
                    "number": 50,
                    "text": "Na mbusu bogu ɔtwetwesifo do, na wɔbɛhyew ɔnokumfo; na wobotwa emumuyɛfo akyen na wɔatow hɔn akyen gya mu."
                },
                {
                    "number": 51,
                    "text": "Na nkyii Jewfo no bɔhwɛ me na wɔakã dɛ: Ebɛn epirakur na ɔwɔ wo nsamu nye w’anan ho yi?"
                },
                {
                    "number": 52,
                    "text": "Nkyii na wobohu dɛ emi nye Ewuradze no; osiandɛ mebɛse hɔn dɛ: Epirakur yinom yɛ epirakur a minyae wɔ m’anyɛnkofo fie. Emi nye nyia wɔmaa no do no. Emi nye Jesus a wɔbɔɔ no mbeamudua mu no. Emi nye Nyame ne Ba no."
                },
                {
                    "number": 53,
                    "text": "Na nkyii osian hɔn emumuyɛ ntsi, wobosũ, na ɔnam dɛ wɔyɛɛ hɔn hen ayakayakadze ntsi wobotwa kwadwom."
                },
                {
                    "number": 54,
                    "text": "Na nkyii wɔbɔpon aman a wɔyɛ abosonsɔrfo no, na hɔn a wonnyim mbra biara benya kyɛfa wɔ owusoɛr a odzi kan no mu; na wobotum egyina ano."
                },
                {
                    "number": 55,
                    "text": "Na wɔbɛkyekyer Satan amma oeennya adasamba hɔn akoma mu kwan."
                },
                {
                    "number": 56,
                    "text": "Na dɛm da no, sɛ meba wɔ m’enyimnyam mu a, nna abɛbu a mekãe a ɔfa mbaabun du no ho no bɛhyɛ mã."
                },
                {
                    "number": 57,
                    "text": "Na hɔn a wɔyɛ enyansafo na wɔgyee nokwar no, na wɔfaa Sunsum Krɔnkrɔn no dze yɛɛ hɔn kwankyerɛfo, na wɔamma wɔaanndaadaa hɔn no—nokwar, mese hom dɛ worunntwa hɔn nnto famu na wɔnntow hɔn nnkyen ogya mu, mbom, wobotum egyina wɔ da no mu."
                },
                {
                    "number": 58,
                    "text": "Na wɔdze asaase no bɛma hɔn ma ɔaayɛ hɔn egyapadze; na wɔbɔdɔr na hɔn ho bɛyɛ dzen, na hɔn mba benyin na wɔrennyɛ bɔn dze akɔ nkwagye mu."
                },
                {
                    "number": 59,
                    "text": "Na Ewuradze bɛtsena hɔn finimfin, na n’enyimnyam bɛba hɔn do, na ɔbɛyɛ hɔn hen na hɔn mbrahyɛfo."
                },
                {
                    "number": 60,
                    "text": "Na afei, hwɛ, mese wo dɛ, wɔmmaa wo ho kwan dɛ ebohu dɛm tsir yi mu akɔ ekyir, kesi dɛ wɔbɛkyerɛ Ahyɛmu Fofor no ase, no mu na wɔbɛda ndzɛmba yinom edzi akyerɛ;"
                },
                {
                    "number": 61,
                    "text": "Dɛm ntsi, mema wo kwan dɛ afei kyerɛ ase, ama eesiesie woho dze ama ndzɛmba a ɔbɛba no."
                },
                {
                    "number": 62,
                    "text": "Na nokwar, mese hom dɛ, ndzɛmba akɛse wɔ hɔ rotweɔn hom;"
                },
                {
                    "number": 63,
                    "text": "Hom tse akõkoekõ wɔ anana asaase do; na hwɛ, mese hom dɛ, ɔabɛn hom, oedu hom abowano mpo, na ɔrennkyɛr na hom atse akõkoekõ wɔ homankasa hom nsaase do."
                },
                {
                    "number": 64,
                    "text": "Dɛm ntsi, emi Ewuradze, makã dɛ hom mma hɔn a wɔwɔ boka nsaase do mboa hom ano mbra, na hom nhyia, hom a hom yɛ m’asɔr mu elderfo nyina; hom nkɔ anee nkurow do nkɛse nkorɔfo a wɔwɔ hɔ no dɛ wonnu hɔnho, na mber dodowara a wobonu hɔnho no, hom nkyekyer asɔr mma me."
                },
                {
                    "number": 65,
                    "text": "Na hom mfa akoma kor na adwen kor mboaboa hom sika ano ama hom dze aatɔ egyapadze a wɔbɛkyerɛ hom ekyir yi."
                },
                {
                    "number": 66,
                    "text": "Na wɔbɛfrɛ no Jerusalem Fofor no, asomdwee asaase, guandɔbea kurow, Ɔsorsor Nyankopɔn n’ahotseweefo hɔn sumabew;"
                },
                {
                    "number": 67,
                    "text": "Na Ewuradze n’enyimnyam bɛtsena hɔ, na Ewuradze ho suro bɔwɔ hɔ so, dɛm bɛma emumuyɛfo nnkotum aba hɔ, na wɔbɛfrɛ no Zion."
                },
                {
                    "number": 68,
                    "text": "Na ɔbɛba wɔ emumuyɛfo no mu dɛ nyimpa biara a ɔnnkɔtwe ne nkrantsee wɔ ne nyɛnko do no boguan akɔ Zion ekosuma."
                },
                {
                    "number": 69,
                    "text": "Na nkorɔfo befi ɔman biara a ɔwɔ asaase do akɔboa hɔn ano wɔ hɔ; na hɔn nko nye nkorɔfo a wɔrennye obiara nnkõ."
                },
                {
                    "number": 70,
                    "text": "Na wɔbɛkã wɔ emumuyɛfo mu dɛ: Mma wɔmma yɛnye Zion nnkɔkõ, osiandɛ hɔn a wɔwɔ Zion no ho yɛ hu; dɛm ntsi yerunntum hɔn."
                },
                {
                    "number": 71,
                    "text": "Na ɔbɛba dɛ wɔbɔboaboa atseneneefo ano efi aman nyinara mu na wɔaba Zion, na wɔbɔtow daapem enyigye ndwom."
                },
                {
                    "number": 72,
                    "text": "Na afei, mese hom dɛ, hom mfa ndzɛmba yinom nsie amma aammpetse wiadze kesi dɛ ɔbɛyɛ me pɛ, ama hom etum edzi dwuma yi wɔ nkorɔfo enyim, nye hom atamfo so enyim, amma woeennhu hom ndwuma kesi dɛ hom bowie dza mahyɛ hom dɛ hom nyɛ no;"
                },
                {
                    "number": 73,
                    "text": "Ama ber a wobohu no, wɔaadwen ndzɛmba yinom no ho."
                },
                {
                    "number": 74,
                    "text": "Na ber a Ewuradze bɛba no, no ho bɛyɛ hɔn hu, na suro bekitsa hɔn, na wobegyina ekyirekyir na hɔn ho apopo."
                },
                {
                    "number": 75,
                    "text": "Na osian Ewuradze no ho hu nye no tum ahoɔdzen no ntsi, aman nyina bosuro. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/46": {
            "uri": "/study/scriptures/dc-testament/dc/46",
            "title": "Nkyerɛkyerɛ na Ahyɛmudzi 46",
            "data_type": "chapter",
            "chapter_name": "Ɔfã 46",
            "chapter_summary": [
                "1–2, Elderfo wɔdɛ wɔhwɛ som dwumadzi do dɛ mbrɛ Sunsum Krɔnkrɔn no bɛkyerɛ; 3–6, Mma wɔmmpam hɔn a wɔreperhwehwɛ nokwar no mmfi sacrament som ase; 7–12, Wombisa Nyankopɔn na wɔmper nhwehwɛ Sunsum n’akyɛdze no; 13–26, Wɔbobɔ Sunsum n’akyɛdze binom edzin no dze ma; 27–33, Wɔma Asɔr no mu banodzifo no tum ama woeetum ehu Sunsum n’akyɛdze no."
            ],
            "verses": [
                {
                    "number": 1,
                    "text": "Hom ntsie, O hom a hom yɛ m’asɔrmba; na nokwar, mese hom dɛ wɔakã ndzɛmba yinom akyerɛ hom ama hom eenya ho mfaso na hom eesũa."
                },
                {
                    "number": 2,
                    "text": "Mbom wɔakyerɛw dɛm ndzɛmba yinom nyina, naaso ɔwɔ dɛ m’asɔr mu elderfo hwɛ nhyiamu nyinara wɔ kwan a Sunsum Krɔnkrɔn no bɛkyerɛ no do, wɔakã dɛm akyerɛ hom fi ahyɛse no, na wɔbɔkɔ do akã akyerɛ hom daa."
                },
                {
                    "number": 3,
                    "text": "Eso wɔhyɛ hom dɛ mma hom mmpam obiara mmfi hom bagua mu nhyiamu a wɔyɛ no wɔ wiadze enyim no mu."
                },
                {
                    "number": 4,
                    "text": "Wɔhyɛ hom so dɛ mma hom mmpam obiara a ɔdɔm asɔr no mmfi hom sacrament nhyiamu ase; naaso, sɛ obi afom a, mma wɔmma onndzi bi kesi dɛ ɔbɛyɛ no bɔn ho mpatadze."
                },
                {
                    "number": 5,
                    "text": "Na bio, mese hom dɛ, mma hom mmpam obiara a oesi nketse dɛ ɔrohwehwɛ ahenman no mmfi hom sacrament nhyiamu ase—Mekyerɛ hɔn a wɔnnkã asɔr no ho no."
                },
                {
                    "number": 6,
                    "text": "Na bio, mese hom dɛ mma hom mmpam obiara a ɔnnkã asɔr no ho na oesi nketse dɛ ɔrohwehwɛ ahenman no mmfi hom episi nhyiamu ase."
                },
                {
                    "number": 7,
                    "text": "Mbom wɔahyɛ hom dɛ adze nyina mu hom mbisa Nyame, nyia ɔdze ma kwa; na dza Sunsum no bɛgye ho dase akyerɛ hom no, mebɛpɛ dɛ hom dze akoma a no mu yɛ krɔnkrɔn, hom nnantsew nokwar mu wɔ m’enyim, na hom ndwen hom nkwagye n’ewiei no ho, na hom mfa mpaabɔ nye ndaase nyɛ ndzɛmba nyinara, amma esunsum bɔn, anaadɛ mbɔnsam nkyerɛkyerɛ, anaadɛ nyimpa ne mbrasɛm aanndaadaa hom; osiandɛ bi fi nyimpa, na bi so fi mbɔnsam."
                },
                {
                    "number": 8,
                    "text": "Dɛm ntsi, hom nhwɛ yie amma wɔaanndaadaa hom; na hom nsi nketse nhwehwɛ akyɛdze papa no amma wɔaanndaadaa hom; na aber nyina hom nkaa dza ɔnam do ma wɔdze mae;"
                },
                {
                    "number": 9,
                    "text": "Na nokwar, mesɛ hom dɛ, osian hɔn a wɔdɔ me na wodzi me mbrasɛm nyina do, nye hɔn a wɔper dɛ wɔbɛyɛ dɛm ntsi na wɔdze ma; ama aayɛ mfaso ama hɔn a wɔhwehwɛ me anaa wobisa me, na wommbisa mmfa nnhwehwɛ nsɛnkyerɛdze a wɔbɔhwer no wɔ hɔn akɔndɔdze ho."
                },
                {
                    "number": 10,
                    "text": "Na bio, nokwar mese hom dɛ, mepɛ dɛ aber biara hom kaa dza akyɛdze yinom a wɔdze ma asɔr yi yɛ, na hom dze sie hom adwen mu aber nyina."
                },
                {
                    "number": 11,
                    "text": "Na hɔn nyinara nnyi akyɛdze no nyina; osiandɛ akyɛdze no dɔɔ sõ, na Nyame no Sunsum no ma nyimpa biara akyɛdze."
                },
                {
                    "number": 12,
                    "text": "Binom ɔma hɔn kor, binom so ɔma hɔn kor bi so ama no ho aaba mfaso ama hɔn nyinara."
                },
                {
                    "number": 13,
                    "text": "Binom Sunsum Krɔnkrɔn no ma wohu dɛ Jesus Christ nye Nyame ne Ba no, na wɔbɔɔ no mbeamudua mu dze maa wiadze bɔn."
                },
                {
                    "number": 14,
                    "text": "Binom so ɔma wɔgye hɔn nsɛm no dzi, dɛ sɛ wɔkɔ do dzi nokwar a, hɔn so wobenya onnyiewiei nkwa."
                },
                {
                    "number": 15,
                    "text": "Na bio, binom so Sunsum Krɔnkrɔn no ma wohu mbrɛ wosi hwɛ dwumadzi horow do, dɛ mbrɛ ɔbɔsɔ Ewuradze kor noara n’enyi, dɛ mbrɛ Ewuradze ne pɛ tse, dɛ mbrɛ n’ehumbɔbɔr a ɔwɔ dze ma adasamba wɔ hɔn asetsena mu tse."
                },
                {
                    "number": 16,
                    "text": "Na bio, Sunsum Krɔnkrɔn no ma binom so tum ma wohu sunsum mu dwumadzi dɛ ofi Nyame, ama dza Sunsum no bɛda no edzi no ho aaba mfaso aama obiara."
                },
                {
                    "number": 17,
                    "text": "Na bio, nokwar mese hom dɛ, binom so Nyame no Sunsum no ma hɔn enyansasɛm."
                },
                {
                    "number": 18,
                    "text": "Obi so ɔma no nyimdzeesɛm, ama wɔaakyerɛkyerɛ hɔn nyinara ma wɔaayɛ enyansafo na woeenya nyimdzee."
                },
                {
                    "number": 19,
                    "text": "Na bio, binom so ɔma hɔn gyedzi ma wonya ayarsa;"
                },
                {
                    "number": 20,
                    "text": "Na binom so ɔma hɔn gyedzi ma wɔdze sa yarba."
                },
                {
                    "number": 21,
                    "text": "Na bio, binom so ɔma hɔn etumdzeyɛ;"
                },
                {
                    "number": 22,
                    "text": "Na binom so ɔma wɔhyɛ nkɔm."
                },
                {
                    "number": 23,
                    "text": "Na binom so esunsum mu nhumu."
                },
                {
                    "number": 24,
                    "text": "Na bio, ɔma binom so kasa kasa horow;"
                },
                {
                    "number": 25,
                    "text": "Na binom so ɔma hɔn kasa horow nkyerɛase."
                },
                {
                    "number": 26,
                    "text": "Na akyɛdze yinom nyina fi Nyame hɔ ba, ama Nyame ne mba eenya ho mfaso."
                },
                {
                    "number": 27,
                    "text": "Na bishop a ɔwɔ asɔr no mu, nye hɔn a Nyame eyi hɔn ahyɛ hɔn asɔfo dɛ wɔnhwɛ asɔr no do na wɔnyɛ asɔr no mu elderfo no, wɔdze bɛma hɔn dɛ wobenya akyɛdze yinom nyina mu nhunii, amma obiara emmfi hom mu annkã biribi a ommfi Nyame."
                },
                {
                    "number": 28,
                    "text": "Na ɔbɛba dɛ obiara a obebisa wɔ Sunsum mu no benya no wɔ Sunsum mu;"
                },
                {
                    "number": 29,
                    "text": "Na binom benya dɛm akyɛdze no nyinara ama woeenya banodzi dzibew, ama asɔrba biara eenya ho mfaso."
                },
                {
                    "number": 30,
                    "text": "Nyia obisa wɔ Sunsum mu no, obisa wɔ kwan a Nyame pɛ do; dɛm ntsi ɔyɛ dza oebisa no ma no."
                },
                {
                    "number": 31,
                    "text": "Na bio, mese hom dɛ, ɔwɔ dɛ wɔyɛ adze nyina wɔ Christ ne dzin mu, biribiara a wɔbɛyɛ no, wɔnyɛ no wɔ Sunsum mu."
                },
                {
                    "number": 32,
                    "text": "Na ɔwɔ dɛ hom da Nyame ase wɔ Sunsum mu wɔ nhyira biara a ɔdze behyira hom ho."
                },
                {
                    "number": 33,
                    "text": "Na hom mbɔ bra pa na hom nyɛ krɔnkrɔn wɔ m’enyim aber nyina. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/47": {
            "uri": "/study/scriptures/dc-testament/dc/47",
            "title": "Nkyerɛkyerɛ na Ahyɛmudzi 47",
            "data_type": "chapter",
            "chapter_name": "Ɔfã 47",
            "chapter_summary": [
                "1–4, Wɔdze hyɛ John Whitmer nsa dɛ ɔnkyerɛw Asɔr n’abakɔsɛm no na ɔnkyerɛw mma Nkɔnhyɛnyi no."
            ],
            "verses": [
                {
                    "number": 1,
                    "text": "Hwɛ, oye ma me dɛ m’akowaa John hwɛ kyerɛw dza osisi aber biara no na ɔhwɛ do so, na ɔboa ɔwo m’akowaa Joseph ma ɔkyerɛw ndzɛmba nyinara a wɔdze bɛma wo no, kɛpem dɛ wɔbɛfrɛ no dɛ ɔnkɛyɛ ndwuma binom so."
                },
                {
                    "number": 2,
                    "text": "Bio, nokwar, mese wo dɛ, obotum so ama ne ndze do akasa wɔ nhyiamu ase ber biara a ɔsɛ no."
                },
                {
                    "number": 3,
                    "text": "Na bio, mese wo dɛ meyi no esi hɔ dɛ ɔnhwɛ asɔr ne kyerɛwsɛm na abakɔsɛm do daa nyina, osiandɛ medze dzibew bi so ama Oliver Cowdery."
                },
                {
                    "number": 4,
                    "text": "Dɛm ntsi, susuampaara dɛ odzi nokwar no, wɔdze Ɔwerɛkyekyefo no bɛma no ma ɔakyerɛw ndzɛmba yinom. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/48": {
            "uri": "/study/scriptures/dc-testament/dc/48",
            "title": "Nkyerɛkyerɛ na Ahyɛmudzi 48",
            "data_type": "chapter",
            "chapter_name": "Ɔfã 48",
            "chapter_summary": [
                "1–3, Ahotseweefo a wɔwɔ Ohio no wɔ dɛ wɔnye hɔn nuanom no kyɛ hɔn nsaase no; 4–6, Ahotseweefo no wɔ dɛ wɔtɔ nsaase, wɔkyekyer kuropɔn, na wodzi afotu a hɔn dwumadzi mu banodzifo dze bɛma hɔn no do."
            ],
            "verses": [
                {
                    "number": 1,
                    "text": "Ohia dɛ aber yi mu hom bɛtsena bea a hom tse yi ara, na dɛm beye ama hom."
                },
                {
                    "number": 2,
                    "text": "Na susuampaara dɛ hom wɔ nsaase a ɔdɔɔ sõ no, hom mma hom nuanom a wofi boka apaamu no bi;"
                },
                {
                    "number": 3,
                    "text": "Na susuampaara dɛ hom nnyi nsaase no, hom mma wɔntɔ dza wɔhwɛ a oye ma hɔn wɔ apaamu ha aber yi ara mu, osiandɛ obehia ama hɔn dɛ wobenya beebi atsena aber yi mu."
                },
                {
                    "number": 4,
                    "text": "Obehia dɛ hom sie hom sika nyinara dɛ mbrɛ hom botum, na hom nya dza hom botum enya nyinara wɔ kwan tsenenee do, ama ɔnnkɛkyɛr biara hom eetum atɔ asaase a ɔbɛyɛ hom egyapadze, ɔyɛ kuropɔn mpo."
                },
                {
                    "number": 5,
                    "text": "Onnyi dɛ woyi hom bea no kyerɛ seseiara; na mbom ekyir no a hom nuanom no fi boka apaamu aba no, mbarimba binom wɔ hɔn mu a wobeyiyi hɔn, na hɔn na wɔbɛma woeehu dɛm bea no, anaadɛ hɔn na wobeyi akyerɛ hɔn."
                },
                {
                    "number": 6,
                    "text": "Na wobeyi hɔn ma wɔaakɔtɔ nsaase no, na wɔahyɛ ase atow kuropɔn no ne fapem; na afei hom bɛhyɛ ase aboaboa hom ebusua ebusua ano, ɔbarimba biara nye n’ebusua dɛ mbrɛ ne gyinabew tse, na mbrɛ asɔr mu president na n’apamfo nye asɔr no mu bishop no bɛkyerɛ hɔn dɛ wɔnyɛ a ɔfa mbra nye mbrasɛm a hom nsa akã, nye dza hom nsa bɛka no ekyir yi do. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/49": {
            "uri": "/study/scriptures/dc-testament/dc/49",
            "title": "Nkyerɛkyerɛ na Ahyɛmudzi 49",
            "data_type": "chapter",
            "chapter_name": "Ɔfã 49",
            "chapter_summary": [
                "1–7, Da na dɔn no a Christ bɛba no wonnkohu kɛpem dɛ Ɔbɛba; 8–14, Ɔsɛ dɛ nyimpa nu hɔnho, wɔgye asɛmpa no dzi, na wɔyɛ ayɛdze ama woeenya nkwagye; 15–16, Nyankopɔn na ɔhyehyɛɛ awar; 17–21, Wɔpen bɔnam ne dzi do; 22–28, Zion bɛyɛ prɔmprɔm, na Lamanfo bɛpaa dɛ nhyiren ansaana Mbae a Otsĩa Ebien no asõ."
            ],
            "verses": [
                {
                    "number": 1,
                    "text": "Hom ntsie m’asɛm, mo nkowaa Sidney na Parley nye Leman; na hwɛ, nokwar, mese hom dɛ, mbrasɛm a medze ma hom nye dɛ, hom nkɔ nkɛkã m’asɛmpa a hom nsa akã no, dɛ mbrɛ hom nsa kãe no, nkyerɛ Shakerfo no."
                },
                {
                    "number": 2,
                    "text": "Hwɛ, mese hom dɛ, wɔpɛ dɛ wohu nokwar no ne fã bi, na mbom nnyɛ ne nyinara, osiandɛ wɔnntsen wɔ m’enyim na ɔsɛ dɛ wonu hɔnho."
                },
                {
                    "number": 3,
                    "text": "Dɛm ntsi morosoma hom, mo nkowaa Sidney na Parley, dɛ hom nkɛkã asɛmpa no nkyerɛ hɔn."
                },
                {
                    "number": 4,
                    "text": "Na m’akowaa Leman na wɔmfa edwuma yi nhyɛ ne nsa, ama oeetum nye hɔn ayɛ mpɛnsampɛnsamu, nnyɛ dza ne nsa kãe fii hɔn nkyɛn no, na mbom dza hom mo nkowaa dze bɛkyerɛkyerɛ no no; na sɛ ɔyɛ dɛm a, mibehyira no, na sɛ annyɛ dɛm a, orinnya mpontu."
                },
                {
                    "number": 5,
                    "text": "Dɛm na Ewuradze se; Meyɛ Nyame, na masoma me Ba a Wɔwoo no Kortoo no no wɔ wiadze dɛ ɔmbɔpon wiadze, na mahyɛ ɔmom dɛ nyia ɔbɛgye no ato mu no, wɔbɛgye no nkwa, na nyia ɔnnkɛgye no ato mu no wobobu no fɔ—"
                },
                {
                    "number": 6,
                    "text": "Na dza wɔpɛ na wɔdze yɛɛ Nyimpa Ba no; na ɔagye no tum wɔ n’enyimnyam nsa nyimfa, na seseiara odzi hen wɔ ɔsorsor, na obedzi hen ekesi dɛ obesian aba asaase do dze n’atamfo nyina ahyɛ n’ananadze, na dɛm aber no abɛn—"
                },
                {
                    "number": 7,
                    "text": "Emi, Ewuradze Nyankopɔn, na makã; na mbom dɔn nye da no dze nyimpa biara nnyim, na sor abɔfo so mpo nnyim, na wonnkohu so kɛpem dɛ ɔbɛba."
                },
                {
                    "number": 8,
                    "text": "Dɛm ntsi, mebɛpɛ dɛ nyimpa nyinara nu hɔnho, osiandɛ hɔn nyinara hyɛ bɔn ase, gyedɛ hɔn a megya hɔn mama moho no nko, nyimpa krɔnkrɔn binom a hom nnyim hɔn."
                },
                {
                    "number": 9,
                    "text": "Dɛm ntsi, mese hom dɛ, medze me ahyɛmu a ɔwɔ hɔ daapem abrɛ hom, dza nna ɔwɔ hɔ mpo fir ahyɛse no."
                },
                {
                    "number": 10,
                    "text": "Na dza mobɔɔ ho anohoba no mahyɛ no mã so, na asaase do aman bɔbɔ hɔn mu adze ama no, na sɛ hɔnankasa annyɛ dɛm a, wɔbɛbrɛ hɔn adze, osiandɛ adze biara a ɔmema noho do seseiara no, wɔbɛbrɛ no tum adze."
                },
                {
                    "number": 11,
                    "text": "Dɛm ntsi, mbrasɛm a medze ma hom nye dɛ hom nkɔ nkorɔfo yi mu, na hom nkasa nkyerɛ hɔn dɛ mbrɛ tsetseberdo mo somafo no a, ne dzin dze Peter kãe no:"
                },
                {
                    "number": 12,
                    "text": "Hom ngye Ewuradze Jesus Christ ne dzin ndzi, nyia nna ɔwɔ asaase do, na ɔbɛba, ahyɛse nye ewiei no;"
                },
                {
                    "number": 13,
                    "text": "Hom nnu homho na wonnuma hom wɔ Jesus Christ ne dzin mu, ama hom eenya bɔnfakyɛ, dɛ mbrɛ mbrasɛm krɔnkrɔn no se;"
                },
                {
                    "number": 14,
                    "text": "Na obiara a ɔyɛ iyi no sɛ asɔr no mu elderfo dze hɔn nsa gu no do a, obenya Sunsum Krɔnkrɔn n’akyɛdze no."
                },
                {
                    "number": 15,
                    "text": "Na bio, mese hom dɛ obiara a ɔbra awar no, no tumdzi no mmfi Nyame, osiandɛ Nyankopɔn na ɔhyehyɛɛ awar dze maa ɔdasanyi."
                },
                {
                    "number": 16,
                    "text": "Dɛm ntsi, ɔsɛ dɛ onya yer kor, na hɔn beenu bɛyɛ honankor, na iyi nyina ama ewiei no asaase eetum ama no mbɔe ho mbuae."
                },
                {
                    "number": 17,
                    "text": "Ama woeetum dze nyimpadodow a ɔsɛ no ahyɛ do mã, dɛ mbrɛ n’abɔdze ho nhyehyɛɛ tse ansaana wɔrobɔ wiadze."
                },
                {
                    "number": 18,
                    "text": "Na obiara a ɔbra na otua bɔnam, na dɛ mma nyimpa nndzi no, dɛm nyimpa no no tumdzi mmfi Nyame."
                },
                {
                    "number": 19,
                    "text": "Na, hwɛ, hamu mbowa nye wimu ntumbowa, nye dza ofi asaasetsirmu ba, ne nyinara wɔbɔe dze maa nyimpa dɛ ondzi na ɔmfa nyɛ akataho, ama oeenya no mbordo."
                },
                {
                    "number": 20,
                    "text": "Na mbom wɔammfa amma dɛ nyimpa kor nya ma ɔmbor do nkyɛn obi, dɛm ntsi na ɔama wiadze tse bɔn mu no."
                },
                {
                    "number": 21,
                    "text": "Na nyimpa a ɔkã bɔgya gu anaadɛ ɔsɛɛ honam a onnyi ho hia no ndue."
                },
                {
                    "number": 22,
                    "text": "Na bio, nokwar, mese hom dɛ Nyimpa Ba no remmba wɔ ɔbaa su do, nna ɔnntse dɛ ɔbarimba a orutu kwan wɔ asaase do."
                },
                {
                    "number": 23,
                    "text": "Dɛm ntsi, mma wɔnndaadaa hom, na mbom hom nkɔ do ngyina pintsinn, nhwɛ kwan ber a ɔsorsor bɔwosow, na asaase bɔtɔ ntentan na oehimahima dɛ ɔsãbofo, na wɔbɛma mbɔnsa do, na wɔbɛbrɛ mbepɔw adze na wɔayɛ mbea krann ayɛ tromtrom—na iyinom nyina besi wɔ ber a ɔbɔfo no bɛhɛn no totorobɛnto no."
                },
                {
                    "number": 24,
                    "text": "Mbom ansaana Ewuradze ne da kɛse no bɛba no, Jacob bɛyɛ prɔmprɔm wɔ sar no do na Lamanfo apaa dɛ rose-nhyiren."
                },
                {
                    "number": 25,
                    "text": "Zion bɛyɛ prɔmprɔm wɔ akoko do na woedzi ehurusi wɔ mbepɔw do, na wɔbɔboaboa hɔn ano akɔ bea a makyerɛ hɔn no."
                },
                {
                    "number": 26,
                    "text": "Hwɛ, mese hom dɛ, hom nkɔ kan dɛ mbrɛ mahyɛ hom no; hom nnu homho mfi hom bɔn ho; hom mbisa na hom nsa bɛkã; hom mbɔ mu na wobobue ama hom."
                },
                {
                    "number": 27,
                    "text": "Hwɛ, mibedzi hom enyim na mayɛ hom kyirtaafo; mobɔwɔ hom finimfin, na hom enyim runngu ase."
                },
                {
                    "number": 28,
                    "text": "Hwɛ, emi nye Jesus Christ, na mereba ntsɛm. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/50": {
            "uri": "/study/scriptures/dc-testament/dc/50",
            "title": "Nkyerɛkyerɛ na Ahyɛmudzi 50",
            "data_type": "chapter",
            "chapter_name": "Ɔfã 50",
            "chapter_summary": [
                "1–5, Esunsum atorfo pii atahye asaase do; 6–9, Enyidosomkyerɛfo no wondue na hɔn a woetwa hɔn efi Asɔr no mu akyen no; 10–14, Elderfo wɔ dɛ wɔdze Sunsum kã asɛmpa no; 15–22, Hɔn a wɔkã nyamesɛm nye etsiefo nyina hia dɛ Sunsum no kenyan hɔn; 23–25, Dza ɔmma ntowdo no mmfi Nyame; 26–28, Hɔn a wodzi nokwar no wɔ adze nyina; 29–36; Wotsie hɔn a hɔn ho tsew no hɔn mpaabɔ; 37–46, Christ nye Oguanhwɛfo Pa na Israel Ɔbo no."
            ],
            "verses": [
                {
                    "number": 1,
                    "text": "Hom ntsie, O hom a hom yɛ m’asɔr mu elderfo, na hom nyɛ aso mma Nyame tseasefo ne ndze; na hom ntsie enyansasɛm a wɔdze bɛma hom no, dza hom ayɛ kor ebisa a ɔfa asɔr no ho, nye esunsum a wɔatahye wɔ asaase yi do no."
                },
                {
                    "number": 2,
                    "text": "Hwɛ, nokwar, mese hom dɛ, esunsum pii a wɔyɛ esunsum atorfo a wɔapetse asaase do, redaadaa wiadze."
                },
                {
                    "number": 3,
                    "text": "Na Satan so aper dɛ ɔbɛdaadaa hom, ama oeedzi hom do konyim."
                },
                {
                    "number": 4,
                    "text": "Hwɛ, emi Ewuradze mahwɛ hom mu, na mehu ekyiwadze wɔ asɔr a ɔbɔ me dzin no mu."
                },
                {
                    "number": 5,
                    "text": "Na mbom nhyira akã hɔn a wɔyɛ agyedzifo na wotsim, wɔ nkwa anaadɛ owu mu, hɔn na wobenya onnyiewiei nkwa no edzi."
                },
                {
                    "number": 6,
                    "text": "Na mbom hɔn a wɔyɛ ndabrabafo na enyidosomkyerɛfo no wondue, na dɛm na Ewuradze se, menye hɔn bɛba atsɛmbu ase."
                },
                {
                    "number": 7,
                    "text": "Hwɛ, nokwar, mese hom dɛ, enyidosomkyerɛfo bi wɔ hom mu a wɔadaadaa binom, ma dɛm ntsi ɔama ɔtamfo no tum; na mbom, hwɛ, wɔbɛsan agye dɛm nkorɔfo yi bio;"
                },
                {
                    "number": 8,
                    "text": "Na mbom wobohu enyidosomkyerɛfo no na woetwa hɔn akyen, wɔ nkwa mu anaadɛ owu mu, dɛ mbrɛ me pɛ mpo tse; na hɔn a woetwa hɔn efi m’asɔr mu akyen no wondue, na woyinom ara so na wiadze edzi hɔn do konyim no."
                },
                {
                    "number": 9,
                    "text": "Dɛm ntsi, hom mma nyimpa biara nhwɛ yie amma ɔaannyɛ dza ɔnnyɛ nokwar na ɔnntsen wɔ m’enyim."
                },
                {
                    "number": 10,
                    "text": "Na afei hom mbra, Ewuradze na ɔnam Sunsum mu rekasa kyerɛ n’asɔr mu elderfo no, hom mma yɛmbɔ mu nyi atsɛn, ama hom aatse ase;"
                },
                {
                    "number": 11,
                    "text": "Hom mma yɛmbɔ mu nyi atsɛn tse dɛ mbrɛ nyimpa nye ne nyɛnko tsena ase yi atsɛn enyim na enyim."
                },
                {
                    "number": 12,
                    "text": "Na sɛ nyimpa nye ne nyɛnko yi atsɛn a, ɔtse no ase osiandɛ ɔdwen dɛ oyi atsɛn dɛ nyimpa; dɛmara so na emi, Ewuradze menye hom yi atsɛn ama hom atse ase."
                },
                {
                    "number": 13,
                    "text": "Dɛm ntsi, emi, Ewuradze mibisa hom asɛm yi—ebɛn dwumadzi ho ntsi na wɔhyɛɛ hom asɔfo?"
                },
                {
                    "number": 14,
                    "text": "Dɛ hom ndua Sunsum no a ɔyɛ Ɔwerɛkyekyefo no mpo do a wɔsomaa no dɛ ɔmbɛkyerɛkyerɛ nokwar no no nkã m’asɛmpa no."
                },
                {
                    "number": 15,
                    "text": "Na afei, hom agye esunsum a hom nntum nntse ase, na hom agye hɔn dɛ wofi Nyame; ana hom dzi bem wɔ iyi ho?"
                },
                {
                    "number": 16,
                    "text": "Hwɛ, homankasa na hom beyi asɛmbisa yi ano; naaso mubohu hom mbɔbɔr; ofi aber yi dze kɔ, wɔbɛhyɛ nyia ɔyɛ mberɛw wɔ hom mu no dzen."
                },
                {
                    "number": 17,
                    "text": "Nokwar, mese hom dɛ, nyia emi mahyɛ no sɔfo na masoma no dɛ ondua Ɔwerɛkyekyefo no do nkã nokwasɛm no wɔ Sunsum nokwafo no mu no, ana ɔnam nokwar Sunsum no do kã anaa ɔnam kwan fofor bi do kã?"
                },
                {
                    "number": 18,
                    "text": "Na sɛ ɔnam kwan fofor bi do a, nna ommfi Nyame."
                },
                {
                    "number": 19,
                    "text": "Na bio, nyia ɔgye nokwasɛm no, ana ɔnam nokwar Sunsum no do gye anaa ɔnam kwan fofor bi do gye?"
                },
                {
                    "number": 20,
                    "text": "Sɛ ɔnam kwan fofor bi do a, nna ommfi Nyame."
                },
                {
                    "number": 21,
                    "text": "Sɛ dɛm a, nna ɔyɛ dɛn ntsi na hom nntum nntse ase na hom nnhu dɛ nyia ɔnam nokwar Sunsum no do gye asɛm no, wɔnam nokwar Sunsum no do kã?"
                },
                {
                    "number": 22,
                    "text": "Dɛm ntsi, nyia ɔkã na nyia otsie no nyina nya hɔnho ntseasee, na wonya ntowdo na wɔbɔ mu enyi gye."
                },
                {
                    "number": 23,
                    "text": "Na dza ɔmma ntowdo no mmfi Nyame, na ɔyɛ sum."
                },
                {
                    "number": 24,
                    "text": "Dza ofi Nyame no yɛ kan; na nyia ɔgye kan no, na ɔkɔ do tsena Nyame mu no, nya kan no bi kã ho; na dɛm kan no kɔ do ara hyerɛn dze kɛpem da a odzi mu no."
                },
                {
                    "number": 25,
                    "text": "Na bio, nokwar, mese hom dɛ, mekã iyi ama hom eehu nokwar no, na hom aapam sum efi hom mu;"
                },
                {
                    "number": 26,
                    "text": "Nyia Nyame ahyɛ no sɔfo na ɔasoma no no, dɛm nyimpa no ara so na woeyi no dɛ ɔyɛ ɔkɛse, ɔmmfa ho dɛ ɔyɛ kumabaa na hom nyina mu akowaa."
                },
                {
                    "number": 27,
                    "text": "Dɛm ntsi, ɔno na ndzɛmba nyina yɛ nedze; osiandɛ ndzɛmba nyina hyɛ n’ase, dza ɔwɔ sor nye asaase do nyina, nkwa nye kan, Sunsum nye tum no a, Egya no ne pɛ do dze edua ne Jesus Christ Ba, no do no."
                },
                {
                    "number": 28,
                    "text": "Mbom nyimpa biara nnyi hɔ a ɔwɔ ndzɛmba nyina, gyedɛ wɔatsew noho na wɔahohor bɔn nyina efi ho."
                },
                {
                    "number": 29,
                    "text": "Na sɛ hom tsew homho fi bɔn nyina ho a, hom bebisa biribiara a hom pɛ wɔ Jesus ne dzin mu, na ɔbɛyɛ."
                },
                {
                    "number": 30,
                    "text": "Mbom hom nhu iyi, dza hom bebisa no wɔdze bɛma hom; na dɛ wɔayɛ hom banodzifo yi, esunsum no bɛhyɛ hom ase."
                },
                {
                    "number": 31,
                    "text": "Dɛm ntsi, ɔbɛba dɛ, sɛ hom hu dɛ sunsum bi a ɔda noho edzi no hom nntse ase, na hom ennya dɛm sunsum no a, hom mbisa Egya no wɔ Jesus ne dzin mu; na sɛ wɔammfa dɛm sunsum no amma hom a, nna ɔwɔ dɛ hom hu dɛ ommfi Nyame."
                },
                {
                    "number": 32,
                    "text": "Na wɔbɛma hom tum wɔ dɛm sunsum no do; na hom mfa ndze kɛse nkasa ntsia dɛm sunsum no dɛ ommfi Nyame—"
                },
                {
                    "number": 33,
                    "text": "Mma hom mmfa ntsẽatsẽamu mmbu atsɛn, amma woeenndzi hom do konyim, eso mma hom mmfa ahantanyɛ anaa dɛwdzi nnyɛ, amma wɔaammfa do annkyer hom."
                },
                {
                    "number": 34,
                    "text": "Nyia onyae fii Nyame hɔ no, hom mma ombu ho akontaa mma Nyame, na hom mma ondzi dɛw dɛ Nyame ehu dɛ odzi mu dɛ ne nsa bɛkã."
                },
                {
                    "number": 35,
                    "text": "Na sɛ hom tsie na hom yɛ ndzɛmba yinom a hom nsa akã yi, nye dza hom nsa bɛkã ekyir yi—na Egya no dze ahenman no ama hom, nye tum a hom dze bedzi ndzɛmba nyinara a nnyɛ ɔno na ɔhyehyɛe no do konyim—"
                },
                {
                    "number": 36,
                    "text": "Na hwɛ, nokwar, mese hom dɛ, nhyira akã hom a hom ritsie me nsɛm yinom fi m’akowaa n’ano, osiandɛ wɔdze hom bɔn akyɛ hom."
                },
                {
                    "number": 37,
                    "text": "Hom mma m’akowaa Joseph Wakefield, a m’enyi gye no ho no, nye m’akowaa Parley P. Pratt nkɔ nsɔr no mu nkɛkã m’afotusɛm no mfa nhyɛ hɔn dzen;"
                },
                {
                    "number": 38,
                    "text": "Na m’akowaa John Corrill so, anaadɛ mo nkowaa mu dodowara a wɔahyɛ hɔn dzibew yi no, hom mma wɔnkɛyɛ edwuma wɔ wenyin ture no mu; na mma hom mma obiara nnsiw hɔn kwan wɔ dwuma a medze ahyɛ hom nsa no ho—"
                },
                {
                    "number": 39,
                    "text": "Dɛm ntsi, m’akowaa Edward Partridge nndzi bem wɔ adze yi mu; naaso hom mma onnu noho na wɔdze no bɔn bɛkyɛ no."
                },
                {
                    "number": 40,
                    "text": "Hwɛ, hom yɛ mbofra nkakramba ntsi hom runntum nngye ndzɛmba no nyina sesei; ɔwɔ dɛ hom nyin wɔ adom nye nokwar no ho nyimdzee no mu."
                },
                {
                    "number": 41,
                    "text": "Mma hom nnsuro, mbofra nkakramba, osiandɛ hom yɛ medze, na meedzi wiadze do konyim, na hom kã hɔn a m’Egya dze hɔn ama me no ho;"
                },
                {
                    "number": 42,
                    "text": "Na hɔn a m’Egya dze hɔn ama me no, hɔn mu biara rennyew."
                },
                {
                    "number": 43,
                    "text": "Na Egya no nye Emi yɛyɛ kor. Mowɔ Egya no mu, na Egya no so wɔ mo mu; na susuampaara dɛ hom agye me no, hom wɔ mo mu, na Mo wɔ hom mu."
                },
                {
                    "number": 44,
                    "text": "Dɛm ntsi, Mowɔ hom finimfin, na Emi nye oguanhwɛfo pa, na Israel ɔbo no. Nyia osi ne dan wɔ ɔbo yi do no ronnhwe ase da."
                },
                {
                    "number": 45,
                    "text": "Na da no bɛba a hom bɛtse me ndze na hom ehu me, na hom ehu dɛ metse ase."
                },
                {
                    "number": 46,
                    "text": "Dɛm ntsi, hom nweɔn, ama hom aayɛ krado. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/51": {
            "uri": "/study/scriptures/dc-testament/dc/51",
            "title": "Nkyerɛkyerɛ na Ahyɛmudzi 51",
            "data_type": "chapter",
            "chapter_name": "Ɔfã 51",
            "chapter_summary": [
                "1–8, Woyi Edward Partridge dɛ ɔnhwɛ dwumadzi horow na egyapadze no; 9–12, Ɔwɔ dɛ Ahotseweefo no dzi nokwar na wɔkyɛ biribiara pɛpɛɛpɛr; 13–15, Ɔwɔ dɛ wonya bishop n’adzekorabea, na wɔhyehyɛ egyapadze no dɛ mbrɛ Ewuradze ne mbra se; 16–20, Ɔwɔ dɛ Ohio yɛ bea a wɔbɔboa hɔn ano wɔ mber tsiabaa mu."
            ],
            "verses": [
                {
                    "number": 1,
                    "text": "Hom ntsie me, hom Ewuradze Nyankopɔn na ɔse, mebɛkasa akyerɛ m’akowaa Edward Partridge, na makyerɛ no kwan a ɔmfa do mfa nhwɛ dɔm yi do."
                },
                {
                    "number": 2,
                    "text": "Na ohia dɛ wɔfa me mbra no do dze yɛ nhyehyɛɛ ma hɔn; na sɛ annyɛ dɛm a, wobotwa hɔn akyen."
                },
                {
                    "number": 3,
                    "text": "Dɛm ntsi, hom mma m’akowaa Edward Partridge, nye hɔn a wɔasan mu eyi hɔn a m’enyi gye hɔn ho no nkyekyɛ nkorɔfo yi hɔn afamudze pɛpɛɛpɛr mfa mma nyimpa biara dɛ mbrɛ n’ebusua no dodow tse, dɛ mbrɛ ne gyinabew nye n’ehiadze tse."
                },
                {
                    "number": 4,
                    "text": "Na sɛ m’akowaa Edward Partridge, dze nyimpa biara n’afamudze ma no a, hom mma ɔmma no nwoma bi a ɔkyerɛ n’afamudze a ɔdze ama no, ama ɔaayɛ nedze wɔ ber a ɔyɛ asɔrba no, osiandɛ iyi yɛ ne kyɛfa na n’egyapadze wɔ asɔr no mu, kɛpem ber a ɔbɔto mbra na asɔrmba bɛkã dɛ onndzi mu wɔ asɔr no mu mbra na ahyɛmudzi ho, na dɛm ntsi, ɔmmfata dɛ ɔkã asɔr no ho."
                },
                {
                    "number": 5,
                    "text": "Na sɛ ɔtõ mbra na asɔrmba no se onndzi mu dɛ ɔbɛkã asɔr no ho a, onnyi tum dɛ ɔbɛgye adze biara a ɔdze abɔ afɔr dze ama bishop no dɛ ɔmfa mma abɔbɔfo na ehiafo a wɔwɔ asɔr no mu no; dɛm ntsi orunntum nngye dɛm akyɛdze no, na mbom ne nsa bɛkã n’afamudze a wɔdze ayɛ krataa ama no no nko."
                },
                {
                    "number": 6,
                    "text": "Na dɛm na ɔsɛ dɛ wosi ndzɛmba nyinara pi dɛ mbrɛ asaase no do mbra no se."
                },
                {
                    "number": 7,
                    "text": "Na hom mfa dza ɔyɛ nkorɔfo yi dze no mma hɔn."
                },
                {
                    "number": 8,
                    "text": "Na sika a woegya dze ama nkorɔfo yi no—hom nyi ananmusinyi bi nnsi hɔ mma nkorɔfo yĩ, na ɔmfa sika no ntɔ edziban na ntar mma nkorɔfo yi dɛ mbrɛ hɔn ehiadze tse."
                },
                {
                    "number": 9,
                    "text": "Na hom mma obiara ndzi nokwar, na hom nye nkorɔfo yi nyɛ kor ntsena, na hom nkyɛ biribiara pɛpɛɛpɛr, ama hom aayɛ kor dɛ mbrɛ mahyɛ hom no."
                },
                {
                    "number": 10,
                    "text": "Na mma hom mma kwan mma wɔmmfa dza ɔyɛ nkorɔfo yi dze no nnkɛma asɔr bi so mu mba."
                },
                {
                    "number": 11,
                    "text": "Dɛm ntsi, sɛ asɔr bi so mu mba bɛgye sika fi asɔr yi mu a, hom mma wontua mma asɔr yi dɛ mbrɛ nhyehyɛɛ a wɔbɛyɛ no tse;"
                },
                {
                    "number": 12,
                    "text": "Na iyi wondua bishop anaa ananmusinyi no a asɔrmba no bɛkã dze eyi ama hɔn no do nyɛ."
                },
                {
                    "number": 13,
                    "text": "Na bio, hom mma bishop no nhwehwɛ adzekorabea mma asɔr yi; na hom mfa ndzɛmba nyinara a ɔyɛ sika na edziban a abor nkorɔfo yi ehiadze do no mma bishop ma ɔmfa nsie."
                },
                {
                    "number": 14,
                    "text": "Na hom mma no so mfa bi nsie mma nankasa noho nye n’ebusua so, tse dɛ ma hom afa no dɛ ɔnyɛ dɛm edwuma yi."
                },
                {
                    "number": 15,
                    "text": "Na dɛm ntsi mema nkorɔfo yi kwan dɛ wɔmboa hɔn ano ntsena dɛ mbrɛ me mbra se."
                },
                {
                    "number": 16,
                    "text": "Na mehyira dɛm asaase yi dze ama hɔn mber kakraabi, kodu dɛ emi, Ewuradze, mebɛma hɔn beebi fofor na mahyɛ hɔn dɛ wɔnkɔ hɔ;"
                },
                {
                    "number": 17,
                    "text": "Na dɔn nye da no dze, wɔmmfae mmaa hɔn; dɛm ntsi, hom mma wɔntsena asaase yi do dɛ mbrɛ wɔbɛtsena do mfe pii, na iyi bɛyɛ papa ama hɔn."
                },
                {
                    "number": 18,
                    "text": "Hwɛ, iyi bɛyɛ esusudze ama m’akowaa Edward Partridge, wɔ mbea fofor nye nsɔr nyina mu."
                },
                {
                    "number": 19,
                    "text": "Na nyia wobohu dɛ odzi nokwar, odzi pɛrpɛr, na ɔyɛ odwumayɛnyi nyansafo no ɔbɔkɔ ne Ewuradze ne dɛwdzi mu na obenya nkwa a onnyiewiei."
                },
                {
                    "number": 20,
                    "text": "Nokwar, mese hom dɛ, emi nye Jesus Christ, nyia ɔreba ntsɛm wɔ dɔn a hom nnyim mu no. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/52": {
            "uri": "/study/scriptures/dc-testament/dc/52",
            "title": "Nkyerɛkyerɛ na Ahyɛmudzi 52",
            "data_type": "chapter",
            "chapter_name": "Ɔfã 52",
            "chapter_summary": [
                "1–2, Wɔhyehyɛ dɛ wɔbɛyɛ ehyiadzi no a odzi do no wɔ Missouri; 3–8, Wɔda elderfo binom a ɔsɛ dɛ wɔbɔ mu tu kwan no edzi; 9–11, Ɔwɔ dɛ elderfo no kyerɛkyerɛ dza asomafo na nkɔnhyɛfo no akyerɛw no; 12–21, Hɔn a Sunsum no ekenyan hɔn no sow ayɛyi na nyansa aba; 22–44, Woyiyi elderfo binom a sɛ worutu kwan akɔ akɛyɛ ehyiadzi wɔ Missouri a, wɔnkã asɛmpa no wɔ kwan mu."
            ],
            "verses": [
                {
                    "number": 1,
                    "text": "Hwɛ, dɛm na Ewuradze nam no Sunsum ndze do kã kyerɛ elderfo a ɔasan mu afrɛ hɔn wɔ nda a odzi ekyir yi mu no—"
                },
                {
                    "number": 2,
                    "text": "Ɔse: Emi Ewuradze, merebɛda dza mepɛ dɛ hom yɛ fi aber yi mu dze kɛpem aber a ehyiadzi a wɔrebɛyɛ no wɔ Missouri, bea a mibehyira do dze ama mo nkorɔfo a wɔyɛ Jacob n’asefo no nkaa, nye hɔn a wɔyɛ ahyɛmudzi no n’adzedzifo no edzi akyerɛ hom."
                },
                {
                    "number": 3,
                    "text": "Dɛm ntsi, nokwar, mese hom dɛ, hom mma mo nkowaa Joseph Smith, Kakraba, nye Sidney Rigdon mboaboa hɔnho na womfi hɔn efiefi na wontu kwan nkɔ Missouri asaase do."
                },
                {
                    "number": 4,
                    "text": "Na susuampaara dɛ wodzi nokwar ma me no, wɔbɛma woehu dza ɔsɛ dɛ wɔyɛ."
                },
                {
                    "number": 5,
                    "text": "Na eso, susuampaara dɛ wodzi nokwar no, wɔbɛma woehu hom egyapadze asaase no."
                },
                {
                    "number": 6,
                    "text": "Na susuampaara dɛ wonndzi nokwar no, wobotwa hɔn akyen, dɛ mbrɛ me pɛ tse, dɛ mbrɛ mohwɛ a oye ma me mpo."
                },
                {
                    "number": 7,
                    "text": "Na bio, nokwar, mese hom dɛ, hom mma m’akowaa Lyman Wight nye m’akowaa John Corrill ntu hɔn kwan no ntsɛm;"
                },
                {
                    "number": 8,
                    "text": "Na m’akowaa John Murdock, nye m’akowaa Hyrum Smith so mfa Detroit nkɔ dɛm bea kor noara do."
                },
                {
                    "number": 9,
                    "text": "Na wɔmma wɔnhyɛ akwantu no ase mfi ha nkɔ na wɔnkã nyamesɛm no wɔ kwan no do, mma wɔnnkã asɛm fofor biara nnkã dza nkɔnhyɛfo na asomafo no akyerɛw, nye dza Ɔwerɛkyekyefo no nam gyedzi mpaabɔ do bɛkyerɛ hɔn no ho."
                },
                {
                    "number": 10,
                    "text": "Wɔmma wɔnkɔ beenu beenu, na dɛm ntsi wɔmma wɔnkã nyamesɛm no wɔ kwan no do nkyerɛ mboanofo biara, na wonnuma hɔn wɔ nsu mu, na wɔmfa hɔn nsa ngu hɔn do wɔ nsu no nkyɛn."
                },
                {
                    "number": 11,
                    "text": "Na dɛm na Ewuradze se, mubotwa m’edwuma do tsia wɔ tseneneeyɛ mu, osiandɛ nda no reba a mobɔsoma atsɛmbu akɔ konyimdzi mu."
                },
                {
                    "number": 12,
                    "text": "Na wɔmma m’akowaa Lyman Wight nhwɛ yie, osiandɛ Satan rohwehwɛ apo no do dɛ ntsɛw."
                },
                {
                    "number": 13,
                    "text": "Na hwɛ, nyia odzi nokwar no, wɔbɛyɛ no ɔhwɛfo wɔ ndzɛmba pii do."
                },
                {
                    "number": 14,
                    "text": "Na bio, mebɛma hom nhwɛdo wɔ ndzɛmba nyina mu, amma wɔaanndaadaa hom; osiandɛ Satan atahye asaase do, na oefir edzi redaadaa amanaman—"
                },
                {
                    "number": 15,
                    "text": "Dɛm ntsi, nyia ɔbɔ mpaa, na ne sunsum abotow no, sɛ odzi m’ayɛdze do a ɔno na mebɛgye no."
                },
                {
                    "number": 16,
                    "text": "Nyia ɔkasa, na no sunsum abotow, na ɔdwe wɔ kasa mu na ɔma ntowdo no, sɛ odzi m’ayɛdze do a, ɔno na ɔyɛ Nyame nedze."
                },
                {
                    "number": 17,
                    "text": "Na bio, nyia noho bɔpopo wɔ mo tum ase no, wɔbɛma no ahoɔdzen, na ɔbɔsow aba a ɔfata ayɛyi na nyansa, dɛ mbrɛ me nyikyerɛ nye mo nokwar a medze ama hom no tse."
                },
                {
                    "number": 18,
                    "text": "Na bio, nyia wodzi no do konyim na ɔnnsow aba dɛ mbrɛ nhwɛdo yi kyerɛ no a, ɔnnyɛ medze."
                },
                {
                    "number": 19,
                    "text": "Dɛm ntsi, ɔnam nhwɛdo yi do hom bohu esunsum ahorow nyinara a wɔwɔ ɔsorsor n’ase."
                },
                {
                    "number": 20,
                    "text": "Na nda no aba, na mbrɛ nyimpa ne gyedzi tse no wɔbɛyɛ ama no."
                },
                {
                    "number": 21,
                    "text": "Hwɛ, mbrasɛm yi na medze ma asɔr no mu elderfo no a masan mu eyi hɔn no."
                },
                {
                    "number": 22,
                    "text": "Na bio, nokwar, mese hom dɛ, wɔmma m’akowaa Thomas B. Marsh nye m’akowaa Ezra Thayre so ntu hɔn kwan no, na wɔnkã nyamesɛm no wɔ kwan no mu araa nkodu asaase kor yi ara so do."
                },
                {
                    "number": 23,
                    "text": "Na bio, wɔmma m’akowaa Isaac Morley nye m’akowaa Ezra Booth ntu hɔn kwan, na wɔnkã nyamesɛm no so wɔ kwan no do mfa nkodu dɛm asaase kor no ara so do."
                },
                {
                    "number": 24,
                    "text": "Na bio, wɔmma mo nkowaa Edward Partridge nye Martin Harris nye mo nkowaa Sidney Rigdon na Joseph Smith, Kakraba ntu hɔn kwan no."
                },
                {
                    "number": 25,
                    "text": "Wɔmma mo nkowaa David Whitmer na Harvey Whitlock so ntu hɔn kwan, na wɔnkã asɛmpa no wɔ kwan no do, mfa mbra asaase kor no ara so do."
                },
                {
                    "number": 26,
                    "text": "Na wɔmma mo nkowaa Parley P. Pratt na Orson Pratt ntu hɔn kwan, wɔnkã asɛmpa no wɔ kwan no do, mfa mbra asaase kor no ara do mpo."
                },
                {
                    "number": 27,
                    "text": "Na wɔmma mo nkowaa Solomon Hancock na Simeon Carter so ntu hɔn kwan mfa mbra dɛm asaase kor no ara do, na wɔnkã asɛmpa no wɔ kwan no do."
                },
                {
                    "number": 28,
                    "text": "Wɔmma mo nkowaa Edson Fuller na Jacob Scott so ntu hɔn kwan."
                },
                {
                    "number": 29,
                    "text": "Wɔmma mo nkowaa Levi W. Hancock na Zebedee Coltrin so ntu hɔn kwan."
                },
                {
                    "number": 30,
                    "text": "Wɔmma mo nkowaa Reynolds Cahoon na Samuel H. Smith so ntu hɔn kwan."
                },
                {
                    "number": 31,
                    "text": "Wɔmma mo nkowaa Wheeler Baldwin na William Carter so ntu hɔn kwan."
                },
                {
                    "number": 32,
                    "text": "Na hom nhyɛ mo nkowaa Newel Knight na Selah J. Griffin beenu yi asɔfo na hɔn so wontu hɔn kwan."
                },
                {
                    "number": 33,
                    "text": "Nyew, nokwar, mese hom dɛ, wɔmma nkorɔfo yinom nyina ntu hɔn kwan nkɔ bea kor do, na mma obiara nntow wɔ ne nyɛnko ne fapem do, anaadɛ ɔmmfa kwan a ne nyɛnko afã do no do."
                },
                {
                    "number": 34,
                    "text": "Nyia obedzi nokwar no, wɔbɔbɔ noho ban na wɔama ɔasow eduaba pii."
                },
                {
                    "number": 35,
                    "text": "Na bio, mese hom dɛ, wɔmma mo nkowaa Joseph Wakefield na Solomon Humphrey ntu hɔn kwan nkɔ boka asaase do;"
                },
                {
                    "number": 36,
                    "text": "Wɔmma wɔnye hɔn ebusua ebusua nyɛ edwuma, na mma wɔnnkã biribiara nnkã dza nkɔnhyɛfo nye asomafo no, dza woehu na wɔatse na wɔgye dzi nokwar mu no, ama nkɔnhyɛ no nyina aahyɛ mã."
                },
                {
                    "number": 37,
                    "text": "Osian mbrato ntsi, wɔngye dza wɔdze maa Heman Basset no mfi ne nsamu na wɔmfa mma Simonds Ryder."
                },
                {
                    "number": 38,
                    "text": "Na bio, nokwar, mese hom dɛ, hom nhyɛ Jared Carter sɔfo, na wɔnhyɛ George James so sɔfo."
                },
                {
                    "number": 39,
                    "text": "Wɔmma elderfo a wɔaka no nhwɛ nsɔr no do na wɔnkã asɛm no nkyerɛ hɔn a wɔwɔ mantɔw a etwa hɔn ho ehyia no; na wɔmma wɔmfa hɔnankasa hɔn nsa nyɛ edwuma na mma wɔnnyɛ abosondze na emumuyɛdze biara."
                },
                {
                    "number": 40,
                    "text": "Na wɔ adze nyina mu no, wɔnkaa ehiafo na abɔbɔfo, ayarfo nye hɔn a wɔretseetsee hɔn no, na nyia ɔnnyɛ ndzɛmba yinom no nnyɛ mo suanyi."
                },
                {
                    "number": 41,
                    "text": "Na bio, hom mma mo nkowaa Joseph Smith, Kakraba, na Sidney Rigdon nye Edward Partridge ngye dasegye nwoma mfi asɔr no hɔ. Na wɔngye kor mma m’akowaa Oliver Cowdery so."
                },
                {
                    "number": 42,
                    "text": "Na dɛ mbrɛ makã no, sɛ hom dzi nokwar a, hom bɔboa hom ano edzi ehurusi wɔ Missouri asaase do, dza ɔyɛ hom egyapadze a seseiara ɔyɛ hom atamfo asaase no."
                },
                {
                    "number": 43,
                    "text": "Mbom, hwɛ, emi Ewuradze mebɛyɛ ntsɛm agye kuropɔn no wɔ ne ber mu no, na medze dɛw na enyigye abɔ nokwafo no abɔtsir."
                },
                {
                    "number": 44,
                    "text": "Hwɛ, emi nye Jesus Christ, Nyankopɔn ne Ba no, na mebɛma hɔn do wɔ da a odzi ewiei no mu. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/53": {
            "uri": "/study/scriptures/dc-testament/dc/53",
            "title": "Nkyerɛkyerɛ na Ahyɛmudzi 53",
            "data_type": "chapter",
            "chapter_name": "Ɔfã 53",
            "chapter_summary": [
                "1–3, Sidney Gilbert ne frɛ na dzibew wɔ Asɔr no mu nye wɔbɛhyɛ no elder; 4–7, Ɔnsom dɛ bishop n’ananmusinyi so."
            ],
            "verses": [
                {
                    "number": 1,
                    "text": "Hwɛ, mese ɔwo, m’akowaa Sidney Gilbert dɛ, matse wo mpaabɔ; na ase me dɛ Ewuradze wo Nyankopɔn nda dza ɔfa wo frɛ na nsanmuyi wɔ asɔr no mu, dza emi, Ewuradze maakyekyer wɔ nda a odzi ekyir yi mu no edzi nkyerɛ wo."
                },
                {
                    "number": 2,
                    "text": "Hwɛ, emi Ewuradze a wɔbɔɔ me mbeamudua mu dze maa wiadze bɔn no, dze mbrasɛm yi ma wo dɛ, ɔwɔ dɛ epow wiadze."
                },
                {
                    "number": 3,
                    "text": "Gye m’asɔfodzi to wo do, elder dzibew no mpo, ama akã gyedzi nye nnuho nye bɔnfakyɛ ho asɛm, dɛ mbrɛ m’asɛm, nye nsa a wɔdze gu do ma nsa kã Sunsum Krɔnkrɔn no se;"
                },
                {
                    "number": 4,
                    "text": "Na aayɛ ananmusinyi so ama asɔr no wɔ beebi a bishop no bɛkyerɛ, dɛ mbrɛ mbrasɛm a wɔdze bɛma ekyir yi se."
                },
                {
                    "number": 5,
                    "text": "Na bio, nokwar, mese wo dɛ, enye mo nkowaa Joseph Smith, Kakraba, nye Sidney Rigdon botu wo kwan no."
                },
                {
                    "number": 6,
                    "text": "Hwɛ, iyinom nye ayɛdze a odzi kan a wo nsa bɛkã na mber bi bɛba a wɔbɛma ehu nkaa no so, dɛ mbrɛ wo dwumadzi tse wɔ wo wenyin ture mu."
                },
                {
                    "number": 7,
                    "text": "Na bio, mepɛ dɛ ibohu dɛ nyia otsim kodu ewiei no na wɔbɛgye no nkwa. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/54": {
            "uri": "/study/scriptures/dc-testament/dc/54",
            "title": "Nkyerɛkyerɛ na Ahyɛmudzi 54",
            "data_type": "chapter",
            "chapter_name": "Ɔfã 54",
            "chapter_summary": [
                "1–6, Ɔwɔ dɛ Ahotseweefo no dzi asɛmpa n’ahyɛmu no do ama woeehu hɔn mbɔbɔr; 7–10, Ɔwɔ dɛ wosie abotar wɔ abɛbrɛsɛ mu."
            ],
            "verses": [
                {
                    "number": 1,
                    "text": "Hwɛ, dɛm na Ewuradze, nyia ɔyɛ Alpha na Omega, ahyɛse nye ewiei no, nyia wɔbɔɔ no mbeamudua mu dze maa wiadze bɔn no se—"
                },
                {
                    "number": 2,
                    "text": "Hwɛ, nokwar, nokwar, mese ɔwo m’akowaa Newel Knight dɛ, gyina pintsinn wɔ dzibew a menye wo egyina no."
                },
                {
                    "number": 3,
                    "text": "Na sɛ wo nuanom no pɛ dɛ wofi hɔn atamfo nsa a, ma wonnu hɔnho mfi hɔn bɔn ho, na wɔmbrɛ hɔnho adze nokwar mu, na hom mbotow wɔ m’enyim."
                },
                {
                    "number": 4,
                    "text": "Na osiandɛ dɛ woebu ahyɛmu a wɔnye me dzii no do no, ntsi ɔayɛ kwa, na mfaso biara nnyi ho so bio."
                },
                {
                    "number": 5,
                    "text": "Na nyia ɔnam no do ma mfom iyi bae no ndue, osiandɛ nkyɛ obeye ama no dɛ wɔbɔtow no akyen nsu mu wɔ po no bun mu."
                },
                {
                    "number": 6,
                    "text": "Mbom nhyira nye hɔn a woesie ahyɛmu no na woedzi mbrasɛm no do, na wobohu hɔn mbɔbɔr."
                },
                {
                    "number": 7,
                    "text": "Dɛm ntsi, hom mfi ha nkɔ sesei na hom nguan mfi asaase no do amma hom atamfo ammba hom do; hom ntu hom kwan no, na hom nhwehwɛ obi ma ɔnyɛ hom banodzifo, na ontuatua sika mfa mma hom."
                },
                {
                    "number": 8,
                    "text": "Na dɛm na hom ntu hom kwan mfa anee afamu nkɔ Missouri asaase do, nkodu Lamanfo hɔn ahe do."
                },
                {
                    "number": 9,
                    "text": "Na sɛ hom du hom akwantu n’ewiei a, hwɛ, mese hom dɛ, hom mbɔ bra dɛ mbrɛ nyimpa bɔ kɛpem dɛ mibesiesie beebi ama hom."
                },
                {
                    "number": 10,
                    "text": "Na bio, hom nya abotar wɔ abɛbrɛsɛ mu kɛpem dɛ mebɛba, na hwɛ, mereba ntsɛm, na medze m’akatua nam, na hɔn a wɔhwehwɛɛ m’ekyir kwan ntsɛm no benya ahomgye ama hɔn akra. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/55": {
            "uri": "/study/scriptures/dc-testament/dc/55",
            "title": "Nkyerɛkyerɛ na Ahyɛmudzi 55",
            "data_type": "chapter",
            "chapter_name": "Ɔfã 55",
            "chapter_summary": [
                "1–3, Wɔfrɛ William W. Phelps na wɔasan mu eyi no dɛ wonnuma no, na wɔnhyɛ no elder, na ɔnkã asɛmpa no; 4, Ɔwɔ dɛ ɔkyerɛw nwoma so dze ma mbofra a, wɔwɔ Asɔr no skuul mu no; 5–6, Ɔwɔ dɛ otu kwan kɔ Missouri, hɔ nye bea a ɔbɛyɛ n’edwuma."
            ],
            "verses": [
                {
                    "number": 1,
                    "text": "Hwɛ, dɛm na Ewuradze se wo, m’akowaa William, nyew, asaase nyina Ewuradze no, mafrɛ wo na masan mu eyi wo ber a wonumaa wo wɔ nsu mu ekyir no, a sɛ edze enyiwa kor yɛ biribiara dze hyɛ me enyimnyam a, ibenya bɔnfakyɛ, nye nsa a wɔdze gu do ma nsa kã Sunsum Krɔnkrɔn no;"
                },
                {
                    "number": 2,
                    "text": "Na m’akowaa Joseph Smith, Kakraba ne nsa na ɔbɛhyɛ wo elder wɔ asɔr yi mu, na akã nnuho nye bɔnfakyɛ ho asɛm, na enuma wɔ Jesus Christ, Nyame tseasefo no ne Ba ne dzin mu."
                },
                {
                    "number": 3,
                    "text": "Na hɔn a edze wo nsa bogu hɔn do no, sɛ hɔn akoma botow wɔ m’enyim a, ibenya tum dze Sunsum Krɔnkrɔn no ama hɔn."
                },
                {
                    "number": 4,
                    "text": "Na bio, wɔbɛhyɛ wo sɔfo ma aaboa m’akowaa Oliver Cowdery wɔ skuul a ɔwɔ asɔr no mu nwoma ne ntsintsimii na ne nyiyimu, na ne nkyerɛwee edwuma, ama mbofra nkakraba so enya nkyerɛkyerɛ wɔ m’enyim dɛ mbrɛ ɔsɔ m’enyi."
                },
                {
                    "number": 5,
                    "text": "Na bio, nokwar, mese wo dɛ, ɔnam iyi ntsi, enye mo nkowaa Joseph Smith, Kakraba, na Sidney Rigdon botu kwan ama hom etsim wɔ hom egyapadze asaase do ayɛ edwuma yi."
                },
                {
                    "number": 6,
                    "text": "Na bio, ma m’akowaa Joseph Coe so nye hɔn ntu kwan no. Na dza ɔaka ekyir no nyina wɔbɛda no edzi ekyir yi dɛ mbrɛ me pɛ tse. Amen."
                }
            ]
        },
        "/study/scriptures/dc-testament/dc/56": {
            "uri": "/study/scriptures/dc-testament/dc/56",
            "title": "Nkyerɛkyerɛ na Ahyɛmudzi 56",
            "data_type": "chapter",
            "chapter_name": "Ɔfã 56",
            "chapter_summary": [
                "1–2, Ɔwɔ dɛ Ahotseweefo no fa hɔn mbeamudua no na wɔkã Ewuradze do ama woeenya nkwagye; 3–13, Ewuradze hyɛ mbra na ɔdan no, na wotwa asokyewfo no kyen; 14–17, Esikafo a wɔmmboa ehiafo wondue, na ehiafo a hɔn akoma mmbobɔe wondue; 18–20, Nhyira nkã ehiafo a hɔn akoma mu tsew, na hɔn na wobenya asaase no edzi."
            ],
            "verses": [
                {
                    "number": 1,
                    "text": "Hom ntsie, O hom a hom bɔ me dzin, Ewuradze hom Nyankopɔn no na ɔse; na hwɛ, m’ebufuw adzɛw etuatsewfo do, na wobohu m’abasa nye mbrɛ m’ebufuhyew tse wɔ nsera da a m’ebufuw bɛba aman do no."
                },
                {
                    "number": 2,
                    "text": "Na nyia ɔnnkɛfa ne mbeamudua na ɔakã mo do, na onnkedzi me mbrasɛm do no, wɔrenngye no nkwa."
                },
                {
                    "number": 3,
                    "text": "Hwɛ, emi Ewuradze, mehyɛ mbra; na nyia onnkedzi do no, wobotwa no akyen wɔ mankasa me mber pa mu, ber a mahyɛ mbra no ewie na woebu mbra no."
                },
                {
                    "number": 4,
                    "text": "Dɛm ntsi, emi Ewuradze, mehyɛ mbra na mekantse no so, dɛ mbrɛ mohwɛ a oye ma me; na iyi nyina wobobua egu etuatsewfo no tsir do, Ewuradze na ɔse."
                },
                {
                    "number": 5,
                    "text": "Dɛm ntsi, masesã mbra a me dze maa mo nkowaa Thomas B. Marsh na Ezra Thayre, na medze mbra fofor ma m’akowaa Thomas dɛ ontu no kwan no ntsɛmara nkɔ Missouri asaase do, na m’akowaa Selah J. Griffin so nye no bɔkɔ."
                },
                {
                    "number": 6,
                    "text": "Na hwɛ, osian mo nkorɔfo a wɔwɔ Thompson hɔn akɔnkye ntsi, masesã mbra a mehyɛe dze maa mo nkowaa Selah J. Griffin na Newel Knight."
                },
                {
                    "number": 7,
                    "text": "Dɛm ntsi, hom mma m’akowaa Newel Knight nka hɔn nkyɛn; na dodowara a wɔabotow wɔ m’enyim na wɔpɛ dɛ wɔkɔ no botum akɔ, na ɔbɛyɛ hɔn kandzifo nye hɔn akɔ asaase a makyerɛ no do."
                },
                {
                    "number": 8,
                    "text": "Na bio, nokwar, mese wo dɛ, ɔwɔ dɛ m’akowaa Ezra Thayre nu noho fi n’ahantanyɛ nye ne pɛsɛankonya ho, na odzi mbrasɛm a medze ama no dada no do, dza mehyɛɛ no a ɔfa bea a ɔtse ho no."
                },
                {
                    "number": 9,
                    "text": "Na sɛ ɔbɛyɛ dɛm dze a, ɔnam dɛ wɔrennkyekyɛ asaase no mu ntsi, wɔbɛda ho ama ɔakɔ Missouri asaase no do;"
                },
                {
                    "number": 10,
                    "text": "Annyɛ dɛm a wɔdze ne sika a oetua no bɛma no, na oefi bea no do akɔ, na wobeyi no edzi efi m’asɔr mu, dɔm hen Ewuradze Nyankopɔn na ɔse;"
                },
                {
                    "number": 11,
                    "text": "Na sɛ sor na asaase twa mu kɔ mpo a, nsɛm yinom nnkotwa mu da, mbom wɔbɛhyɛ no mã."
                },
                {
                    "number": 12,
                    "text": "Na sɛ ɔwɔ dɛ m’akowaa Joseph Smith, Kakraba, tua sika no a, hwɛ, emi Ewuradze, mubotua ama no bio wɔ Missouri asaase do, ama hɔn a wɔdze bɛma no no enya ho akatua bio, dɛ mbrɛ hɔn ndzeyɛɛ tse;"
                },
                {
                    "number": 13,
                    "text": "Osiandɛ dza wɔyɛ no ara na hɔn nsa bɛkã ho akatua, wɔ nsaase no mpo a ɔbɛyɛ hɔn egyapadze."
                },
                {
                    "number": 14,
                    "text": "Hwɛ, dɛm na Ewuradze kã kyerɛ mo nkorɔfo—hom wɔ ndzɛmba pii yɛ na ndzɛmba pii nu homho wɔ ho; na hwɛ, hom bɔn afow aba mo hɔ, na bɔnfakyɛ biara nnyi hɔ ma hom, osiandɛ hom dan homankasa hom afotu."
                },
                {
                    "number": 15,
                    "text": "Na hom akoma nntɔ hom yamu. Na hom nndzi nokwar ekyir, mbom hom wɔ enyigye wɔ dza ɔnntsen ho."
                },
                {
                    "number": 16,
                    "text": "Hom esikafo a hom mmfa hom ahonyadze mma ehiafo wondue, na hom sika bɔdɔ hom akra ho nkandar; na iyi bɛma hom etwa kwadwom wɔ nsera nye atsɛmbu nye ebufuhyew da no mu. Otwaber apa ho, ɔhyewber aba ewiei, na me kra ennya nkwagye!"
                },
                {
                    "number": 17,
                    "text": "Hom ehiafo a hom akoma mmbobɔe wondue, hom a hom esunsum mmbotowee, na hom yafun mmee da, na hom nnyii hom nsa mmfii binom ndzɛmba ho, na enyiber ahyɛ hom enyiwa mu mã, na hom remmfa homankasa hom nsa nnyɛ edwuma!"
                },
                {
                    "number": 18,
                    "text": "Na mbom nhyira nkã hom ehiafo a hom akoma mu tsew, na hɔn a hɔn akoma abobɔ, na hɔn esunsum abotow, osiandɛ wobohu Nyankopɔn n’ahenman no dɛ ɔreba wɔ tum nye enyimnyam kɛse mu dze abɛgye hɔn; na asaase ne seradze no bɛyɛ hɔndze."
                },
                {
                    "number": 19,
                    "text": "Na hwɛ, Ewuradze bɛba, na ɔdze n’akatua nam, na obotua obiara kaw, na ehiafo bedzi dɛw."
                },
                {
                    "number": 20,
                    "text": "Na hɔn ebusuasantsen benya asaase no edzi fi ebusuasantsen ekesi ebusuasantsen afebɔɔ kesi afebɔɔ. Na afei medze dza mowɔ kã kyerɛ hom no aba ewiei. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/57": {
            "uri": "/study/scriptures/dc-testament/dc/57",
            "title": "Nkyerɛkyerɛ na Ahyɛmudzi 57",
            "data_type": "chapter",
            "chapter_name": "Ɔfã 57",
            "chapter_summary": [
                "1–3, Independence, Missouri, nye bea a wɔbɛkyekyer Zion Kuropɔn na temple no; 4–7, Ɔwɔ dɛ Ahotseweefo no tɔ nsaase na wonya egyapadze wɔ dɛm bea no do; 8–16, Ɔwɔ dɛ Sidney Gilbert bue fiadze, William W. Phelps so tsintsim mbuukuu, na Oliver Cowdery so kenkan nsɛm a wɔbɛkyerɛw no, osiesie no yie, ama wɔdze epue guado."
            ],
            "verses": [
                {
                    "number": 1,
                    "text": "Hom ntsie, Ewuradze hom Nyankopɔn no na ɔse, O m’asɔr mu elderfo a osian me mbrasɛm ntsi hom ehyia mu wɔ Missouri asaase do, asaase a meyi na matsew ho dze ama ahotseweefo dɛ wɔmboa hɔn ano wɔ do."
                },
                {
                    "number": 2,
                    "text": "Dɛm ntsi, asaase yi nye anohoba asaase no, bea a wɔbɛkyekyer Zion kuropɔn no."
                },
                {
                    "number": 3,
                    "text": "Dɛm na Ewuradze hom Nyankopɔn se, sɛ hom rohwehwɛ nyansa a, ha na nyansa wɔ: Hwɛ, bea a seseiara wɔfrɛ no Independence no nye bea no ne finimfin; na bea a wobesi temple no wɔ dɛm bea yi n’anee afamu, wɔ bea a ofi hɔ kɔ asɛndzibea no nnwar koraa."
                },
                {
                    "number": 4,
                    "text": "Dɛm ntsi, ɔyɛ nyansadze dɛ ahotseweefo no bɔtɔ dɛm asaase no, nye asaase biara a ɔda anee afamu hɔ nyinara so, ofi hɔ ara dze kesi ɔhẽ a ɔtsen da Jewfo nye Amanamamfo no mu biara ntamu hɔ no;"
                },
                {
                    "number": 5,
                    "text": "Na asaase biara a otwa sar no ho hyia nyina so, susuampaara dɛ mbrɛ m’esuafo no botum atɔ no. Hwɛ, nyansa wɔ iyi mu, ama hɔn nsa aakã dze ayɛ hɔn egyapadze a ɔwɔ hɔ daapem."
                },
                {
                    "number": 6,
                    "text": "Na hom mma m’akowaa Sidney Gilbert ngyina dzibew a medze ama no no, ɔnyɛ asɔr no n’ananmusinyi na ɔngyegye sika mfa mma asɔr no, na wɔmfa ntɔ asaase wɔ mantɔw nyina a etwa bea no ho ehyia no, dɛ mbrɛ wobotum ayɛ no wɔ tsenenee mu, susuampaara dɛ mbrɛ nyansa bɛkyerɛ."
                },
                {
                    "number": 7,
                    "text": "Na hom mma m’akowaa Edward Partridge ngyina dzibew a medze ama no no, na ɔnye hɔn a woeyi hɔn dɛ wɔmboa no no nkyekyɛ ahotseweefo no hɔn egyapadze no mma hɔn dɛ mbrɛ mahyɛ no no."
                },
                {
                    "number": 8,
                    "text": "Na bio, nokwar, mese wo dɛ, ma m’akowaa Sidney Gilbert ntsena bea no do, na ombue fiadze na ɔntɔn ndzɛmba; mbom mma ɔmmbɔ epoo wɔ eguadzi no mu, ama oeenya sika dze atɔ asaase ama ahotseweefo no wɔ hɔn yieyɛ ntsi, na ama woeetum enya biribiara a esuafo no behia a ɔbɛma woeetum atsena hɔn egyapadze asaase no do."
                },
                {
                    "number": 9,
                    "text": "Ma m’akowaa Sidney Gilbert so ngye tum krataa—hwɛ, ha na nyansa wɔ, na ma nyia ɔbɛkan biara nnya ho ntseasee—ama wɔdze ndzɛmba so asoma n’akrakyefo no a ɔafa hɔn wɔ n’edwuma mu no ma wɔdze ndzɛmba abrɛ nkorɔfo no."
                },
                {
                    "number": 10,
                    "text": "Na dɛm na yɛfa hwɛ m’ahotseweefo no, ama wɔaakã m’asɛmpa no akyerɛ hɔn a wɔtsetse sum nye owu sunsum mu wɔ mantɔw ahorow mu hɔ no."
                },
                {
                    "number": 11,
                    "text": "Na bio, nokwar, mese wo dɛ ma m’akowaa William W. Phelps ntsena bea yi do, na ontsintsim asɔr no no nwoma."
                },
                {
                    "number": 12,
                    "text": "Na hwɛ, sɛ wiadze gye dza ɔakyerɛw no to mu a—hwɛ, ha na nyansa wɔ, ma ondua tsenenee kwan do mfa nya dza obotum enya biara, wɔ ahotseweefo no hɔn yieyɛ ntsi."
                },
                {
                    "number": 13,
                    "text": "Na ma m’akowaa Oliver Cowdery mboa no, dɛ mbrɛ mahyɛ no no, na bea biara a mebɛse no dɛ ɔnkɔ no, ɔnhwɛ do nkyerɛw, na ɔntsentsen no, na ɔnsa mu, ama biribiara aakɔ do yie wɔ m’enyim, dɛ mbrɛ Sunsum no bodua no mu agye ato mu."
                },
                {
                    "number": 14,
                    "text": "Na dɛm na wɔmma hɔn a makã hɔn ho nsɛm no nye hɔn ebusua ebusua nyɛ ntsɛm dɛ mbrɛ wobotum akɛtsena Zion asaase no do, na wɔnyɛ ndzɛmba a mase hɔn no mpo."
                },
                {
                    "number": 15,
                    "text": "Na afei, ɔfa dza mese ɔmboaboa ano no—ma bishop nye asɔr no n’ananmusinyi no nsiesie ndzɛmba ntsɛmara mma dɛm ebusua ebusua no a wɔahyɛ hɔn dɛ wɔmbra asaase yi do no, na wosiesie hɔnho wie a wɔakɛtsena hɔn egyapadze asaase no do wɔ mber a obeye mu."
                },
                {
                    "number": 16,
                    "text": "Na ɔfa elderfo nye asɔrmba a wɔaka no, wɔbɛkyerɛ hɔn dza wɔnyɛ ekyir yi. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/58": {
            "uri": "/study/scriptures/dc-testament/dc/58",
            "title": "Nkyerɛkyerɛ na Ahyɛmudzi 58",
            "data_type": "chapter",
            "chapter_name": "Ɔfã 58",
            "chapter_summary": [
                "1–5, Wɔdze enyimnyam ahenkyɛw bɛhyɛ hɔn a wɔsɔw abɛbrɛsɛ no; 6–12, Ɔwɔ dɛ Ahotseweefo no siesie hɔnho dze ma eguambaa n’ayeforhyia na Ewuradze n’edzidzi no; 13–18, Bishopfo no nye ɔdodow atsɛmbuafo; 19–23, Ɔwɔ dɛ Ahotseweefo no dzi ɔman no no mu mbra do; 24–29, Ɔwɔ dɛ nyimpa dua hɔn pɛ do yɛ papa; 30–33, Ewuradze ma mbra na ɔkantse; 34–43, Sɛ nyimpa benya nnuho a, gyedɛ ɔkã no bɔn na ogyaa yɛ; 44–58, Ɔwɔ dɛ Ahotseweefo no tɔ hɔn egyapadze na wɔboa hɔn ano wɔ Missouri; 59–65, Ɔwɔ dɛ wɔkã asɛmpa no kyerɛ abɔdze biara."
            ],
            "verses": [
                {
                    "number": 1,
                    "text": "Hom ntsie, O hom elderfo a hom wɔ m’asɔr mu, na hom nyɛ aso mma m’asɛm, na hom nsũa nhu dza mepɛ a ɔfa hom ho, nye dza ɔfa asaase a masoma hom do yi."
                },
                {
                    "number": 2,
                    "text": "Na nokwar, mese hom dɛ, nhyira nkã nyia odzi me mbrasɛm do, wɔ nkwa anaa owu mu; nye nyia ogyina sɔw abɛbrɛsɛ wɔ gyedzi mu ɔnoara so na n’akatua yɛ kɛse wɔ ɔsor ahenman no mu."
                },
                {
                    "number": 3,
                    "text": "Aber yi mu hom nnkotum dze hom honam enyiwa ehu ɔfa dɛm ndzɛmba soronko a ɔbɛba ekyir a hom Nyankopɔn ahyehyɛ, nye enyimnyam a odzi abɛbrɛsɛ kɛse ekyir."
                },
                {
                    "number": 4,
                    "text": "Osiandɛ abɛbrɛsɛ kɛse ekyir na nhyira ba. Dɛm ntsi, da no bɛba a wɔbɛhyɛ hom enyimnyam ahenkyɛw; dɔn no nnsõe, na mbom ɔabɛn."
                },
                {
                    "number": 5,
                    "text": "Hom nkaa dza mekã kyerɛ hom ana, ama hom dze eesie hom akoma mu, na hom agye dza ɔkã do yi."
                },
                {
                    "number": 6,
                    "text": "Hwɛ, nokwar, mese hom dɛ, iyi ntsi na masoma hom—ama hom aayɛ setsie, na woeesiesie hom akoma ama hom aagye dase wɔ ndzɛmba a ɔreba ho;"
                },
                {
                    "number": 7,
                    "text": "Na ama woeedzi hom nyi so wɔ fapem a hom bɔtow, nye dase a hom bɛgye wɔ asaase a wɔbɛkyekyer Nyankopɔn ne Zion wɔ do no ho;"
                },
                {
                    "number": 8,
                    "text": "Na ama woeesiesie edziban a angoa wɔ mu dze ama ehiafo; nyew, edziban a angoa wɔ mu, wenyin a ɔagyen atɔ mu a wɔasɔn do krɔnn, ama wiadze eehu dɛ nkɔnhyɛfo hɔn anomusɛm nnkɛyɛ kwa;"
                },
                {
                    "number": 9,
                    "text": "Nyew, edzidzi wɔ Ewuradze fie, a wɔayɛ no yie na wɔato nsa afrɛ aman nyina."
                },
                {
                    "number": 10,
                    "text": "Odzi kan, wɔbɛfrɛ esikafo nye enyimdzefo, enyansafo nye ekunyin;"
                },
                {
                    "number": 11,
                    "text": "Na iyi ekyir no na mo tum da no bɛba; nkyii na ehiafo, mpakye, nye efurafo, nye etsitsifo bɛba Eguambaa n’ayefor ase, na woebedzi Ewuradze n’edziban no a oesiesie ama dɛm da kɛse a ɔbɛba no."
                },
                {
                    "number": 12,
                    "text": "Hwɛ, emi, Ewuradze na makã."
                },
                {
                    "number": 13,
                    "text": "Na ama dasegye yi eefi Zion akɔ, nyew, efi Nyame n’egyapadze kuropɔn no anomu—"
                },
                {
                    "number": 14,
                    "text": "Nyew, iyi ho ntsi na masoma hom wɔ hɔ no, na meyi m’akowaa Edward Partridge, na medze dɛm dwumadzi yi aahyɛ ne nsa wɔ asaase yi do."
                },
                {
                    "number": 15,
                    "text": "Mbom sɛ oennu noho wɔ no bɔn a ɔyɛ ekyingye nye akoma a oepirim no ho a, ɔnhwɛ yie mma ɔaannhwe ase."
                },
                {
                    "number": 16,
                    "text": "Hwɛ wɔdze n’edwuma ama no, na wɔremmfa mma bio."
                },
                {
                    "number": 17,
                    "text": "Na nyia wɔdze dɛm dwumadzi yi ahyɛ ne nsa no, nna wɔayɛ no ɔdodow ɔtsɛmbuafo, tse dɛ mbrɛ wɔyɛɛ no tsetseberdo no, ama ɔakyekyɛ Nyame n’egyapadze asaase no dze ama ne mba;"
                },
                {
                    "number": 18,
                    "text": "Na ogyina pɛrpɛrdzi ne dasegye nye n’apamfo hɔn mboa do ebu atsɛn dɛ mbrɛ ahenman no ne mbra a wɔdze ama Nyame no nkɔnhyɛfo no tse."
                },
                {
                    "number": 19,
                    "text": "Na nokwar, mese hom dɛ, wobedzi me mbra do wɔ asaase yi do."
                },
                {
                    "number": 20,
                    "text": "Mma nyimpa bi nndwen dɛ ɔyɛ ɔhwɛdofo, mbom hom mma Nyankopɔn nhwɛ nyia obu atsɛn no do, wɔ nankasa n’afotu na kwan a ɔpɛ do, mekyerɛ nyia otu fo anaa ɔtse atsɛmbu egua do no."
                },
                {
                    "number": 21,
                    "text": "Mma wɔmma obiara nntõ mbra a ɔwɔ asaase no do no, osiandɛ nyia odzi Nyankopɔn ne mbra do no nnsɛ dɛ ɔtõ mbra a ɔwɔ asaase no do no."
                },
                {
                    "number": 22,
                    "text": "Dɛm ntsi, hom mbrɛ homho adze mfa mma tum biara a ɔwɔ hɔ, kesi ber a nyia ɔyɛ nedze dɛ odzi hen no bedzi hen, na ɔdze atamfo nyinara ahyɛ n’ananadze."
                },
                {
                    "number": 23,
                    "text": "Hwɛ, mbra a hom nsa akã efi mo hɔ no yɛ asɔr ne mbra, na dɛm kan yi na hom bɛda no edzi. Hwɛ, ha na nyansa wɔ."
                },
                {
                    "number": 24,
                    "text": "Na afei, dɛ mbrɛ mekãe a ɔfa m’akowaa Edward Partridge ho no, asaase yi nye bea a ɔnye hɔn a oeyi dɛ wɔyɛ n’apamfo no ntsena; na nyia meyi no dɛ ɔnhwɛ m’adzekorabea do no so ntsena asaase yi do bi;"
                },
                {
                    "number": 25,
                    "text": "Dɛm ntsi, hom mma wɔnye hɔn ebusua ebusua nyina mbra asaase yi do, ama wɔnye hɔnho nye emi aafa apam."
                },
                {
                    "number": 26,
                    "text": "Na hwɛ, ɔnnsɛ dɛ mehyɛ hom wɔ ndzɛmba nyinara mu; osiandɛ nyia wɔhyɛ no wɔ ndzɛmba nyinara mu no yɛ onyihafo na ɔnnyɛ akowaa nyansafo; dɛm ntsi, orinnya akatua biara;"
                },
                {
                    "number": 27,
                    "text": "Nokwar mese dɛ, ɔsɛ dɛ nyimpa dze enyimpi yɛ adzepa, na wɔdze hɔnankasa hɔn pɛ yɛ ndzɛmba pii, ama woeetum ada ndzeyɛtsenenee pii edzi;"
                },
                {
                    "number": 28,
                    "text": "Osiandɛ tum no wɔ hɔn mu ntsi, wɔyɛ dza hɔnankasa wɔpɛ. Na susuampaara dɛ adasa yɛ papa no wɔrennyew hɔn akatua wɔ kwan biara do."
                },
                {
                    "number": 29,
                    "text": "Na mbom nyia ɔnnyɛ biribiara gyedɛ wɔahyɛ no ana, na ɔdze akoma a ekyingye wɔ mu bɛgye mbrasɛm no na ɔayɛ ho akwadwer no, ɔno na wobu no fɔ."
                },
                {
                    "number": 30,
                    "text": "Emi nye woana a meyɛɛ nyimpa, Ewuradze na ɔse na sɛ oenndzi me mbrasɛm do a munnkobu no fɔ?"
                },
                {
                    "number": 31,
                    "text": "Emi nye woana, Ewuradze na ɔse, na mobɔɔ anohoba a menndzi do?"
                },
                {
                    "number": 32,
                    "text": "Mehyɛ mbra na adasa nndzi do; mekantse na hɔn nsa nnkã nhyira no."
                },
                {
                    "number": 33,
                    "text": "Na wɔkã wɔ hɔn akoma mu dɛ: Iyi nnyɛ Ewuradze n’edwuma, osiandɛ anohoba no annhyɛ mã. Mbom dɛm nkorɔfo no ndue, osiandɛ hɔn akatua esuma wɔ ase rotweɔn, na onnyi sor."
                },
                {
                    "number": 34,
                    "text": "Na afei merekyerɛ hom biribi bio a ɔfa asaase yi ho."
                },
                {
                    "number": 35,
                    "text": "Ɔyɛ nyansadze ma me dɛ m’akowaa Martin Harris bɛyɛ fasusu dze ama asɔr no, dɛ ɔdze ne sika bogu bishop a ɔwɔ asɔr mu no enyim."
                },
                {
                    "number": 36,
                    "text": "Na hwɛ, iyi so nye mbra a medze ma nyimpa biara a ɔba asaase yi do dɛ obenya egyapadze; na ɔmfa ne sika nyɛ dza mbra no bɛkyerɛ."
                },
                {
                    "number": 37,
                    "text": "Na ɔyɛ nyansadze so dɛ wɔbɔtotɔ nsaase wɔ Independence hɔ na woesi adzekoradan nye dan a wobetsintsim nwoma wɔ mu."
                },
                {
                    "number": 38,
                    "text": "Na nsɛm bi so a ɔfa m’akowaa Martin Harris ho no, Sunsum no dze bɛma no, ama oenya n’egyapadze dɛ ma oye ma no no;"
                },
                {
                    "number": 39,
                    "text": "Na wɔmma onnu noho wɔ no bɔn ho, osiandɛ ɔper hwehwɛ wiadze mu abɔdzin."
                },
                {
                    "number": 40,
                    "text": "Afei so wɔmma m’akowaa William W. Phelps ngyina dzibew a medze no esi no, na ɔngye n’egyapadze wɔ asaase no do."
                },
                {
                    "number": 41,
                    "text": "Na afei so ɔwɔ dɛ onu noho, osiandɛ ɔnnsɔ emi, Ewuradze m’enyi, na ɔpɛ dɛ ɔbɔ obiara do wɔ biribiara mu, na ɔnndwe koraa wɔ m’enyim."
                },
                {
                    "number": 42,
                    "text": "Hwɛ, nyia oenu noho wɔ no bɔn ho no—ɔno na wɔdze no bɔn akyɛ, na Emi, Ewuradze, merennkaa no bio."
                },
                {
                    "number": 43,
                    "text": "Ɔnam iyi do na hom bohu dɛ sɛ nyimpa no enu noho wɔ no bɔn ho a—hwɛ, ɔbɛkã no bɔn no akyerɛ na ɔatwe noho efi ho."
                },
                {
                    "number": 44,
                    "text": "Na afei, nokwar, merekã biribi a ɔfa m’asɔr mu elderfo nkaa no ho, aber no nnyae mmbae, na aka mfe piinara ansaana hɔn nsa akã hɔn egyapadze wɔ asaase yi do, gyedɛ wɔnam gyedzi mpaabɔ do nya pɛ no, anaadɛ gyedɛ Ewuradze nankasa dze ma hɔn."
                },
                {
                    "number": 45,
                    "text": "Na hwɛ, wobepĩapĩa nyimpa aboa ano efi asaase n’ano nyina do."
                },
                {
                    "number": 46,
                    "text": "Dɛm ntsi, hom mboa hom ano; na hɔn a onnyi dɛ wɔtsena asaase yi do no, wɔmma wɔnkã asɛmpa no wɔ mantɔw ahorow a etwa asaase yi ho ehyia no do; na sɛ wowie a, wɔmma wɔnsan hɔn ekyir nkɔ hɔn efiefi."
                },
                {
                    "number": 47,
                    "text": "Wɔmma wɔnkã asɛmpa no wɔ kwan no do, na wɔngye nokwar no ho dase wɔ mbea nyina, na wɔnse esikafo, ebirɛmpɔn na abɔbɔfo, nye ehiafo nyina dɛ wonnu hɔnho."
                },
                {
                    "number": 48,
                    "text": "Na wɔmma wɔnkyekyer nsɔr, wɔ mber dodow a nyimpa a wɔwɔ asaase no do no bonu hɔnho."
                },
                {
                    "number": 49,
                    "text": "Na wɔmma asɔr no nyi ananmusinyi a ɔbɛgyegye sika efi asɔr a ɔwɔ Ohio no hɔ dze atotɔ nsaase wɔ Zion."
                },
                {
                    "number": 50,
                    "text": "Na mehyɛ m’akowaa Sidney Rigdon dɛ ɔnkyerɛw mbrɛ Zion asaase no tse ho asɛm na ɔnkyerɛw Nyame n’apɛdze nyina so a sunsum no bɛda no edzi akyerɛ no no;"
                },
                {
                    "number": 51,
                    "text": "Na wɔmfa nwoma na edzin na sika a wobotua, na wɔmfa sika no nhyɛ bishop noara ne nsa, anaa ananmusinyi no nsa dɛ mbrɛ ɔnoara ɔpɛ anaa ɔbɛkyerɛ, na wɔmfa ntotɔ nsaase mma Nyame ne mba ma wɔmfa nyɛ hɔn egyapadze."
                },
                {
                    "number": 52,
                    "text": "Na hwɛ, nokwar, mese hom dɛ, Ewuradze pɛ dɛ n’esuafo nye adasamba bue hɔn akoma mu, dze tɔ ɔman no mantamu yi nyina dɛ mbrɛ mber bɛma ho kwan."
                },
                {
                    "number": 53,
                    "text": "Hwɛ, ha na nyansa wɔ. Ma wɔnyɛ iyi, annyɛ dɛm a worinnya egyapadze biara, nna gyedɛ wɔkã bɔgya gu ana."
                },
                {
                    "number": 54,
                    "text": "Na bio, susuampaara dɛ hom enya asaase no, hom nhwehwɛ edwimfo ahorow nyina na hom mfa hɔn mbra asaase no do, ma wɔmbɛyɛ edwuma mfa mma Nyame n’ahotseweefo."
                },
                {
                    "number": 55,
                    "text": "Ma wɔnyɛ dɛm ndzɛmba yi nyina esiado esiado; na wɔmma bishop anaa asɔr no n’ananmusinyi no mma wonhu asaase no do ndzinoa nyina ofi ber to ber."
                },
                {
                    "number": 56,
                    "text": "Na mma wɔmmpɛ ntsɛm, anaadɛ mma wonntu mbirika wɔ mboano edwuma no ne yɛ ho; na mbom wɔmfa afotusɛm a asɔr no mu elderfo no hɔn nsa bɛkã wɔ ehyiadzi ase ofi ber to ber no do no nyɛ."
                },
                {
                    "number": 57,
                    "text": "Na ma m’akowaa Sidney Rigdon ntsew asaase yi nye bea a wobesi temple ama Ewuradze no ho na ontu nhyɛ Ewuradze nsa."
                },
                {
                    "number": 58,
                    "text": "Na hom mfrɛ nhyiamu; na ɔno ekyir no wɔmma mo nkowaa Sidney Rigdon nye Joseph Smith, Kakraba, nye Oliver Cowdery so nsan hɔn ekyir nkɔ hɔnankasa hɔn asaase do nkɔsɔw edwuma nkaa no a mehyɛɛ hɔn dɛ wɔnyɛ no do, nye dza aka a ehyiadzi no bɛkyerɛ."
                },
                {
                    "number": 59,
                    "text": "Na mma obiara nnsan n’ekyir mmfi asaase yi do nnkɔ gyedɛ ɔagye dase wɔ dza onyim nye dza ɔgye dzi nokwar mu no ho wɔ kwan no do."
                },
                {
                    "number": 60,
                    "text": "Wɔngye biribiara a wɔdze maa Ziba Peterson no mfi ne nsamu; na wɔmma ɔnyɛ asɔrba ara wɔ asɔr no mu, na ɔnkã enuanom no ho na ɔmfa nankasa ne nsa nyɛ edwuma, kesi dɛ wɔbɛtsẽa no ara yie wɔ no bɔn ho; osiandɛ ɔnnkã no bɔn, na osusuu dɛ obotum dze esuma."
                },
                {
                    "number": 61,
                    "text": "Ma asɔr no mu elderfo nkaa a wɔreba asaase yi do no a hɔn mu binom woehyira hɔn mbordo no so nyɛ ehyiadzi wɔ asaase yi do."
                },
                {
                    "number": 62,
                    "text": "Na wɔmma m’akowaa Edward Partridge nhwɛ ehyiadzi a wɔrebɛyɛ no do."
                },
                {
                    "number": 63,
                    "text": "Na wɔmma hɔn a wɔresan aba no so nkã asɛmpa no na wɔngye dase wɔ ndzɛmba a woeyi akyerɛ hɔn no ho wɔ kwan no do."
                },
                {
                    "number": 64,
                    "text": "Na, nokwar, ɔwɔ dɛ ndze no fi bea yi do kɔ wiadze nyina mu, dze ekodu asaase ano noho nyina do—Ɔwɔ dɛ wɔkã asɛmpa no kyerɛ abɔdze nyina, na nsɛnkyerɛdze bedzi hɔn a wɔgye dzi no ekyir."
                },
                {
                    "number": 65,
                    "text": "Na hwɛ, Nyimpa Ba no reba. Amen."
                }
            ]
        },
        "/study/scriptures/dc-testament/dc/59": {
            "uri": "/study/scriptures/dc-testament/dc/59",
            "title": "Nkyerɛkyerɛ na Ahyɛmudzi 59",
            "data_type": "chapter",
            "chapter_name": "Ɔfã 59",
            "chapter_summary": [
                "1–4, Wobehyira Ahotseweefo nokwafo no a wɔwɔ Zion; 5–8, Ɔwɔ dɛ wɔdɔ Ewuradze, wɔsom no na wodzi Ne mbrasɛm do; 9–19, Sɛ Ahotseweefo no sie Ewuradze Ne da no krɔnkrɔn a, wobehyira hɔn wɔ honam nye sunsum mu; 20–24, Wɔbɔ atseneneefo no anohoba dɛ wobenya asomdwee wɔ wiadze yi mu nye onnyiewiei nkwa wɔ wiadze a ɔreba no mu."
            ],
            "verses": [
                {
                    "number": 1,
                    "text": "Hwɛ, Ewuradze se, nhyira akã hɔn a wɔaba asaase yi do a wɔdze enyiwa kor hwɛ m’enyimnyam dɛ mbrɛ me mbrasɛm no se."
                },
                {
                    "number": 2,
                    "text": "Na hɔn a wɔbɛtsena nkwa mu no benya asaase yi edzi, na hɔn a wobowu no bɔhom efi hɔn berɛ nyina mu, na hɔn ndwuma bedzi hɔn ekyir; na wobenya ahenkyɛw wɔ m’Egya fie no a mesiesie ama hɔn no mu."
                },
                {
                    "number": 3,
                    "text": "Nyew, nhyira akã hɔn a hɔn anamɔn si Zion asaase do, hɔn a wɔayɛ setsie ama m’asɛmpa no; na hɔn akatua nye dɛ wobenya asaase no do ndzepa nyina na ɔbɔsow aba wɔ n’ahoɔdzen mu."
                },
                {
                    "number": 4,
                    "text": "Na wɔdze nhyira so a ofi sor bɛhyɛ hɔn ahenkyɛw; nyew, mbrasɛm a ɔkã ho no nnyɛ kuma, nye nyikyerɛ wɔ n’aber mu—hɔn a wodzi nokwar na wosi nketse wɔ m’enyim no."
                },
                {
                    "number": 5,
                    "text": "Dɛm ntsi, medze mbrasɛm yi ma hɔn se dɛ: Hom mfa hom akoma nyina, nye hom ahom, hom adwen, nye hom ahoɔdzen nyina ndɔ Ewuradze hom Nyankopɔn, na hom nsom no wɔ Jesus Christ ne dzin mu."
                },
                {
                    "number": 6,
                    "text": "Hom ndɔ hom nyɛnko dɛ homankasa homho. Mma hom nnwia adze; mma hom nntõ awar, na mma hom nndzi ewu so, anaadɛ mma hom nnyɛ biribiara a ɔtsetse dɛm."
                },
                {
                    "number": 7,
                    "text": "Hom nda Ewuradze hom Nyankopɔn ase wɔ adze nyina mu."
                },
                {
                    "number": 8,
                    "text": "Hom mbɔ afɔr mma Ewuradze hom Nyankopɔn wɔ tseneneeyɛ mu, hom mfa akoma a abobɔ nye sunsum a abotow mpo nyɛ."
                },
                {
                    "number": 9,
                    "text": "Aama hom eetum aatsew homho efi wiadze nkekãa ho, hom nkɔ mpaabɔ fie wɔ me da krɔnkrɔn no mu nkedzi sacrament no;"
                },
                {
                    "number": 10,
                    "text": "Na nokwar, iyi nye da a woeyi esi hɔ ama hom dɛ hom nhom mfi hom ndwuma nyina ho, na hom nsom Ɔsorsornyi no;"
                },
                {
                    "number": 11,
                    "text": "Naaso, hom tum bɔ hom anohoba wɔ tseneneeyɛ mu da biara na aber biara."
                },
                {
                    "number": 12,
                    "text": "Mbom hom nkaa dɛ Ewuradze ne da yi, ɔwɔ dɛ hom bɔ hom afɔr ma Ɔsorsornyi no, na hom dzi hom sacrament no, na hom nkã hom bɔn nkyerɛ hom nuanom, na wɔ Ewuradze enyim."
                },
                {
                    "number": 13,
                    "text": "Na ɔnnsɛ dɛ hom yɛ biribiara wɔ dɛm da yi mu, na mbom hom mfa komakor nyɛ hom edziban ama hom akɔnkye eedzi mu, anaa yɛbɛkã dɛ, ama hom enyigye aahyɛ mã."
                },
                {
                    "number": 14,
                    "text": "Nokwar, iyi nye akɔnkye na mpaabɔ, anaa yɛbɛkã dɛ, enyigye na mpaabɔ."
                },
                {
                    "number": 15,
                    "text": "Na mber dodow a hom dze akoma a enyigye ahyɛ no mã nye enyimtsewee da ase wɔ ndzɛmba yinom ne yɛ ho, na hom nnyɛ no atwetwesi mu, osiandɛ iyi yɛ bɔn, na mbom hom dze enyigye akoma nye enyimtsewee yɛ—"
                },
                {
                    "number": 16,
                    "text": "Nokwar mese dɛ, mber dodow a hom yɛ iyi no, asaase ne mãhyɛ yɛ homdze, hamu mbowa nye wimu ntumbowa nye dza wɔfow ndua nye dza wɔnantsew asaase do nyina;"
                },
                {
                    "number": 17,
                    "text": "Nyew, nye ahataw, nye ndzepa a ofi asaase mu ba, dɛ ɔyɛ dza wodzi anaa wɔdze yɛ efuradze, anaa wɔdze si adan, anaa asɛn anaa nduaba kwã, anaa ture anaa wenyin ture;"
                },
                {
                    "number": 18,
                    "text": "Nyew, ndzɛmba nyina a ofi asaase mu ba, wɔ ne ber ano no, wɔyɛe dze maa nyimpa ne yieyɛ, dɛ ɔnsɔ enyi na ɔmfa dɛw nhyɛ akoma mu;"
                },
                {
                    "number": 19,
                    "text": "Nyew, wɔmfa nyɛ edziban nye efuradze, ama wɔayɛ dɛw, na wɔayɛ huam, wɔahyɛ honandua no dzen na woekenyan ɔkra no."
                },
                {
                    "number": 20,
                    "text": "Na ɔyɛ Nyame enyigye dɛ ɔdze ndzɛmba yinom ama nyimpa; na dɛm ntsi na ɔyɛe, na dɛ wonsusu ne ndzii ho, na mma wonndzi no ntrado, na mma wɔmmbɔ epoo so wɔ ho."
                },
                {
                    "number": 21,
                    "text": "Na biribiara nnyi hɔ a nyimpa nam do fom Nyankopɔn, anaa obiara nnyi hɔ a n’ebufuhyew dzɛw no do, kã hɔn a wɔnngye nnto mu dɛ ne nsa wɔ biribiara mu, na wonndzi ne mbrasɛm do."
                },
                {
                    "number": 22,
                    "text": "Hwɛ, iyi nye dza mbra no nye nkɔnhyɛfo no akã; dɛm ntsi, mma hom nnhaw me bio wɔ asɛm yi ho."
                },
                {
                    "number": 23,
                    "text": "Mbom hom nhu dɛ nyia ɔyɛ tsenenee ndwuma no benya n’akatua, obenya asomdwee so mpo wɔ wiadze yi mu, nye onnyiewiei nkwa wɔ wiadze a ɔreba no mu."
                },
                {
                    "number": 24,
                    "text": "Emi, Ewuradze na makã dɛm, na Sunsum no gye ho dase. Amen."
                }
            ]
        },
        "/study/scriptures/dc-testament/dc/60": {
            "uri": "/study/scriptures/dc-testament/dc/60",
            "title": "Nkyerɛkyerɛ na Ahyɛmudzi 60",
            "data_type": "chapter",
            "chapter_name": "Ɔfã 60",
            "chapter_summary": [
                "1–9, Ɔwɔ dɛ elderfo no kã asɛmpa no kyerɛ mboanofo emumuyɛfo no; 10–14, Onnyi dɛ wɔsɛɛ hɔn mber, anaa wɔdze hɔn talent sie; 15–17, Wobotum ahohor hɔn anan ho dze ayɛ dasegye etsia hɔn a wɔpow asɛmpa no."
            ],
            "verses": [
                {
                    "number": 1,
                    "text": "Hwɛ, dɛm na Ewuradze se n’asɔr mu elderfo no a ɔwɔ dɛ wɔsan hɔn ekyir ntsɛm kɔ asaase a wofi bae no: Hwɛ, ɔyɛ me enyigye dɛ hom aba ha;"
                },
                {
                    "number": 2,
                    "text": "Mbom minnyi hom mu binom ho enyigye koraa, osiandɛ wommbue hɔn ano, na wɔdze talent a medze ama hɔn no esuma osiandɛ wosuro nyimpa. Nkorɔfo a wɔtse dɛm no wondue, na m’ebufuhyew no redzɛw tsia hɔn."
                },
                {
                    "number": 3,
                    "text": "Na ɔbɛba dɛ sɛ woenndzi nokwar amma me a, wɔbɛgye dza wɔwɔ no mpo efi hɔn nsamu."
                },
                {
                    "number": 4,
                    "text": "Na emi, Ewuradze, na midzi hen wɔ sor na asaase nsordaafo do; na da a mebeyi m’egudze no, nyimpa nyina bohu dza ɔda Nyame no tum edzi no mbrɛ ɔtse."
                },
                {
                    "number": 5,
                    "text": "Na nokwar, mebɛkã dza ɔfa hom kwan a hom rubotu akɔ asaase a hom fi do bae no ho akyerɛ hom. Hom nyɛ nsuhɛn bi, anaa hom ntɔ, dɛ mbrɛ hom hwɛ a oye ma hom, ɔmmfa mo ho, na hom ntu kwan no ntsɛm nkɔ bea a wɔfrɛ no St. Louis."
                },
                {
                    "number": 6,
                    "text": "Na sɛ hom du hɔ a, hom mma mo nkowaa Sidney Rigdon, Joseph Smith, Kakraba, nye Oliver Cowdery nsɔw hɔn akwantu no do nkɔ Cincinnati;"
                },
                {
                    "number": 7,
                    "text": "Na wɔ bea yi do na hom mma wɔmma hɔn ndze do ntsẽa mu kɛse mbɔ m’asɛm no dawur, mma wɔmmfa ebufuw anaadɛ wɔnngye kyim, na mbom wɔmma nsa krɔnkrɔn do wɔ hɔn do. Na emi mubotum mayɛ hom krɔnkrɔn, na medze hom bɔn akyɛ hom."
                },
                {
                    "number": 8,
                    "text": "Na hom mma hɔn a wɔaka no mfi St. Louis hɔ nkɔ nkɛkã asɛm no, wɔnkɔ no beenu beenu, na mma wɔnnkɔ no ɔhardo, wɔntɔ hɔn bo nkyima mboanofo emumuyɛfo no mu nkã asɛm no nkyerɛ hɔn, nkodu dɛ wɔbɛsan hɔn ekyir akɔ hɔn nsɔr a wofi mu bae no."
                },
                {
                    "number": 9,
                    "text": "Na ne nyinara nsɔr no yieyɛ ho ntsi a; na iyi ho ntsi na masoma hɔn."
                },
                {
                    "number": 10,
                    "text": "Na wɔmma m’akowaa Edward Partridge nyi sika a medze ama no no bi mfa mma me elderfo a mahyɛ hɔn dɛ wɔnsan hɔn ekyir mbra no."
                },
                {
                    "number": 11,
                    "text": "Na nyia obotum no, wɔmma ɔmfa nsan mma asɔr n’ananmusinyi no; na nyia orunntum no, mma wommbisa no."
                },
                {
                    "number": 12,
                    "text": "Na afei mekasa kyerɛ hɔn a wɔaka a ɔsɛ dɛ wɔba asaase yi do no."
                },
                {
                    "number": 13,
                    "text": "Hwɛ, wɔasoma hɔn dɛ wɔnkɛkã m’asɛmpa no wɔ mboanofo emumuyɛfo mu; dɛm ntsi, mehyɛ hɔn dɛ: Mma wɔnnyɛ akwadwer mmfa nnsɛɛ hɔn mber, na mma wɔmmfa hɔn talent nnsie ɔno worunnhu."
                },
                {
                    "number": 14,
                    "text": "Na hom ba Zion asaase do, na hom bɔ m’asɛm no dawur wie a, hom nsan hom ekyir ntsɛm mbra mbɔbɔ m’asɛm no dawur wɔ mboanofo emumuyɛfo no mu, mma hom nnyɛ no ɔhyew do anaa wɔ ebufuw do, nna nnyɛ aperdzi mu."
                },
                {
                    "number": 15,
                    "text": "Na hom mporoporow hom ananadze huntuma ngu hɔn a wɔanngye hom no, nnyɛ wɔ hɔn enyim amma aannhyɛ hɔn ebufuw, na mbom wɔ nsumaamu; na hom nhohor hom ananho mfa ngye dase ntsia hɔn wɔ atsɛmbu da no mu."
                },
                {
                    "number": 16,
                    "text": "Hwɛ, kakra yi dɔɔ sõ ma hom, na iyi yɛ nyia ɔsomaa hom ne pɛ."
                },
                {
                    "number": 17,
                    "text": "Na mubodua m’akowaa Joseph Smith, Kakraba, n’anomu do akã dza ɔfa Sidney Rigdon nye Oliver Cowdery ho. Hɔn a wɔbɛka ekyir no. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/61": {
            "uri": "/study/scriptures/dc-testament/dc/61",
            "title": "Nkyerɛkyerɛ na Ahyɛmudzi 61",
            "data_type": "chapter",
            "chapter_name": "Ɔfã 61",
            "chapter_summary": [
                "1–12, Ewuradze ahyɛ mom dɛ adzesɛɛ pii bɛba esu no do; 13–22, John dom esu no, na ɔsɛɛfo no nam nsu no do; 23–29, Binom wɔ tum a wɔdze kasa kyerɛ esu no; 30–35, Elderfo no wɔdɛ wotu kwan beenu beenu na wɔkã asɛmpa no; 36–39, Ɔwɔ dɛ wosiesie hɔnho dze ma Nyimpa Ba no ne mbae."
            ],
            "verses": [
                {
                    "number": 1,
                    "text": "Hom nhwɛ, na hom ntsie nyia ɔwɔ tum nyinara no ne ndze, nyia ɔwɔ hɔ fi daapem kesi daapem, Alpha na Omega, ahyɛse na ewiei no mpo."
                },
                {
                    "number": 2,
                    "text": "Hom nhwɛ, nokwar, dɛm na Ewuradze se hom, O hom a hom yɛ m’asɔr mu elderfo, hom a hom ehyia mu wɔ bea yi do, hom a wɔdze hom bɔn akyɛ hom, na Emi, Ewuradze, na medze bɔn kyɛ, meyɛ mbɔbɔrhufo ma hɔn a wɔdze akoma a abotow kã hɔn bɔn;"
                },
                {
                    "number": 3,
                    "text": "Mbom nokwar, mese hom dɛ, onnhia dɛ hom, me elderfo kuw nyina, botwa nsu yi ɔhardo, wɔ ber a dɔm a wɔtsetse esu yi n’afã na n’afã nyina rehera wɔ ekyingye mu."
                },
                {
                    "number": 4,
                    "text": "Naaso, me ma ho kwan ama hom aagye ho dase; hwɛ mbusu pii wɔ esu yi do, na ne kɛse wɔ ekyir;"
                },
                {
                    "number": 5,
                    "text": "Na Emi, Ewuradze, mahyɛ mom wɔ m’ebufuw mu dɛ ɔsɛɛ pii mbra esu no do; nyew, nkanka wɔ esu yinom no do."
                },
                {
                    "number": 6,
                    "text": "Naaso, honam nyinara wɔ me nsamu, na nyia odzi nokwar wɔ hom mu no rennhera wɔ esu no do."
                },
                {
                    "number": 7,
                    "text": "Dɛm ntsi, ohia dɛ m’akowaa Sidney Gilbert nye m’akowaa William W. Phelps bɛyɛ ntsɛm akɔ hɔn soma na wɔakɛyɛ hɔn nyamedwuma no."
                },
                {
                    "number": 8,
                    "text": "Mbom mennkɛpɛ dɛ hom befi ha akɔ gyedɛ wɔatsẽa hom wɔ hom bɔn nyina ho, ama hom aayɛ kor, na hom annhera wɔ emumuyɛdze mu."
                },
                {
                    "number": 9,
                    "text": "Mbom seseiara, nokwar, mese, oye ma me dɛ hom bɛpaapaa mu. Dɛm ntsi, wɔmma mo nkowaa Sidney Gilbert nye William W. Phelps mfa hɔn dɔm dadaw no, na wontu hɔn kwan wɔ ɔhardo ama woeetum ayɛ hɔn nyamedwuma no nyina, na wɔnam gyedzi do bedzi konyim."
                },
                {
                    "number": 10,
                    "text": "Na mber dodow a wobedzi nokwar no, wɔbɔkora hɔn do, na emi, Ewuradze mebɛkã hɔn ho."
                },
                {
                    "number": 11,
                    "text": "Na wɔmma hɔn a wɔaka no mfa hɔn adzefuradze a wohia."
                },
                {
                    "number": 12,
                    "text": "Wɔmma m’akowaa Sidney Gilbert mfa dza wonnhia no so nkɔ, dɛ mbrɛ hom adwen besi pi wɔ ho."
                },
                {
                    "number": 13,
                    "text": "Na afei, hwɛ, hom yieyɛ ntsi na medze mbrasɛm a ɔfa ndzɛmba yinom ho ma hom; na Emi, Ewuradze, menye hom beyi atsɛn dɛ mbrɛ menye tsetseberdomba yɛe no."
                },
                {
                    "number": 14,
                    "text": "Hwɛ, Emi Ewuradze, mihyiraa esu no ahyɛse no; na mbom nda a odzi ekyir no, muduaa m’akowaa John n’anomusɛm do dze ndom kãa esu no."
                },
                {
                    "number": 15,
                    "text": "Dɛm ntsi, nda bi bɛba a honam biara a ɔbɛfa nsu no do no, ɔnnkɛyɛ dwodwoodwo ama no."
                },
                {
                    "number": 16,
                    "text": "Na nda bi bɛba a wɔbɛkã dɛ obiara nnkotum afa esu no do dze akɔ Zion, gyedɛ nyia n’akoma mu tsen."
                },
                {
                    "number": 17,
                    "text": "Na dɛ mbrɛ emi, Ewuradze ahyɛse no medze ndom kãa asaase no, dɛmara so na nda a odzi ekyir no mehyira do wɔ n’aber do dze ama m’ahotseweefo, ama woeedzi no do seradze."
                },
                {
                    "number": 18,
                    "text": "Na afei medze mbrasɛm yi ma hom dɛ dza mekã kyerɛ kor no, mekã kyerɛ hom nyina dɛ hom ndzi kan mbɔ hom nuanom kɔkɔ wɔ esu yi ho, dɛ mma wonntu kwan mmfa do, amma hɔn gyedzi ammpa na mfir ammpa hɔn;"
                },
                {
                    "number": 19,
                    "text": "Emi, Ewuradze, mahyɛ mom, na ɔsɛɛfo no nam esu n’enyi, na mekantse ɔmom no."
                },
                {
                    "number": 20,
                    "text": "Emi, Ewuradze, mo bo fuuw hom ndeda, na mbom ndɛ m’ebufuw no kɔ."
                },
                {
                    "number": 21,
                    "text": "Dɛm ntsi, wɔmma hɔn a makã yi fa hɔn ho no nyɛ ntsɛm ntu hɔn kwan no—bio, mese hom dɛ, wɔmma wontu hɔn kwan no ntsɛm."
                },
                {
                    "number": 22,
                    "text": "Na ɔmmfa mo ho koraa, dɛ mber kakra botwa mu, na ɔba no dɛ wɔyɛ hɔn nyamedwuma wie a, dɛ wɔbɛfa nsu do anaa asaase do no, wɔnyɛ dza wobodua hɔn adwendwen mu ada no edzi."
                },
                {
                    "number": 23,
                    "text": "Na afei, ɔfa mo nkowaa Sidney Rigdon, Joseph Smith, Kakraba, nye Oliver Cowdery no, mma wɔmmfa esu no do bio, gyedɛ wɔfa nsuka no do dze kɔ hɔn efiefi; mekyerɛ dɛ mma wonntu kwan mmfa esu no do, na mbom wɔmmfa nsuka no do."
                },
                {
                    "number": 24,
                    "text": "Hwɛ, emi, Ewuradze, makyerɛ kwan a m’ahotseweefo mfa do ntu hɔn kwan no, na hwɛ, kwan no nye yi—sɛ wotwa nsuka no wie a wɔmfa asaase do, mber dodow biara a wɔbɛhyɛ hɔn dɛ wontu kwan no, na wɔnkɔ Zion asaase do;"
                },
                {
                    "number": 25,
                    "text": "Na wɔnyɛ no dɛ mbrɛ Israelmba yɛe no, wosisii hɔn nseraban wɔ kwan no do."
                },
                {
                    "number": 26,
                    "text": "Na hwɛ, mbrasɛm yi na hom mfa mma hom enuanom nyina."
                },
                {
                    "number": 27,
                    "text": "Na nyia wɔama no tum dɛ ɔnkasa nkyerɛ esu no, ɔnoara na Sunsum no bɛma oehu n’akwan nyinara so;"
                },
                {
                    "number": 28,
                    "text": "Dɛm ntsi, hom mma onyia no nyɛ dza Nyame tseasefo no Sunsum ahyɛ no dɛ ɔnyɛ no, wɔ asaase anaa esu no do, dɛ mbrɛ ɔwɔ mo hɔ a ɔwɔ dɛ mebɛyɛ no ekyir yi."
                },
                {
                    "number": 29,
                    "text": "Na wɔakyerɛ hom kwan no, anaadɛ mbrɛ ahotseweefo a wɔwɔ Ewuradze ne nseraban mu no nyɛ ntu hɔn kwan no."
                },
                {
                    "number": 30,
                    "text": "Na bio, nokwar mese hom, mo nkowaa Sidney Rigdon, Joseph Smith, Kakraba, nye Oliver Cowdery, dɛ mma hom mmbue hom ano wɔ mboanofo emumuyɛfo no mu kɛpem dɛ wobodu Cincinnati;"
                },
                {
                    "number": 31,
                    "text": "Na dɛm bea no do na wɔmma hɔn ndze do nkasa nkyerɛ Nyame, mfa ntsia dɛm nkorɔfo no, nyew, nyia n’ebufuw adzɛw wɔ hɔn emumuyɛ ho do, nkorɔfo a woenyin ama ɔsɛɛ no."
                },
                {
                    "number": 32,
                    "text": "Na ɔno ekyir wɔnsɔw hɔn akwantu no do nkɔ hɔn nuanom mboanofo no nkyɛn, osiandɛ hɔn na ohia kɛse dɛ wokedzi dwuma wɔ hɔn mu sen mboanofo emumuyɛfo no hɔn mu."
                },
                {
                    "number": 33,
                    "text": "Na afei, ɔfa hɔn a wɔaaka ho no, wɔmma wɔnkɔbɔ asɛm no dawur wɔ mboanofo emumuyɛfo no mu, susuampaara dɛ wɔdze ama no."
                },
                {
                    "number": 34,
                    "text": "Na mber dodow a wɔbɛyɛ dɛm no, wɔbɔhor hɔn ntar, na nkekãa biara remmba hɔnho wɔ m’enyim."
                },
                {
                    "number": 35,
                    "text": "Na wɔmma wɔmbɔ mu ntu kwan no, anaadɛ wɔnkɔ no beenu beenu, dɛ mbrɛ wɔhwɛ a obeye ama hɔn, na mbom hom mma m’akowaa Reynolds Cahoon na m’akowaa Samuel H. Smith a m’enyi gye hɔn ho no nko mbɔ mu nnantsew, mma wɔnntsetsew hɔn mu kɛpem dɛ wɔbɛsan akɔ hɔn efiefi; na osian nyansa a ɔwɔ mo mu no ntsi na mereyɛ iyi."
                },
                {
                    "number": 36,
                    "text": "Na afei, nokwar, mese hom dɛ, dza mekã kyerɛ kor no, mekã kyerɛ hom nyinara, me mbofra nkakraba, hom mma hom enyi ngye; osiandɛ mowɔ hom finimfin, na mommpoow hom;"
                },
                {
                    "number": 37,
                    "text": "Na susuampaara dɛ hom abrɛ homho adze wɔ m’enyim yi, ahenman ne nhyira yɛ homdze."
                },
                {
                    "number": 38,
                    "text": "Hom mbɔ hom asen do, na hom nweɔn na hom nya enyida hɔ, na hom nhwɛ Nyimpa Ba no ne mbae no kwan, osiandɛ ɔbɛba wɔ dɔn ber a hom enyi nnda."
                },
                {
                    "number": 39,
                    "text": "Hom mbɔ mpaa aber nyina amma hom annkɔ nsɔhwɛ mu, ama hom eetum egyina ne mbae da no mu, wɔ nkwa anaa owu mu. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/62": {
            "uri": "/study/scriptures/dc-testament/dc/62",
            "title": "Nkyerɛkyerɛ na Ahyɛmudzi 62",
            "data_type": "chapter",
            "chapter_name": "Ɔfã 62",
            "chapter_summary": [
                "1–3, Wɔkyerɛw adasegye wɔ sor; 4–9, Elderfo no wɔdɛ wotu kwan na wɔkɛkã nyamesɛm dɛ mbrɛ hɔn adwen bɛyɛ hɔn na mbrɛ Sunsum no bɛkyerɛ."
            ],
            "verses": [
                {
                    "number": 1,
                    "text": "Hom nhwɛ, na hom ntsie, O hom m’asɔr mu elderfo, Ewuradze hom Nyankopɔn na ɔse, Jesus Christ mpo, hom dzimafo, nyia onyim nyimpa ne mberɛwyɛ na mbrɛ wosi boa hɔn a wɔsɔ hɔn hwɛ no na ɔse."
                },
                {
                    "number": 2,
                    "text": "Na nokwar, m’enyi wɔ hɔn a wonnyae nnkɔr Zion asaase do no do; dɛm ntsi hɔn dwumadzi no nndzii mu."
                },
                {
                    "number": 3,
                    "text": "Na osian dasegye a hom agye na wɔakyerɛw no wɔ sor ma abɔfo no hwɛ do ntsi woehyira hom; na wodzi dɛw wɔ hom ho, na wɔdze hom bɔn so akyɛ hom."
                },
                {
                    "number": 4,
                    "text": "Na afei, hom nsɔw hom akwantu no do. Hom mboa hom ano wɔ Zion asaase no do; na hom nyɛ nhyiamu na hom mbɔ mu ndzi ehurusi, na hom nyɛ sacrament mma Ɔsorsornyi no."
                },
                {
                    "number": 5,
                    "text": "Na nkyii hom botum asan hom ekyir ebedzi dase, nyew hom mbɔ mu kor, anaa hom nkɔ no beenu beenu, dɛ mbrɛ hom hwɛ a oye ma hom, emidze ɔmmfa mo ho; mbom hom ndzi nokwar, na hom mbɔ enyigyesɛm no ho dawur nkyerɛ nyimpa a wɔwɔ asaase do, anaadɛ wɔ mboanofo emumuyɛfo no mu."
                },
                {
                    "number": 6,
                    "text": "Hwɛ, emi Ewuradze maboa hom ano dze hom aba ama anohoba no aahyɛ mã, ama anokwafo a wɔwɔ hom mu no wɔabɔ hɔnho ban na wɔabɔ mu edzi dɛw wɔ Missouri asaase do. Emi, Ewuradze, mobɔ anokwafo no anohoba na minndzi ator."
                },
                {
                    "number": 7,
                    "text": "Emi, Ewuradze, mema ho kwan, sɛ obi wɔ hom mu a ɔpɛ dɛ ɔtsena mpɔnkɔ do, anaa nsoaso do, anaa tseaseanam mu a, ne nsa bɛkã nhyira yi, na sɛ ne nsa kã fi Ewuradze nsamu a, ɔmfa n’akoma nyina nda ase wɔ adze nyinara mu."
                },
                {
                    "number": 8,
                    "text": "Ndzɛmba yinom wɔ hɔ ma hom dɛ hom yɛ no wɔ atsɛmbu kwan do nye kwan a Sunsum no bɛkyerɛ do."
                },
                {
                    "number": 9,
                    "text": "Hwɛ, ahenman no yɛ homdze. Na hom nhwɛ na hom nhu dɛ menye anokwafo no wɔ hɔ daa. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/63": {
            "uri": "/study/scriptures/dc-testament/dc/63",
            "title": "Nkyerɛkyerɛ na Ahyɛmudzi 63",
            "data_type": "chapter",
            "chapter_name": "Ɔfã 63",
            "chapter_summary": [
                "1–6, Ebufuhyew da no bɛba emumuyɛfo do; 7–12, Nsɛnkyerɛdze nam gyedzi do ba; 13–19, Hɔn a wɔtõ awar wɔ hɔn akoma mu no bɔpow gyedzi no na wɔbɔtow hɔn akyen ogya baka no mu; 20, Anokwafo no benya egyapadze wɔ asaase a wɔasakyer no no do; 21, Wɔnndaa Nsakyer a osii Bepɔw no do no mu nsɛm nyina edzi nnkyerɛe; 22–23, Hɔn a wɔyɛ setsie no hɔn nsa kã ahenman no mu esumadze no; 24–31, Ɔwɔ dɛ wɔtɔ egyapadze a ɔwɔ Zion no; 32–35, Ewuradze hyɛ akõkoekõ ho ɔmom, na emumuyɛfo ku emumuyɛfo; 36–48, Ahotseweefo no wɔdɛ wɔboa hɔn ano kɔ Zion na wɔma sika ma wɔdze kyekyer; 49–54, Wɔbɔ anokwafo anohoba dɛ wobehyira hɔn wɔ Mbae a Otsĩa Ebien, Owusoɛr na Mfe Apem no mu; 55–58, Iyi nye kɔkɔbɔ da no; 59–66, Hɔn a wɔmmaa hɔn tumdzi na wɔdze Ewuradze ne dzin dzi dwuma no bɔ no gyangyan."
            ],
            "verses": [
                {
                    "number": 1,
                    "text": "Hom ntsie, O hom adasa, na hom mbue hom akoma mu, na hom nyɛ aso wɔ ekyirekyir; na hom ntsie, hom a hom frɛ homho Ewuradze no nkorɔfo, na hom ntsie Ewuradze n’asɛm nye ne pɛ a ɔfa homho."
                },
                {
                    "number": 2,
                    "text": "Nyew, nokwar, mese hom dɛ hom ntsie nyia n’ebufuw adzɛw wɔ emumuyɛfo nye etuatsewfo do no n’asɛm;"
                },
                {
                    "number": 3,
                    "text": "Nyia ɔfa hɔn a ɔpɛ dɛ ɔfa hɔn, na hɔn a ɔpɛ dɛ ɔbɔ hɔn nkwa ho ban no ɔbɔ no;"
                },
                {
                    "number": 4,
                    "text": "Nyia ɔma do si hɔ wɔ nankasa ne pɛ na n’enyigye do; na ɔsɛɛ no wɔ ne pɛ do, na otum ma ɔkra kɔ hɛl."
                },
                {
                    "number": 5,
                    "text": "Hwɛ, Emi, Ewuradze, mema me ndze do, na wobedzi do."
                },
                {
                    "number": 6,
                    "text": "Dɛm ntsi, nokwar, mese dɛ, wɔmma emumuyɛfo nhwɛ yie, na wɔmma etuatsewfo nsuro na hɔn ho mpopo; na wɔmma ekyingyefo mmua hɔn ano, osiandɛ ebufuw da no bɛba hɔn do dɛ ekyinehyia-mframa, na honam nyina bohu dɛ Emi nye Nyame."
                },
                {
                    "number": 7,
                    "text": "Na nyia ɔrohwehwɛ nsɛnkyerɛdze no bohu nsɛnkyerɛdze, mbom nnyɛ dza ɔdze kɔ nkwagye mu."
                },
                {
                    "number": 8,
                    "text": "Nokwar, mese hom dɛ binom wɔ hom mu a wɔrohwehwɛ ehu nsɛnkyerɛdze, na binom fi ahyɛse no mpo;"
                },
                {
                    "number": 9,
                    "text": "Mbom, hwɛ, gyedzi nndua nsɛnkyerɛdze do ba, na mbom nsɛnkyerɛdze dzi hɔn a wɔgye dzi ekyir."
                },
                {
                    "number": 10,
                    "text": "Nyew, nsɛnkyerɛdze nam gyedzi do ba, onndua nyimpa hɔn pɛ do, dɛ mbrɛ wɔrohwehwɛ, na mbom ɔnam Nyame ne pɛ do."
                },
                {
                    "number": 11,
                    "text": "Nyew, nsɛnkyerɛdze nam gyedzi do, dze yɛ ndwuma akɛse mu, osiandɛ nyimpa biara a onnyi gyedzi no orunntum nnsɔ Nyame enyi; na nyia Nyame no bo efuw no no, n’enyi nngye no ho; dɛm ntsi, hɔn a wɔtsetse dɛm no, onnyi nsɛnkyerɛdze biara nnkyerɛ hɔn, na mbom n’ebufuw nko na ɔdze hɔn kɔ afɔbu mu."
                },
                {
                    "number": 12,
                    "text": "Dɛm ntsi, emi, Ewuradze, m’enyi nngye hɔn a wɔwɔ hom mu a wɔpɛ dɛ wohu nsɛnkyerɛdze na anwanwadze ama woeenya gyedzi, na mbom wɔnnyɛ dza oye mmfa mma nyimpa nnhyɛ me enyimnyam."
                },
                {
                    "number": 13,
                    "text": "Eso, mema mbrasɛm, na dodowara adan efi me mbrasɛm ho na wonndzi do."
                },
                {
                    "number": 14,
                    "text": "Mbarimba na mbasiafo awartofo wɔ hom mu; binom efi hom mu kɔ, na binom so da ho wɔ hom mu na wɔbɛda hɔn edzi akyerɛ hom ekyir yi."
                },
                {
                    "number": 15,
                    "text": "Hɔn a wɔtsetse dɛm no nhwɛ yie na wonnu hɔnho ntsɛm, amma atsɛmbu ammfa hɔn mprase, na hɔn nkwaseadze bɛda edzi, na hɔn ndwuma so bedzi hɔn ekyir ma nkorɔfo ehu."
                },
                {
                    "number": 16,
                    "text": "Na nokwar, mese hom dɛ, dɛ mbrɛ makã akyerɛ hom dada no, nyia ɔhwɛ ɔbaa na no kɔn dɔ no, anaadɛ wɔbɔtõ awar wɔ hɔn akoma mu no, worinnya Sunsum no, na mbom wɔbɔpow gyedzi no na wobosuro."
                },
                {
                    "number": 17,
                    "text": "Dɛm ntsi, emi, Ewuradze makã dɛ ehufo, nye ekyingyefo, nye atorfo nyina, nye obiara a ɔdɔ na odzi ator, nye edwamambɔnyi, nye nkaberkyernyi benya hɔn kyɛfa wɔ baka a ɔdzɛw ogya nye brimstone, dza ɔyɛ owu mprenu no mu."
                },
                {
                    "number": 18,
                    "text": "Nokwar mese dɛ, worinnya kyɛfa wɔ owusoɛr a odzi kan no mu."
                },
                {
                    "number": 19,
                    "text": "Na afei hwɛ, emi, Ewuradze, mese hom dɛ hom nndzi bem, osiandɛ ndzɛmba yinom wɔ hom mu."
                },
                {
                    "number": 20,
                    "text": "Naaso, nyia otsim gyedzi mu kɔ ewiei na ɔyɛ m’apɛdze no, sɛ nsakyer da no ba a, dɛm nyimpa no bedzi konyim, na obenya egyapadze wɔ asaase yi do;"
                },
                {
                    "number": 21,
                    "text": "Ber a wɔbɛsakyer asaase yi, tse dɛ nhwɛdo a woyii kyerɛɛ m’asomafo no wɔ bepɔw no do no; dɛm asɛm no ne mãhyɛ no hom nsa nnyae nnkae."
                },
                {
                    "number": 22,
                    "text": "Na afei, nokwar, mese hom dɛ, dɛ mbrɛ mekãa kyerɛɛ hom, dɛ mebɛda me pɛ edzi akyerɛ hom no, hwɛ, mebɛda no edzi akyerɛ hom, nnyɛ wɔ mbrasɛm kwan do, osiandɛ dodowara wɔ hɔ a wonndzi me mbrasɛm do."
                },
                {
                    "number": 23,
                    "text": "Mbom nyia odzi me mbrasɛm do no, mibeyi m’ahenman mu esumadze akyerɛ no, na ɔbɛyɛ nkwa nsubura wɔ no mu, na ɔapem akɔ nkwa a ɔwɔ hɔ daapem mu."
                },
                {
                    "number": 24,
                    "text": "Na afei, hwɛ, iyi nye Ewuradze hom Nyankopɔn ne pɛ a ɔfa n’ahotseweefo ho, dɛ wɔbɔboa hɔn ano na wɔakɔ Zion asaase do, mma wɔnnkɔ no ɔhardo, amma basabasayɛ ennsi, dza ɔdze yardɔm bɛba."
                },
                {
                    "number": 25,
                    "text": "Hwɛ, Zion asaase no—Emi, Ewuradze na okitsa mankasa me nsamu;"
                },
                {
                    "number": 26,
                    "text": "Naaso, Emi, Ewuradze, medze ndzɛmba a ɔyɛ Cæsar dze no ma Cæsar."
                },
                {
                    "number": 27,
                    "text": "Dɛm ntsi, Emi, Ewuradze mepɛ dɛ hom totɔ nsaase no, ama hom eedzi wiadze ewuramim, ama hom nsa aada wiadze do, amma wɔaanngyegye hɔn ebufuw."
                },
                {
                    "number": 28,
                    "text": "Osiandɛ Satan dze ebufuw ahyɛ hɔn akoma mu dze etsia hom, dɛ wɔnkã hom bɔgya ngu."
                },
                {
                    "number": 29,
                    "text": "Dɛm ntsi, mma hom nngye Zion asaase no kwa mbom wɔntɔ, anaadɛ wɔmmfa bɔgya nngye, annyɛ dɛm a ɔrennyɛ hom egyapadze."
                },
                {
                    "number": 30,
                    "text": "Na sɛ hom tɔ a, hwɛ wobehyira hom."
                },
                {
                    "number": 31,
                    "text": "Na sɛ hom kã bɔgya gu, wɔ ber a wɔabra hom dɛ mma hom nnkã bɔgya nngu a, hwɛ, hom atamfo bɔsoɛr hom do, na wɔahwe hom mbaa fi kurow do akɔ kurow do, fi nhyiamudan mu akɔ nhyiamudan mu, na kumaabi na wobegyina na hɔn nsa akã egyapadze."
                },
                {
                    "number": 32,
                    "text": "Emi, Ewuradze, mo bo efuw emumuyɛfo; morotwe mo Sunsum efi nyimpa a wɔwɔ asaase do no do."
                },
                {
                    "number": 33,
                    "text": "Makã ntam wɔ m’ebufuhyew mu, na mahyɛ mom dɛ akõkoekõ mbra asaase enyi do, na emumuyɛfo bokuku emumuyɛfo, na obiara bosuro;"
                },
                {
                    "number": 34,
                    "text": "Na ɔbɛyɛ dzen dɛ ahotseweefo so mpo befi nsa; naaso, emi, Ewuradze, menye hɔn wɔ hɔ, na mibefi m’Egya n’enyim wɔ sor esian aba na medze ogya a onndum da abɛhyew emumuyɛfo."
                },
                {
                    "number": 35,
                    "text": "Na hwɛ, iyi nnyaa mmbae seseiara, na mbom ɔbɛba."
                },
                {
                    "number": 36,
                    "text": "Dɛm ntsi, hom ehu dɛ Emi, Ewuradze na mahyɛ ndzɛmba yinom nyina ho mom wɔ asaase yi enyi do, mepɛ dɛ m’ahotseweefo hyia mu wɔ Zion asaase do;"
                },
                {
                    "number": 37,
                    "text": "Na ɔsɛ dɛ nyimpa biara fa tseneneeyɛ kitsa ne nsamu, na ɔfa nokwardzi bɔ n’asen do, na ɔma kɔkɔbɔ ndze do bɔ dawur kyerɛ nyimpa a wɔwɔ asaase do; hom nkã asɛm no nkyerɛ hɔn wɔ ber a hom ruguan so, dɛ amamfoyɛ bɛba emumuyɛfo do."
                },
                {
                    "number": 38,
                    "text": "Dɛm ntsi, hom mma m’esuafo a wɔwɔ Kirtland no a wɔtse dɛm haban yi mu no mboaboa hɔn ndzɛmba ano."
                },
                {
                    "number": 39,
                    "text": "Wɔmma m’akowaa Titus Billings a ɔhwɛ hɔn do no ntɔn asaase no, ama oeetum esiesie noho ama fefɛw ber a ɔreba yi na oeetu kwan akɔ Zion asaase do, ɔnye hɔn a wɔtse n’enyi hɔ nyina nkɔ ma ɔnka hɔn a meyi hɔn ama moho no nko, dɛ mma wɔnnkɔ nkesi ber a mebɛhyɛ hɔn dɛ wɔnkɔ."
                },
                {
                    "number": 40,
                    "text": "Na sika nyina a hom botum dze ato hɔ no, dɛ osuar anaa ɔsõ no, ɔmmfa mo ho, wɔmfa nkɔ Zion asaase do nkɛma nkorɔfo a meyi hɔn dɛ wɔngyegye no."
                },
                {
                    "number": 41,
                    "text": "Hwɛ, emi, Ewuradze, mebɛma m’akowaa Joseph Smith, Kakraba, tum a ɔbɛma oetum enya Sunsum mu nhumu akyerɛ hɔn a wɔbɔkɔ Zion asaase no do, nye m’esuafo hɔn mu binom so a wɔbɔtweɔn."
                },
                {
                    "number": 42,
                    "text": "Wɔmma m’akowaa Newel K. Whitney nkɔ n’eguadzi no do, anaadɛ ɔnhwɛ efiadze no do mber kakra."
                },
                {
                    "number": 43,
                    "text": "Mbom sika dodow biara a obotum eyi ama no, ɔmma wɔmfa nkɔ Zion asaase do."
                },
                {
                    "number": 44,
                    "text": "Hwɛ, ndzɛmba yinom nyina wɔ nankasa ne nsamu, dɛm ntsi, ma ɔnyɛ dza ɔhwɛ a ɔyɛ enyansadze ma no."
                },
                {
                    "number": 45,
                    "text": "Nokwar, mese dɛ, ma wɔnyɛ no ananmusinyi wɔ m’esuafo no a wɔbɔtweɔn no do, na ma wɔmfa tum no nhyɛ ne nsa;"
                },
                {
                    "number": 46,
                    "text": "Na afei enye m’akowaa Oliver Cowdery nyɛ ntsɛm nkɛsera nsɔr no, na hom nsiansian ndzɛmba yinom nyina mu nkyerɛ hɔn. Hwɛ, iyi nye me pɛ, dɛ hom ngyegye sika dɛ mbrɛ makyerɛ hom no."
                },
                {
                    "number": 47,
                    "text": "Nyia obedzi nokwar na oetsim no, obedzi wiadze do konyim."
                },
                {
                    "number": 48,
                    "text": "Nyia ɔbɛma egudze ma wɔdze akɔ Zion asaase do no benya egyapadze wɔ wiadze yi mu, na no ndwuma bedzi n’ekyir, na obenya akatua so wɔ wiadze a ɔbɛba no mu."
                },
                {
                    "number": 49,
                    "text": "Nyew, na nhyira nkã ewufo a wowu wɔ Ewuradze mu, ofitsi aber yi dze kɔ aber a Ewuradze bɛba, ndzɛmba dadaw nyina botwa mu akɔ, na ndzɛmba nyina bɛyɛ fofor, na wɔbɔsoɛr efi owu mu, na worunnwu bio, na wobenya egyapadze wɔ Ewuradze enyim, wɔ kuropɔn krɔnkrɔn no mu."
                },
                {
                    "number": 50,
                    "text": "Na nyia ɔtse ase ber a Ewuradze bɛba na oesie gyedzi no, wobehyira no; mbom wɔahyehyɛ ato hɔ dɛ sɛ onyin yɛ panyin a, otwar dɛ owu."
                },
                {
                    "number": 51,
                    "text": "Dɛm ntsi, mbofra benyin ekodu dɛ wɔbɛyɛ nkɔdaa; nkɔdaa bowu; mbom wɔrennda huntuma mu, wɔbɛsakyer hɔn ntsɛmara."
                },
                {
                    "number": 52,
                    "text": "Dɛm ntsi, na asomafo no kãa wusoɛr ho asɛm kyerɛɛ wiadze no."
                },
                {
                    "number": 53,
                    "text": "Ndzɛmba yinom nye dza ɔsɛ dɛ hom hwehwɛ; na dɛ mbrɛ Ewuradze kãe no, ɔabɛn, na ɔnnkɛkyɛr na ɔaba, ɔbɛba mpo wɔ da a Nyimpa Ba no bɛba."
                },
                {
                    "number": 54,
                    "text": "Na ansaana dɔn no bɔsõ no, mbaabun nkwaseafo bɔfora enyansafo no mu; na aber no wobeyi atseneneefo efi emumuyɛfo mu koraa; na da no mu mobɔsoma m’abɔfoe ma wɔabɛpa emumuyɛfo na wɔatow hɔn egu ogya a onndum da no mu."
                },
                {
                    "number": 55,
                    "text": "Na afei, hwɛ, nokwar, mese hom dɛ, emi Ewuradze m’enyi nngye m’akowaa Sidney Rigdon ho, ɔmema noho do wɔ n’akoma mu na onntsie afotu, na mbom ɔhow Sunsum no werɛ;"
                },
                {
                    "number": 56,
                    "text": "Dɛm ntsi, dza ɔakyerɛw no nnsɔ Ewuradze n’enyi, na ɔwɔ dɛ ɔkyerɛw fofor; na sɛ Ewuradze anngye a, hwɛ orinngyina dzibew a emi medze no esi no bio."
                },
                {
                    "number": 57,
                    "text": "Na bio, nokwar, mese hom dɛ, hɔn a woenya pɛ wɔ hɔn akoma mu, wɔ ɔdwe mu dɛ wɔbɔbɔ ndzɛbɔnyɛfo kɔkɔ ma woeenu hɔnho efi hɔn bɔn ho no, ma wɔnhyɛ hɔn asɔfo ma wonya dɛm tum yi."
                },
                {
                    "number": 58,
                    "text": "Na dɛm da yi yɛ kɔkɔbɔ da, na nnyɛ da a wɔkasa pii wɔ mu. Na Emi, Ewuradze, onnyi dɛ wosi me atwetwe wɔ nda a odzi ekyir yi mu."
                },
                {
                    "number": 59,
                    "text": "Hwɛ, mifi sor, na mo tum wɔ asaase do. Mobɔ adze nyina do, na mowɔ adze nyina mu, na mudua adze nyina mu, na da bi bɛba a ndzɛmba nyina bɛhyɛ m’ase."
                },
                {
                    "number": 60,
                    "text": "Hwɛ, emi nye Alpha na Omega, Jesus Christ no mpo."
                },
                {
                    "number": 61,
                    "text": "Dɛm ntsi, hom mma nyimpa nyina nhwɛ yie wɔ kwan a wɔfa do bɔ me dzin wɔ hɔn ano no ho—"
                },
                {
                    "number": 62,
                    "text": "Na hwɛ, nokwar, mese dɛ, dodowara wɔ hɔ a wɔhyɛ afɔbu yi ase, hɔn a wɔbɔ Ewuradze ne dzin egyangyan, na wonnyi tumdzi no."
                },
                {
                    "number": 63,
                    "text": "Dɛm ntsi, ma asɔr no nnu hɔnho wɔ hɔn bɔn ho, na emi, Ewuradze, mebɛfa hɔn ayɛ medze, annyɛ dɛm a, wobotwa hɔn akyen."
                },
                {
                    "number": 64,
                    "text": "Hom nkaa dɛ dza ofi sor no yɛ krɔnkrɔn, na ɔwɔ dɛ wɔdze ahwɛyie kã ho asɛm, na wɔma Sunsum no pem hɔn adze; na dɛm nnkɛma afɔdzi biara aba, na hom nam mpaabɔ do nya Sunsum no; dɛm ntsi, sɛ wɔannyɛ iyi a, nna afɔbu wɔ hɔ ma hom."
                },
                {
                    "number": 65,
                    "text": "Ma mo nkowaa, Joseph Smith, Kakraba, nye Sidney Rigdon nhwehwɛ fie mma hɔn, na sɛ wɔbɔ mpaa a Sunsum no bɛkyerɛ hɔn dza wɔnyɛ."
                },
                {
                    "number": 66,
                    "text": "Ndzɛmba yinom wɔ hɔ, na wɔdze abotar bedzi do konyim, na dɛm bɛma woenya onnyiewiei enyimnyam a ɔyɛ dur, sɛ annyɛ dɛm a, wobenya afɔdzi kɛsenara. Amen."
                }
            ]
        },
        "/study/scriptures/dc-testament/dc/64": {
            "uri": "/study/scriptures/dc-testament/dc/64",
            "title": "Nkyerɛkyerɛ na Ahyɛmudzi 64",
            "data_type": "chapter",
            "chapter_name": "Ɔfã 64",
            "chapter_summary": [
                "1–11, Wɔhyɛ Ahotseweefo no dɛ wɔmfa hɔn bɔn nkyekyɛ hɔnho nkorkor, amma bɔn ne kɛse aammbɛda hɔn do; 12–22, Ɔwɔ dɛ hɔn a wonnu hɔnho no, wɔdze hɔn ba Asɔr enyim; 23–25, Ber a Ewuradze bɛba no, wɔrennhyew nyia otua ebupɛn du no; 26–32, Wɔbɔ Ahotseweefo no kɔkɔ dɛ mma wonnkitsa kaw; 33–36, Wobotwa etuatsewfo no efi Zion akyen; 37–40, Asɔr no bobu aman atsɛn; 41–43, Zion bɛyɛ prɔmprɔm."
            ],
            "verses": [
                {
                    "number": 1,
                    "text": "Hwɛ, dɛm na Ewuradze hom Nyankopɔn no se hom, O hom a hom yɛ m’asɔr mu elderfo, hom nyɛ aso na hom ntsie na hom ngye dza ɔyɛ me pɛ a ɔfa hom ho."
                },
                {
                    "number": 2,
                    "text": "Na nokwar, mese hom dɛ, mepɛ dɛ hom dzi wiadze do konyim; dɛm ntsi, mibenya ayamuhyehye wɔ hom do."
                },
                {
                    "number": 3,
                    "text": "Binom wɔ hom mu a wɔayɛ bɔn; mbom nokwar, mese hom dɛ, wɔ mber yi nko mu no, osian mankasa m’enyimnyam, nye akra nkwagye ntsi, medze hom bɔn akyɛ hom."
                },
                {
                    "number": 4,
                    "text": "Mubohu hom mbɔbɔr, osiandɛ medze ahenman no ama hom."
                },
                {
                    "number": 5,
                    "text": "Na wɔrenngye ahenman no n’esumadze nsaafee no mmfi m’akowaa Joseph Smith, Kakraba no, ne nsamu, ɔnam iyi ntsi na meyi no esi hɔ ber a ɔtse ase yi, mber dodow a odzi m’ahyɛdze do."
                },
                {
                    "number": 6,
                    "text": "Binom wɔ hɔ a ɔnnyɛɛ hɔn hwee eso wɔaper dɛ wobenya kwan bi egyina do dze etsia no;"
                },
                {
                    "number": 7,
                    "text": "Mbom ɔayɛ bɔn; naaso, nokwar, mese hom dɛ, Emi, Ewuradze, medze hɔn a wɔkã hɔn bɔn kyerɛ me, na wɔnnyɛɛ bɔn a wɔdze kɔ owu mu, na wobisa bɔnfakyɛ no, hɔn bɔn kyɛ hɔn."
                },
                {
                    "number": 8,
                    "text": "Tsetseberdo no, m’esuafo no peree dɛ wobenya biribi egyina do dze etsia hɔnho nkorkor, na wɔammfa hɔn bɔn annkyɛ hɔnho nkorkor wɔ hɔn akoma mu, na osian bɔn yi no ntsi, wɔtsẽaa hɔn yayaaya na wohun amandze."
                },
                {
                    "number": 9,
                    "text": "Dɛm ntsi, mese hom dɛ, ɔsɛ dɛ hom dze hom bɔn kyɛ homho nkorkor; na nyia ɔmmfa no nua no bɔn nnkyɛ no no dzi fɔ wɔ Ewuradze n’enyim, na bɔn ne kɛse so no."
                },
                {
                    "number": 10,
                    "text": "Emi, Ewuradze, medze hɔn a mepɛ no hɔn bɔn kyɛ hɔn, na mbom homdze, ɔyɛ hom ahyɛdze dɛ hom dze nyimpa nyina hɔn bɔn kyɛ hɔn."
                },
                {
                    "number": 11,
                    "text": "Na ɔsɛ dɛ hom kã wɔ hom akoma mu dɛ—ma Nyame mbua emi nye ɔwo ntamu atsɛn na ontua wo kaw dɛ mbrɛ wo ndzeyɛɛ tse."
                },
                {
                    "number": 12,
                    "text": "Na nyia onnu noho wɔ no bɔn ho, na ɔnnkã no bɔn nnkyerɛ no, hom mfa no mbra asɔr no enyim, na hom nye no ndzi dɛ mbrɛ kyerɛwsɛm no se hom, wɔ mbrasɛm anaa nyikyerɛ kwan do."
                },
                {
                    "number": 13,
                    "text": "Na iyi na hom nyɛ ama wɔaahyɛ Nyame enyimnyam—nnyɛ dɛ hom ammfa no bɔn annkyɛ no, anaadɛ hom nnyi ayamuhyehye, mbom ama hom eedzi bem wɔ mbra n’enyi do, amma hom ammfom nyia ɔyɛ hom mbramafo no—"
                },
                {
                    "number": 14,
                    "text": "Nokwar, mese dɛ, iyi ho ntsi na hom nyɛ ndzɛmba yinom."
                },
                {
                    "number": 15,
                    "text": "Hwɛ, emi, Ewuradze, mo bo fuuw nyia ɔyɛ m’akowaa Ezra Booth, nye m’akowaa Isaac Morley so, osiandɛ woenndzi mbra no do, na woenndzi mbrasɛm no so do;"
                },
                {
                    "number": 16,
                    "text": "Wosusuu bɔn wɔ hɔn akoma mu, na Emi, Ewuradze, motwee mo sunsum fii hɔn nkyɛn. Wobuu dza ɔnnyɛ bɔn no fɔ; naaso, medze m’akowaa Isaac Morley no bɔn akyɛ no."
                },
                {
                    "number": 17,
                    "text": "Hwɛ, m’akowaa Edward Partridge so ayɛ bɔn, na Satan rohwehwɛ asɛɛ ne kra; mbom sɛ wɔda ndzɛmba yinom edzi kyerɛ hɔn, na wonu hɔnho wɔ bɔn no ho a, wɔdze bɛkyɛ hɔn."
                },
                {
                    "number": 18,
                    "text": "Na afei, nokwar, mese dɛ, ohia me dɛ m’akowaa Sidney Gilbert, bɛyɛ adapɛn kakra ekyir no, ɔbɛsan n’ekyir akɔsɔw n’edwuma do, na ɔayɛ n’ananmusinyi edwuma wɔ Zion asaase no do;"
                },
                {
                    "number": 19,
                    "text": "Na dza oehu na ɔatse no oetum ada no edzi akyerɛ m’esuafo no, amma wɔaannhera. Na iyi ho ntsi na makã nsɛm yinom."
                },
                {
                    "number": 20,
                    "text": "Na bio, mese hom dɛ, wɔronnsɔ m’akowaa Isaac Morley nnhwɛ mma ɔmmbor dza obotum asɔw, nna mma wɔmma afotu bɔn mma wɔnnhaw hom, Emi na mehyɛɛ hom dɛ hom ntɔn ne haban."
                },
                {
                    "number": 21,
                    "text": "Mennkɛpɛ dɛ m’akowaa Frederick G. Williams bɔtɔn ne haban, osiandɛ, Emi, Ewuradze, mubosuo Kirtland asaase no mu dzen bɛyɛ mfe enum, na dɛm aber no mu no, merennkã emumuyɛfo no nngu, ama meetum agye binom nkwa."
                },
                {
                    "number": 22,
                    "text": "Na dɛm da no ekyir no, Emi, Ewuradze, murummbu obiara a obobue n’akoma mu dze akɔ Zion asaase do no fɔ; osiandɛ, Emi, Ewuradze, morohwehwɛ adasamba hɔn akoma."
                },
                {
                    "number": 23,
                    "text": "Hwɛ, sesei wɔfrɛ no ndɛ kɛpem dɛ Nyimpa Ba no bɛba, na nokwar, ɔyɛ afɔrbɔ da, nye da a mo nkorɔfo dze tua hɔn ebupɛn du; na nyia otua n’ebupɛn du no wɔnnkɛhyew no wɔ ne mbae ber no mu."
                },
                {
                    "number": 24,
                    "text": "Na nhyewee no bɛba da yi ekyir—dɛm na Ewuradze ne kasa kwan tse—na nokwar Mese, ɔkyena ahantanfo nye emumuyɛfo nyinara bɛyɛ dɛ nwura; na mebɛhyew hɔn, na Emi nye Dɔm Ewuradze; na meremma obiara a ɔda ho tse Babylon no mmfa noho tɔtrɔtɔ."
                },
                {
                    "number": 25,
                    "text": "Dɛm ntsi, sɛ hom gye me dzi a, hom bɛyɛ edwuma wɔ ber a wɔfrɛ no ndɛ da yi."
                },
                {
                    "number": 26,
                    "text": "Na onnye dɛ mo nkowaa Newel K. Whitney nye Sidney Gilbert bɔtɔn hɔn fiadze nye hɔn ahodze wɔ ha; osiandɛ iyi nnyɛ enyansadze kɛpem dɛ asɔrmba nkaa no a wɔaka bea yi do no bɔkɔ Zion asaase do."
                },
                {
                    "number": 27,
                    "text": "Hwɛ, wɔakã wɔ me mbra no mu, anaadɛ wɔabra hom dɛ, mma hom nnkitsa hom atamfo kaw;"
                },
                {
                    "number": 28,
                    "text": "Mbom hwɛ, wɔnnkãa no wɔ aber biara mu dɛ mma Ewuradze mmfa wɔ ber a ɔpɛ, na ontua wɔ ber a ɔhwɛ a oye ma no."
                },
                {
                    "number": 29,
                    "text": "Dɛm ntsi, ber a hom yɛ ananmusifo yi, nna hom yɛ Ewuradze n’asomafo; na biribiara a hom bɛyɛ a ɔyɛ Ewuradze n’apɛdze no yɛ Ewuradze n’edwuma."
                },
                {
                    "number": 30,
                    "text": "Na ɔdze hom esi hɔ dɛ hom nhwɛ ma n’ahotseweefo nnya dza wohia wɔ nda a odzi ekyir yi mu, ama woeenya egyapadze wɔ Zion asaase do."
                },
                {
                    "number": 31,
                    "text": "Na hwɛ, emi, Ewuradze, mekã kyerɛ hom dɛ, hɔn nsa bɛkã, na emi me nsɛm si pi na munntwa abrɔdɔ."
                },
                {
                    "number": 32,
                    "text": "Mbom ɔsɛ dɛ ndzɛmba nyinara ba mu wɔ hɔn aber do."
                },
                {
                    "number": 33,
                    "text": "Dɛm ntsi, mma hom mmberɛ wɔ papayɛ ho, osiandɛ hom rotow dwumadzi kɛse bi ne fapem. Na ndzɛmba nkakraba mu na dza ɔyɛ akɛse fi mu ba."
                },
                {
                    "number": 34,
                    "text": "Hwɛ, Ewuradze rohwehwɛ akoma nye adwen pa; na nyia ɔwɔ su pa na ɔyɛ setsie no, obedzi Zion asaase no do ndzepa wɔ nda a odzi ekyir yinom mu."
                },
                {
                    "number": 35,
                    "text": "Na wobotwa etuatsewfo no efi Zion asaase do akyen, na wɔbɛpam hɔn efi hɔ, na worinnya asaase no nndzi."
                },
                {
                    "number": 36,
                    "text": "Na nokwar, mese dɛ etuatsewfo no mmfi Ephraim no bɔgyaa mu, dɛm ntsi wobeyi hɔn efi mu."
                },
                {
                    "number": 37,
                    "text": "Hwɛ, Emi, Ewuradze, maayɛ m’asɔr wɔ nda a odzi ekyir yi mu tse dɛ ɔtsɛmbuafo a ɔtsena koko anaa bea a ɔkrɔn do, dɛ orubobu aman atsɛn."
                },
                {
                    "number": 38,
                    "text": "Na ɔbɛba dɛ hɔn a wɔtse Zion asaase do no bobu ndzɛmba a ɔfa Zion ho nyina atsɛn."
                },
                {
                    "number": 39,
                    "text": "Na wɔbɔsɔ atorfo na enyidosomkyerɛfo ahwɛ, na hɔn a wɔnnyɛ asomafo na nkɔnhyɛfo no, wobohu hɔn."
                },
                {
                    "number": 40,
                    "text": "Na bishop mpo a ɔyɛ ɔtsɛmbuafo no, nye n’apamfo no, sɛ woenndzi nokwar wɔ hɔn dwumadzi ho a, wobobu hɔn fɔ; na wɔdze binom esi hɔn ananmu."
                },
                {
                    "number": 41,
                    "text": "Na hwɛ, mese hom dɛ Zion bɛyɛ prɔmprɔm, na Ewuradze n’enyimnyam bɛba no do;"
                },
                {
                    "number": 42,
                    "text": "Na ɔbɛyɛ frankaa dze ama nkorɔfo, na ɔman biara a ɔwɔ asaase yi do no bɛba no hɔ."
                },
                {
                    "number": 43,
                    "text": "Na da bi bɛba a osian ɔno ntsi, aman a ɔwɔ asaase do no ho bɔpopo, na osian ne mba hɔn ho hu ntsi, wobosuro. Ewuradze na ɔakã iyi. Amen."
                }
            ]
        },
        "/study/scriptures/dc-testament/dc/65": {
            "uri": "/study/scriptures/dc-testament/dc/65",
            "title": "Nkyerɛkyerɛ na Ahyɛmudzi 65",
            "data_type": "chapter",
            "chapter_name": "Ɔfã 65",
            "chapter_summary": [
                "1–2, Wɔdze Nyankopɔn n’ahenman ne nsaafee no ama nyimpa wɔ asaase do, na asɛmpa no dwumadzi bedzi konyim; 3–6, Ɔsor Mfe Apem ahenman no bɛba abɛkã Nyankopɔn n’ahenman no a ɔwɔ asaase do no ho."
            ],
            "verses": [
                {
                    "number": 1,
                    "text": "Tsie, na hwɛ, ndze bi a ɔsõ na tum wɔ mu fi sor retsẽa mu wɔ ase ha dze rokɔ asaase n’ano nyina, nyew, na ndze no ɔwɔ hɔ ma adasa, na ɔse—Hom nsiesie Ewuradze no kwan, hom mma n’atsempɔn ntsentsen."
                },
                {
                    "number": 2,
                    "text": "Wɔdze Nyankopɔn n’ahenman ne nsaafee no ama nyimpa wɔ asaase do, na asɛmpa no bepirepirew efi hɔ akɔ asaase ano nyina, tse dɛ ɔbo bi a wɔnndze nsa twae fii bepɔw mu no bepirepirew ekesi dɛ ɔbɛtahye asaase nyina do."
                },
                {
                    "number": 3,
                    "text": "Nyew, ndze bi retsea mu dɛ—Hom nsiesie Ewuradze no kwan, hom nsiesie Eguambaa no n’edzidzi, na hom nyɛ krado ntweɔn Ayeforkun no."
                },
                {
                    "number": 4,
                    "text": "Hom mbɔ mpaa mma Ewuradze, hom mbɔ ne dzin krɔnkrɔn no, hom nda ndwuma nwanwa no edzi wɔ nyimpa mu."
                },
                {
                    "number": 5,
                    "text": "Hom mfrɛ Ewuradze, ama n’ahendzi atserɛw wɔ asaase do, ama hɔn a wɔtse do no aagye, na hom nsiesie homho mfa mma nda a ɔreba no, no mu na Nyimpa Ba no besian dze sor aba asaase do efura n’enyimnyam a ɔhyerɛn no, ebehyia Nyankopɔn n’ahenman a ɔakyekyer no asaase do no."
                },
                {
                    "number": 6,
                    "text": "Dɛm ntsi, hom mma Nyankopɔn n’ahenman no nnyin, ama ɔsor ahenman no aaba, ama ɔwo, O Nyankopɔn, aama wɔaahyɛ wo enyimnyam wɔ sor nye asaase, aama wɔaakã w’atamfo ahyɛ, na ɔwo na enyidzi, tum nye enyimnyam yɛ wodze afebɔɔ kesi afebɔɔ. Amen."
                }
            ]
        },
        "/study/scriptures/dc-testament/dc/66": {
            "uri": "/study/scriptures/dc-testament/dc/66",
            "title": "Nkyerɛkyerɛ na Ahyɛmudzi 66",
            "data_type": "chapter",
            "chapter_name": "Ɔfã 66",
            "chapter_summary": [
                "1–4, Ahyɛmu a ɔwɔ hɔ daapem no nye asɛmpa ne mãhyɛ; 5–8, Elderfo no wɔdɛ wɔkã nyamesɛm, gye dase, na wɔnye nkorɔfo yi atsɛn; 9–13, Sɛ wɔyɛ ɔsomdwuma nokwar mu a osi egyapadze a ɔyɛ nkwa a onnyiewiei no pi."
            ],
            "verses": [
                {
                    "number": 1,
                    "text": "Hwɛ, dɛm na Ewuradze mekã kyerɛ m’akowaa William E. McLellin—Nhyira nkã wo, susuampaara dɛ adan efi wo bɔn ho, na agye mo nokwar no, dɛm na Ewuradze wo Pomfo no a ɔyɛ wiadze Agyenkwa no kã kyerɛ wo nye dɔm dodow biara mpo a wɔbɛgye me dzin edzi no."
                },
                {
                    "number": 2,
                    "text": "Nokwar, mese wo dɛ, nhyira akã wo, osiandɛ agye me ahyɛmudzi a ɔwɔ hɔ daapem no, m’asɛmpa ne mãhyɛ no a wɔasoma ma wɔdze abrɛ adasamba no, ama woeenya nkwa na wɔaayhɛ hɔn enyimnyam a wɔrebɛda no edzi wɔ nda a odzi ekyir no mu no fafafo, dɛ mbrɛ nkɔnhyɛfo na asomafo no kyerɛwee wɔ tsetseberdo no."
                },
                {
                    "number": 3,
                    "text": "Nokwar, mese ɔwo m’akowaa William dɛ wo ho atsew, na mbom inndzii mu; dɛm ntsi, nu woho fi ndzɛmba a ɔnnsɔ m’enyi ho, Ewuradze na ɔse, na Ewuradze beyi akyerɛ wo."
                },
                {
                    "number": 4,
                    "text": "Na hwɛ, nokwar, Emi, Ewuradze, mibeyi dza mepɛ a ɔfa wo ho akyerɛ wo, anaadɛ dza ɔyɛ me pɛ a ɔfa wo ho edzi akyerɛ wo."
                },
                {
                    "number": 5,
                    "text": "Hwɛ, nokwar, mese wo dɛ, ɔyɛ me pɛ dɛ ebɔbɔ m’asɛmpa no dawur fi asaase kɔ asaase, fi kurow kɔ kurow, nyew, wɔ dɛm mantɔw no a etwa ehyia a wɔmmbɔɔ no dawur wɔ hɔ no."
                },
                {
                    "number": 6,
                    "text": "Mma nntweɔn mber pii wɔ bea yi do; mma nnkɔ Zion asaase no do seseiara; mbom susuampaara dɛ ibotum asoma no, soma; na mbom, mma nndwen w’egyapadze ho."
                },
                {
                    "number": 7,
                    "text": "Kɔ boka afamu nsaase do, kɛgye dase wɔ bea biara do, gye kyerɛ nyimpa nyinara, wɔ hɔn nhyiamudan mu, na enye dɔm no nyi atsɛn."
                },
                {
                    "number": 8,
                    "text": "Ma m’akowaa Samuel H. Smith nye wo nkɔ, na mma mmpow no, na ma no nkyerɛkyerɛ; na nyia obedzi nokwar no, wɔbɛhyɛ no dzen wɔ beebiara, na Emi, Ewuradze, menye wo bɔkɔ."
                },
                {
                    "number": 9,
                    "text": "Fa wo nsa gu ayarfo do, na wobenya ayarsa. Mma nnsan w’ekyir kesi dɛ Emi, Ewuradze, mobɔsoma wo. Nya abotar wɔ amandzehu mu. Bisa na wo nsa bɛkã; bɔ mu, na wobobue ama wo."
                },
                {
                    "number": 10,
                    "text": "Mma nnhaw wo ho. Twẽ woho fi dza ɔnntsen nyina ho. Mma nntõ awar—iyi yɛ nsɔhwɛ a ɔhaw wo."
                },
                {
                    "number": 11,
                    "text": "Dzi nsɛm yinom do, osiandɛ ɔyɛ ampa nye nokwar; krɔn wo dzibew, na twẽ dɔm pii ma wɔntow daapem enyigye ndwom mfa nkɔ Zion."
                },
                {
                    "number": 12,
                    "text": "Kɔ do dzi dɛm ndzɛmba yinom do kɔ ewiei, na ibenya onnyiewiei nkwa ahenkyɛw no wɔ m’Egya n’abanyimfa hɔ, nyia adom na nokwar ahyɛ no mã no."
                },
                {
                    "number": 13,
                    "text": "Nokwar, dɛm na Ewuradze wo Nyankopɔn se, wo Pomfo, Jesus Christ mpo. Amen."
                }
            ]
        },
        "/study/scriptures/dc-testament/dc/67": {
            "uri": "/study/scriptures/dc-testament/dc/67",
            "title": "Nkyerɛkyerɛ na Ahyɛmudzi 67",
            "data_type": "chapter",
            "chapter_name": "Ɔfã 67",
            "chapter_summary": [
                "1–3, Ewuradze tsie elderfo hɔn mpaabɔ na Ɔhwɛ hɔn do; 4–9, Ɔnye onyansafo mapã no gye taferbanyinmbɔmu dɛ ɔno so ɔmma Ne nyikyerɛ no mu kakraabi mpo; 10–14, Sunsum no dze nkenyan bɛma elderfo nokwafo no na wobohu Nyankopɔn N’enyim."
            ],
            "verses": [
                {
                    "number": 1,
                    "text": "Hwɛ na tsie, O hom a hom yɛ m’asɔr mu elderfo a hom ehyia mu wɔ ha, hom a maatse hom mpaabɔ, na minyim hom akoma mu, na hom ahwehwɛdze edu m’enyim."
                },
                {
                    "number": 2,
                    "text": "Hwɛ na tsie, m’enyi wɔ hom do, na sor nye asaase wɔ me nsamu, na mbersantsen ahonyadze yɛ medze dɛ medze ma."
                },
                {
                    "number": 3,
                    "text": "Hom bɔɔ mbɔdzen dɛ hom bɛgye edzi dɛ hom nsa bɛkã nhyira a wɔdze ama hom no; mbom hwɛ, nokwar, mese hom dɛ nna suro wɔ hom akoma mu, na nokwar, iyi ho ntsi na hom nsa annkã no."
                },
                {
                    "number": 4,
                    "text": "Na afei, Emi, Ewuradze, megye dase wɔ nokwar a ɔwɔ mbrasɛm yinom a ɔda hom enyim yi ho kyerɛ hom."
                },
                {
                    "number": 5,
                    "text": "Hom enyi tsim m’akowaa Joseph Smith Kakraba do; ne kasaa hom nyim na n’esintɔ so hom nyim; na hom adwen ho wɔ hom akoma mu dɛ hom wɔ nyimdzee a hom botum dze akyerɛkyerɛ biribiara mu yie akyɛn nedze koraa; na iyi so hom nyim."
                },
                {
                    "number": 6,
                    "text": "Afei, hom nhwehwɛ Mbrasɛm Nwoma no mu, nyia ɔyɛ kuma wɔ hom mu no so mpo, na hom nyi nyia ɔyɛ nyansafo kɛse wɔ hom mu;"
                },
                {
                    "number": 7,
                    "text": "Anaadɛ, sɛ obi wɔ hom mu a obotum ayɛ no ne nsaso a, na sɛ hom kã dɛ hom nngye nntõ mu dɛ ɔyɛ nokwar a, nna hom dzi bem."
                },
                {
                    "number": 8,
                    "text": "Mbom sɛ hom enntum annyɛ kor a ɔtse dɛ iyi ne nsaso na sɛ hom anngye dase wɔ ho dɛ ɔyɛ nokwar a, nna hom wɔ afɔbu mu."
                },
                {
                    "number": 9,
                    "text": "Osiandɛ hom nyim dɛ dza ɔnnyɛ tseneneeyɛ biara nnyi mu, na dɛ dza ɔtsen biara fi sor ba, fi kan Egya no hɔ ba."
                },
                {
                    "number": 10,
                    "text": "Na bio, nokwar, mese hom dɛ, ɔyɛ hom ndzinoa na anohoba a medze robɔ hom a wɔahyɛ hom asɔfo wɔ dɛm ɔsomdwumadzi yi mu, na susuampaara dɛ sɛ hom yi nyinkuntwe nye suro fi hom mu, na hom brɛ homho adze wɔ m’enyim a, osiandɛ hom nnyɛ ahobrɛadze dɛ mbrɛ ɔsɛ ntsi, wobeyi nkataenyim no efi hɔ na hom bohu me na hom ehu dɛ ɔyɛ Emi mara ankasa—nnyɛ honam dze anaa nyimpa adwen bi na mbom sunsum mu dze."
                },
                {
                    "number": 11,
                    "text": "Na nyimpa biara nnhun Nyankopɔn pɛn wɔ honam mu, gyedɛ Nyankopɔn no Sunsum ekenyan no."
                },
                {
                    "number": 12,
                    "text": "Eso honammunyi nnkotum egyina Nyankopɔn enyim, anaa ɔanam honam su adwen do."
                },
                {
                    "number": 13,
                    "text": "Hom nnkotum egyina Nyankopɔn n’enyim seseiara, anaadɛ abɔfo hɔn som enyim; dɛm ntsi, hom nkɔ do nnya abotar kesi dɛ hom bedzi mu."
                },
                {
                    "number": 14,
                    "text": "Mma hom adwen nnsesã, na ber a hom bedzi mu, wɔ mankasa me ber a ɔsɛ mu no, hom bohu na hom atse dza m’akowaa Joseph Smith Kakraba dze maa hom ber a ɔdze ne nsa guu hom do no ase. Amen."
                }
            ]
        },
        "/study/scriptures/dc-testament/dc/68": {
            "uri": "/study/scriptures/dc-testament/dc/68",
            "title": "Nkyerɛkyerɛ na Ahyɛmudzi 68",
            "data_type": "chapter",
            "chapter_name": "Ɔfã 68",
            "chapter_summary": [
                "1–5, Sɛ Sunsum Krɔnkrɔn no kenyan elderfo no a, hɔn anomusɛm yɛ kyerɛwsɛm; 6–12, Elderfo no wɔdɛ wɔkã asɛmpa na wonuma, na nsɛnkyerɛdze bedzi agyedzifo nokwafo no hɔn ekyir; 13–24, Aaron ne mbabanyin hɔn abakamba botum asom dɛ Bishop Banodzifo (ɔkyerɛ dɛ, hɔn na wobokura president na n’apamfo no ne nsaafee dɛ ɔyɛ bishop) dɛ mbrɛ President a Odzi Kan na n’Apamfo no bɛkyerɛ; 25–28, Wɔhyɛ awofo dɛ wɔnkyerɛkyerɛ hɔn mba asɛmpa no; 29–35, Ɔwɔ dɛ Ahotseweefo no sie Ahomgyeda no Krɔnkrɔn, wɔyɛ edwuma enyiberdo na wɔbɔ mpaa."
            ],
            "verses": [
                {
                    "number": 1,
                    "text": "M’akowaa Orson Hyde no, wɔfrɛɛ no Nyame tseasefo no Sunsum do hyɛɛ no sɔfo dɛ ɔmbɔ asɛmpa a ɔwɔ hɔ daapem no ho dawur mfi nyimpa kor do nkɔ nyimpa kor do, mfi asaase kor do nkɔ asaase kor do, wɔ mboanofo emumuyɛfo mu, wɔ hɔn asɔrfi mu; nye hɔn nyi atsɛn na onsiansian kyerɛwsɛm nyinara mu nkyerɛ hɔn."
                },
                {
                    "number": 2,
                    "text": "Na, hwɛ, na hu dɛ iyi yɛ mfatoho dze ma hɔn a wɔama hɔn asɔfodzi no, hɔn a wɔasoma hɔn dɛ wɔnkɔ kan no."
                },
                {
                    "number": 3,
                    "text": "Na iyi yɛ mfatoho dze ma hɔn dɛ wɔbɛkã dza Sunsum Krɔnkrɔn no kenyan hɔn dɛ wɔnkã no."
                },
                {
                    "number": 4,
                    "text": "Na biribiara a Sunsum Krɔnkrɔn no bekenyan hɔn dɛ wɔnkã no bɛyɛ kyerɛwsɛm, ɔbɛyɛ Ewuradze ne pɛ, ɔbɛyɛ Ewuradze n’adwen, ɔbɛyɛ Ewuradze n’asɛm, ɔbɛyɛ Ewuradze ne ndze, nye Nyame no tum a ɔdze kɔ nkwagye mu."
                },
                {
                    "number": 5,
                    "text": "Hwɛ, iyi nye Nyame n’anohoba a ɔdze bɔ hom, O hom a hom yɛ mo nkowaa."
                },
                {
                    "number": 6,
                    "text": "Dɛm ntsi, hom enyi ngye, na mma hom nnsuro, na emi, Ewuradze, menye hom wɔ hɔ, na mibegyina hom afã; na hom bɛgye mo ho dase mpo dɛ, Jesus Christ meyɛ Nyame tseasefo ne Ba, na dɛ, nna mowɔ hɔ, na mowɔ hɔ na mebɛba."
                },
                {
                    "number": 7,
                    "text": "Iyi nye Ewuradze m’asɛm a medze ma ɔwo, m’akowaa Orson Hyde nye ɔwo so m’akowaa Luke Johnson, nye ɔwo m’akowaa Lyman Johnson, nye ɔwo m’akowaa William E. McLellin, nye m’asɔr mu elderfo anokwafo nyinara—"
                },
                {
                    "number": 8,
                    "text": "Hom nkɔ wiadze nyina mu, nkɛkã asɛmpa no nkyerɛ abɔdze nyinara, hom ndzi dwuma wɔ tumdzi a medze ama hom no mu, hom nnuma wɔ Egya no, nye Ɔba no, nye Sunsum Krɔnkrɔn no ne dzin mu."
                },
                {
                    "number": 9,
                    "text": "Na nyia ɔbɛgye edzi na woenuma no no, wɔbɛgye no nkwa, na nyia ɔnnkɛgye edzi no, wobobu no fɔ."
                },
                {
                    "number": 10,
                    "text": "Na nyia ɔbɛgye edzi no, wɔdze nsɛnkyerɛdze a odzi do yi behyira no, dɛ mbrɛ wɔakyerɛw no."
                },
                {
                    "number": 11,
                    "text": "Na hom na wɔama hom ho kwan dɛ wonhu mber mu nsɛnkyerɛdze; nye Nyimpa Ba ne mbae no ho nsɛnkyerɛdze;"
                },
                {
                    "number": 12,
                    "text": "Na dodowara a Egya no bɛgye hɔn ho dase no, ɔbɛma hom tum ma wɔasɔw hɔn ano dze ama onnyiewiei nkwa. Amen."
                },
                {
                    "number": 13,
                    "text": "Na afei, ɔfa ndzɛmba no a ɔkã ahyɛmudzi nye mbrasɛm no ho nye iyinom—"
                },
                {
                    "number": 14,
                    "text": "Dza ɔaka ekyir nye dɛ, wɔ Ewuradze ne mber pa mu no, hom nyi bishopfo binom nsi hɔ mma asɔr no, ma wɔnyɛ ɔsomdwuma no dɛ mbrɛ hom yɛɛ no ahyɛse no mpo;"
                },
                {
                    "number": 15,
                    "text": "Dɛm ntsi, wɔbɛyɛ asɔfompanyimfo a wodzi mu, na Melchizedek Asɔfodzi President a Odzi Kan no na n’Apamfo na wobeyi hɔn, gyedɛ wɔyɛ Aaron n’asefo ankasa."
                },
                {
                    "number": 16,
                    "text": "Na sɛ wɔyɛ Aaron n’asefo ankasa a, nna mbrasɛm no ma hɔn ho kwan dɛ wɔkɛhɛn bishop na n’apamfo fɛkuw no mu, sɛ wɔyɛ Aaron ne mbabanyin hɔn abakamba a;"
                },
                {
                    "number": 17,
                    "text": "Osiandɛ abakamba no na ɔwɔ president na n’apamfo hɔ kwan wɔ asɔfodzi yi ho na okitsa ho nsaafee anaa no tumdzi no."
                },
                {
                    "number": 18,
                    "text": "Obiara nnyi mbrasɛm ho kwan wɔ dzibew yi ho, dɛ obekitsa asɔfodzi yi ho nsaafee, gyedɛ ɔyɛ Aaron n’asenyi abakamba ankasa."
                },
                {
                    "number": 19,
                    "text": "Mbom ɔnam dɛ Melchizedek sɔfopanyin no wɔ tumdzi dɛ odzi dwuma wɔ dzibew nkakraba nyina mu ntsi obotum edzi dwuma wɔ bishop dzibew mu, sɛ woennya Aaron n’asenyi ankasa a, Melchizedek President a Odzi Kan na n’Apamfo no botum ato nsa afrɛ no na wɔdze nsa egu no do dze dɛm tum yi dwumadzi no ama no."
                },
                {
                    "number": 20,
                    "text": "Aaron n’asenyi ankasa no mpo, ɔwɔ dɛ President na n’Apamfo yi hwehwɛ no mu hu dɛ odzi mu, na wɔsera no ngo na President na n’Apamfo yi dze nsa gu no do dze dɛm asɔfodzi no ahyɛ no, ɔnntse dɛm a, wonnyi mbrasɛm ho kwan dɛ wɔdze hɔn asɔfodzi no mu no dzi dwuma."
                },
                {
                    "number": 21,
                    "text": "Mbom, ɔnam ɔmom a wɔahyehyɛ ato hɔ a ɔyɛ hɔn kyɛfa a wɔwɔ no wɔ asɔfodzi ho dɛ ofi egya do sian ba babanyin do no ntsi, sɛ wotum kyerɛ ma wohu dɛ wofi dɛm ebusua no mu a, wotum kã ma wɔfɔw hɔn ngo, anaadɛ sɛ Ewuradze da no edzi kyerɛ hɔn wɔ nyikyerɛ mu a, President na n’Apamfo a wɔabɔ hɔn edzin yi tum dze hɔn nsa gu hɔn do."
                },
                {
                    "number": 22,
                    "text": "Na, bio, sɛ bishop anaa sɔfopanyin a wobeyi no esi hɔ dɛ ɔnyɛ ɔsomdwuma yi fom a, onnyi dɛ obiara dze no kɔ asɛndzii anaadɛ obu no fɔ, gyedɛ asɔr no ne President a Odzi Kan na n’Apamfo no nko enyim;"
                },
                {
                    "number": 23,
                    "text": "Na susuampaara dɛ odzi fɔ wɔ President yi na n’Apamfo no enyim no, ɔnam dasegye a ekyingye biara nnyi ho no, wobobu no fɔ;"
                },
                {
                    "number": 24,
                    "text": "Na sɛ onu noho a, wɔdze bɛkyɛ no, dɛ mbrɛ asɔr n’ahyɛmudzi na mbrasɛm no se."
                },
                {
                    "number": 25,
                    "text": "Na, bio, susuampaara dɛ awofo wɔ mba wɔ Zion, anaa ne stake a wɔakyekyer no mu bi no, na wɔannkyerɛkyerɛ hɔn ma wɔanntse nkyerɛkyerɛ a ɔfa nnuho ho, nye gyedzi wɔ Jesus Christ, Nyame tseasefo ne Ba no mu, nye enuma, nye Sunsum Krɔnkrɔn n’akyɛdze no a wɔdze nsa gu do ma wonya no, sɛ wodzi mfe awɔtwe a, bɔn no bogu awofo no hɔn etsifi."
                },
                {
                    "number": 26,
                    "text": "Na iyi bɛyɛ mbra ama nkorɔfo a wɔwɔ Zion anaa wɔ ne stake a wɔakyekyer no nyina mu."
                },
                {
                    "number": 27,
                    "text": "Na sɛ hɔn mba dzi mfe awɔtwe a, wobonuma hɔn ama woeenya bɔnfakyɛ na wɔdze nsa egu hɔn do."
                },
                {
                    "number": 28,
                    "text": "Na wɔbɛkyerɛkyerɛ hɔn mba so mbrɛ wonsi mbɔ mpaa, na wɔnantsew nokwar mu wɔ Ewuradze enyim."
                },
                {
                    "number": 29,
                    "text": "Na hɔn a wɔwɔ Zion no so bɛkaa Ahomgyeda no na woesie no krɔnkrɔn."
                },
                {
                    "number": 30,
                    "text": "Na hɔn a wɔwɔ Zion so bɛkaa hɔn ndwuma, mber dodowara a wɔahyɛ hɔn dɛ wɔnyɛ edwuma wɔ nokwardzi mu no; na wɔbɛkaa onyihafo no wɔ Ewuradze enyim."
                },
                {
                    "number": 31,
                    "text": "Afei, Emi, Ewuradze, m’enyi nngye hɔn a wɔwɔ Zion no ho, osiandɛ enyihafo wɔ hɔn mu; na hɔn mba so rinyin wɔ emumuyɛdze mu; na hɔn so wɔmmper nnhwehwɛ mbersantsen ahonyadze, mbom enyiber ahyɛ hɔn enyiwa mu mã."
                },
                {
                    "number": 32,
                    "text": "Ndzɛmba yinom nnyi dɛ ɔba no dɛm, na ɔwɔ dɛ woyi fi hɔn mu; dɛm ntsi wɔmma m’akowaa Oliver Cowdery mfa nsɛm yinom nkɛma hɔn a wɔwɔ Zion asaase no."
                },
                {
                    "number": 33,
                    "text": "Na mbrasɛm a medze ma hɔn nye yi—dɛ nyia onndzi ne mpaabɔ do wɔ Ewuradze enyim wɔ ne mber mu no, wɔnkaa no wɔ mo nkorɔfo no hɔn ɔtsɛmbuafo no enyim."
                },
                {
                    "number": 34,
                    "text": "Nsɛm yinom yɛ ampa nye nokwar; dɛm ntsi, mma hom nntõ, nna mma hom nnyi bi mmfi mu so."
                },
                {
                    "number": 35,
                    "text": "Hwɛ, Emi nye Alpha na Omega, na mereba ntsɛm. Amen."
                }
            ]
        },
        "/study/scriptures/dc-testament/dc/69": {
            "uri": "/study/scriptures/dc-testament/dc/69",
            "title": "Nkyerɛkyerɛ na Ahyɛmudzi 69",
            "data_type": "chapter",
            "chapter_name": "Ɔfã 69",
            "chapter_summary": [
                "1–2, Woyi John Whitmer dɛ ɔnkã Oliver Cowdery ho nkɔ Missouri; 3–8, Ɔwɔ dɛ ɔkã nyamesɛm so na ɔboaboa kyerɛwsɛm ano, na ɔkyerɛw abakɔsɛm."
            ],
            "verses": [
                {
                    "number": 1,
                    "text": "Hom ntsie me, Ewuradze hom Nyankopɔn no na ɔse, osian m’akowaa Oliver Cowdery ntsi. Ɔnnyɛ nyansadze mma me dɛ wɔdze mbrasɛm no nye sika no bɛma no dɛ ɔmfa nkɔ Zion asaase do, gyedɛ obi a obedzi nokwar na ɔayɛ nokwafo kã no ho nye no kɔ."
                },
                {
                    "number": 2,
                    "text": "Dɛm ntsi, Emi, Ewuradze mepɛ dɛ m’akowaa, John Whitmer, ɔkã m’akowaa Oliver Cowdery ho ma wɔkɔ;"
                },
                {
                    "number": 3,
                    "text": "Na ɔnoara so nkɔ do nkyerɛw ndzɛmba nyina a obesisi a ho hia nye dza obohu na onyim a ɔfa m’asɔr ho no ma ɔayɛ abakɔsɛm."
                },
                {
                    "number": 4,
                    "text": "Na no so ngye afotu nye mboa mfi m’akowaa Oliver Cowdery na binom so hɔ."
                },
                {
                    "number": 5,
                    "text": "Na mo nkowaa so a wɔapetsẽ wɔ asaase yi do no mubobu hɔn dwumadzi ho nkontaa wɔ Zion asaase do;"
                },
                {
                    "number": 6,
                    "text": "Na Zion asaase do hɔ bɛyɛ atsenae nye bea a wɔbɛgye na wɔayɛ ndzɛmba yinom nyina."
                },
                {
                    "number": 7,
                    "text": "Naaso, wɔmma m’akowaa John Whitmer ntu kwan nkɔ mbeambea pii do, na ɔnkɛsera nsɔr horow no, ama oeetum enya nyimdzee yie a ɔbɔboa no—"
                },
                {
                    "number": 8,
                    "text": "Ɔnkã nyamesɛm na onsiansian mu nkyerɛ, ɔnkyerɛw, ɔnhwɛ dza wɔakyerɛw ho nkyerɛw, ɔnyɛ nyiyimu na ɔnhwehwɛ ndzɛmba nyina a obeye ama asɔr no, nye ebusuasantsen a wobenyin wɔ Zion asaase do, ama ɔaayɛ hɔndze fi ebusuasantsen kesi ebusuasantsen, afebɔɔ kesi afebɔɔ. Amen."
                }
            ]
        },
        "/study/scriptures/dc-testament/dc/70": {
            "uri": "/study/scriptures/dc-testament/dc/70",
            "title": "Nkyerɛkyerɛ na Ahyɛmudzi 70",
            "data_type": "chapter",
            "chapter_name": "Ɔfã 70",
            "chapter_summary": [
                "1–5, Woyi ahwɛfo dɛ wɔmfa nyikyerɛ no mpue guado; 6–13, Hɔn a wodzi dwuma wɔ sunsum mu ndzɛmba ho no fata dɛ wonya hɔn akatua; 14–18, Ɔwɔ dɛ ahotseweefo no yɛ pɛr wɔ honam mu ndzɛmba mu."
            ],
            "verses": [
                {
                    "number": 1,
                    "text": "Hom nhwɛ, na hom ntsie, O hom a hom wɔ Zion, nye hom nyina a hom wɔ m’asɔr mu wɔ ekyirekyir, na wɔntsie Ewuradze n’asɛm a medze ma m’akowaa Joseph Smith, Kakraba, nye m’akowaa Martin Harris so, nye m’akowaa Oliver Cowdery so, nye m’akowaa John Whitmer so, nye m’akowaa Sidney Rigdon so, nye m’akowaa William W. Phelps so, dza menam mbrasɛm kwan do dze ma hɔn no."
                },
                {
                    "number": 2,
                    "text": "Na mbrasɛm yi na medze ma hɔn; dɛm ntsi, hom nyɛ aso na hom ntsie, na dɛm na Ewuradze se hɔn—"
                },
                {
                    "number": 3,
                    "text": "Emi Ewuradze na meyi hɔn, na mahyɛ hɔn dɛ ahwɛfo wɔ nyikyerɛ na mbrasɛm a medze ama hɔn no do, nye dza medze bɛma hɔn ekyir yi so do;"
                },
                {
                    "number": 4,
                    "text": "Na mebɛma woebu dɛm dwuma a medze ahyɛ hɔn nsa yi ho akontaa wɔ atsɛmbu da no mu."
                },
                {
                    "number": 5,
                    "text": "Dɛm ntsi, meyi hɔn esi hɔ, na iyi nye hɔn edwuma wɔ Nyankopɔn n’asɔr mu, dɛ wɔnhwɛ do na wɔntoto no mu ndzɛmba yie, nyew, ama no ho aaba mfaso."
                },
                {
                    "number": 6,
                    "text": "Dɛm ntsi mbrasɛm a medze ma hɔn nye dɛ, mma wɔmmfa ndzɛmba yinom mma asɔr no, nna mma wɔmmfa mma wiadze so;"
                },
                {
                    "number": 7,
                    "text": "Naaso, susuampaara dɛ wobenya ma abor dza wɔrohwehwɛ nye hɔn ehiadze do no, wɔmfa nkɔ m’adzekorabea;"
                },
                {
                    "number": 8,
                    "text": "Na, susuampaara dɛ wɔbɛyɛ adzedzifo dɛ mbrɛ ahenman no ne mbra se no, wobotu mfaso no esi hɔ ama nkorɔfo a wɔwɔ Zion nye hɔn ebusuasantsen."
                },
                {
                    "number": 9,
                    "text": "Hwɛ, iyi nye dza Ewuradze rohwehwɛ efi obiara a wɔdze nkontaabudze bi ahyɛ ne nsa no hɔ, dɛ mbrɛ Emi, Ewuradze mahyehyɛ anaadɛ merebɛhyehyɛ dze ama nyimpa biara."
                },
                {
                    "number": 10,
                    "text": "Na hwɛ, wonnyi obiara a ɔdɔm tseasefo Nyankopɔn n’asɔr no mmfi dɛm mbra yi ho."
                },
                {
                    "number": 11,
                    "text": "Nyew, wonnyi bishop, nna wonnyi ananmusinyi a ɔhwɛ Ewuradze n’adzekorabea do, nna wonnyi nyia woeyi no dɛ ɔnhwɛ dza ɔwɔ ho nkontaa bu wɔ honam afamu ndzɛmba do mmfi ho."
                },
                {
                    "number": 12,
                    "text": "Nyia woeyi no dɛ ɔnhwɛ sunsum afamu ndzɛmba do no, ɔsɛ dɛ ne nsa kã n’akatua, tse dɛ hɔn a woeyi hɔn dɛ wɔnhwɛ honam afamu dwumadzi do no so."
                },
                {
                    "number": 13,
                    "text": "Nyew, wɔmma hɔn mbordo mpo, mbordo a wɔnam Sunsum no dwumadzi do bɔbɔ ho no."
                },
                {
                    "number": 14,
                    "text": "Naaso, ɔfa honam afamu ndzɛmba no, ɔsɛ dɛ hom nyina yɛ pɛr, na mma hom nnhwinhwin wɔ iyi ho, annyɛ dɛm a, Sunsum n’edziyi mbordo a ɔba no wɔbɔtwe asan."
                },
                {
                    "number": 15,
                    "text": "Afei, medze mbrasɛm yi ma mo nkowaa wɔ ber a wɔrotweɔn yi ama ɔaayɛ mfaso ama hɔn, ma me nhyira n’edziyi egu hɔn tsir do, na osian hɔn mbɔdzembɔ ntsi, ɔaayɛ akatua nye bambɔ so dze ama hɔn;"
                },
                {
                    "number": 16,
                    "text": "Na ɔbɛma hɔn edziban na efuradze, na ɔbɛma hɔn egyapadze; ɔbɛma hɔn adan na nsaase wɔ gyinabew biara a Emi, Ewuradze menye hɔn begyina, na beebiara a Emi, Ewuradze mobɔsoma hɔn."
                },
                {
                    "number": 17,
                    "text": "Osiandɛ woedzi nokwar wɔ ndzɛmba pii mu, na wɔayɛ dza oye na susuampaara dɛ wɔannyɛ bɔn no."
                },
                {
                    "number": 18,
                    "text": "Hwɛ, Emi, Ewuradze, mowɔ ehumbɔbɔr na mibehyira hɔn, na wɔbɔkɔ ndzɛmba yinom ne dɛw mu. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/71": {
            "uri": "/study/scriptures/dc-testament/dc/71",
            "title": "Nkyerɛkyerɛ na Ahyɛmudzi 71",
            "data_type": "chapter",
            "chapter_name": "Ɔfã 71",
            "chapter_summary": [
                "1–4, Wɔsoma Joseph Smith na Sidney Rigdon dɛ wɔnkɔbɔ asɛmpa no dawur; 5–11, Wɔbɛhyɛ Ahotseweefo no hɔn atamfo fɛr."
            ],
            "verses": [
                {
                    "number": 1,
                    "text": "Hwɛ, dɛm na Ewuradze se, hom mo nkowaa Joseph Smith, Kakraba, nye Sidney Rigdon, dɛ nokwar, mber no aba a ekehia na ɔfata ma me dɛ hom bue hom ano bɔ m’asɛmpa no dawur na hom kã ahenman no no mu ndzɛmba nye esumasɛm a ɔwɔ kyerɛwsɛm no mu no kyerɛ, na hom kyerɛkyerɛ dɛ mbrɛ Sunsum nye tum no bi a medze bɛma hom no bɛkyerɛ, dɛ mbrɛ me pɛ tse."
                },
                {
                    "number": 2,
                    "text": "Nokwar, mese hom dɛ, hom mbɔ no dawur nkyerɛ wiadze nye mantɔw a etwa hom ho ehyia nyina, nye asɔr no mu so, bɛyɛ mber kakra, kɛpem dɛ wɔbɛda no edzi akyerɛ hom."
                },
                {
                    "number": 3,
                    "text": "Nokwar, iyi yɛ dwuma bi a medze ama hom dɛ hom ndzi no mber kakra no mu."
                },
                {
                    "number": 4,
                    "text": "Dɛm ntsi, hom nyɛ edwuma wɔ mo wenyin ture mu. Hom mfrɛ hɔn a wɔwɔ asaase yi do, na hom ngye dase, na hom nsiesie kwan mma mbrasɛm nye nyikyerɛ a ɔbɛba no."
                },
                {
                    "number": 5,
                    "text": "Na hwɛ, iyi yɛ nyansa; obiara a ɔbɛkenkan no, hom mma ɔntse ase na ɔngye so;"
                },
                {
                    "number": 6,
                    "text": "Na nyia ɔgye no, wɔdze mbordo bɛma no, obenya tum mpo."
                },
                {
                    "number": 7,
                    "text": "Dɛm ntsi, hom nhyɛ hom atamfo fɛr; hom mfrɛ hɔn ma wonhyia hom wɔ bagua mu nye nsumaamu nyina; na susuampaara dɛ hom dzi nokwar ntsi, hɔn enyimguase bɛda edzi."
                },
                {
                    "number": 8,
                    "text": "Dɛm ntsi, hom mma wɔnda hɔn siantsir tsitsir a ɔnam do a wotsia Ewuradze no edzi."
                },
                {
                    "number": 9,
                    "text": "Nokwar, dɛm na Ewuradze se hom—akõdze biara a wɔbɔ tsia hom no rennsaa;"
                },
                {
                    "number": 10,
                    "text": "Na sɛ nyimpa biara ma ne ndze do dze tsia hom a, n’enyim bogu ase wɔ mankasa me mber pa mu."
                },
                {
                    "number": 11,
                    "text": "Dɛm ntsi, hom ndzi me mbrasɛm do; na ne nyina yɛ ampa nye nokwar. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/72": {
            "uri": "/study/scriptures/dc-testament/dc/72",
            "title": "Nkyerɛkyerɛ na Ahyɛmudzi 72",
            "data_type": "chapter",
            "chapter_name": "Ɔfã 72",
            "chapter_summary": [
                "1–8, Elderfo wɔ dɛ wobu hɔn dwumadzi ho nkontaa kyerɛ bishop no; 9–15, Bishop no na ɔhwɛ adzekorabea no do na ɔhwɛ ehiafo na abɔbɔfo no; 16–26, Bishop na ɔwɔ dɛ wodzi elderfo no hɔn mudzi ho dase."
            ],
            "verses": [
                {
                    "number": 1,
                    "text": "Hom nyɛ aso, na hom ntsie Ewuradze ne ndze, O hom a hom ehyia mu, hom a hom yɛ asɔfompanyin wɔ m’asɔr mu, hom a wɔdze ahenman no nye tum ama."
                },
                {
                    "number": 2,
                    "text": "Na nokwar, dɛm na Ewuradze se, ohia ma me dɛ woyi bishop ma hom, anaadɛ woyi hom mu obi dze ma asɔr no wɔ Ewuradze no wenyin ture a ɔwɔ apaamu ha yi."
                },
                {
                    "number": 3,
                    "text": "Na nokwar, dɛm adze yi dze hom ayɛ no nyansa mu, osiandɛ iyi na Ewuradze rohwehwɛ fi ɔhwɛfo biara nsa mu ma woebu nankasa no dwumadzi ho nkontaa wɔ aber yi mu nye mbersantsen mu."
                },
                {
                    "number": 4,
                    "text": "Na nyia ɔyɛ nokwafo na nyansafo wɔ aber yi mu no, wobobu no bem dɛ ɔfata dɛ onya tsenabew no a m’Egya esiesie ama no no akɛtsena mu."
                },
                {
                    "number": 5,
                    "text": "Nokwar, mese hom dɛ, asɔr yi mu elderfo a wɔwɔ mo wenyin ture a ɔwɔ apaamu ha yi bobu hɔn dwumadzi ho nkontaa akyerɛ bishop a mibeyi no wɔ mo wenyin ture a ɔwɔ apaamu ha no."
                },
                {
                    "number": 6,
                    "text": "Wɔbɛkyerɛw dɛm ndzɛmba yinom nyina wɔ nkrataa do dze akɛma bishop a ɔwɔ Zion no."
                },
                {
                    "number": 7,
                    "text": "Na wɔnam mbrasɛm a wɔdze ama yi, nye dza wɔbɛkã wɔ ehyiadzi yi ase no do dze bohu bishop no ndwuma."
                },
                {
                    "number": 8,
                    "text": "Na afei, nokwar, mese hom dɛ, m’akowaa Newel K. Whitney nye nyimpa a wonyi no nhyɛ no sɔfo na wɔmfa dɛm tum yi mma no. Iyi nye Ewuradze hom Nyankopɔn, hom Pomfo no ne pɛ. Ɔnyɛ hɔ dɛm. Amen."
                },
                {
                    "number": 9,
                    "text": "Ewuradze n’asɛm a ɔkã mbra a wɔdze ama no ho a ɔkyerɛ bishop a woeyi no ama asɔr no wɔ wenyin ture a ɔwɔ apaamu ha yi no ndwuma ho nye—"
                },
                {
                    "number": 10,
                    "text": "Dɛ ɔnhwɛ Ewuradze n’adzekorabea do; ɔngyegye asɔr a ɔwɔ wenyin ture a ɔwɔ apaamu ha yi no mu no foto;"
                },
                {
                    "number": 11,
                    "text": "Dɛ elderfo no bobu hɔn nkontaa ama no dɛ mbrɛ wɔahyɛ dada dɛ wɔnyɛ no; ɔnhwɛ hɔn ehiadze do, na ɔnhwɛ ma, susuampaara dɛ wɔwɔ bi a wobotum dze etua no, wontua dza wɔbɛgye no kaw;"
                },
                {
                    "number": 12,
                    "text": "Ama wɔdze iyi so abɔ afɔr dze ama asɔr ne yieyɛ, dɛ wɔdze bɔboa ehiafo na abɔbɔfo."
                },
                {
                    "number": 13,
                    "text": "Na nyia onnyi bi a ɔdze botua no, wɔmfa no ho nkontaa nkɛma Zion bishop ma ɔmfa sika a Ewuradze dze bɛhyɛ ne nsa no bi ntua kaw."
                },
                {
                    "number": 14,
                    "text": "Na nokwafo ndwumayɛfo a ɔyɛ no wɔ sunsum ndzɛmba ho no, na wɔkã asɛmpa no, na odzi ahenman no mu ndzɛmba ho dwuma dze ma asɔr nye wiadze no, beyi dɛm kaw no ano dze ama bishop a ɔwɔ Zion no;"
                },
                {
                    "number": 15,
                    "text": "Dɛm na ofi asɔr no mu ba; osiandɛ mbra no se obiara a ɔba Zion no wɔ dɛ ɔdze ne ndzɛmba nyina bogu bishop a ɔwɔ Zion no enyim."
                },
                {
                    "number": 16,
                    "text": "Na afei, nokwar, mese hom dɛ, elder biara a ɔwɔ wenyin ture a ɔwɔ apaamu ha yi wɔ dɛ obu no dwumadzi ho nkontaa kyerɛ bishop no a ɔwɔ wenyin ture a ɔwɔ apaamu ha yi—"
                },
                {
                    "number": 17,
                    "text": "Ɔtsɛmbuafo anaadɛ bishop no a ɔwɔ wenyin ture a ɔwɔ apaamu ha yi dze abɔdzin krataa a ɔkyerɛ dɛ wɔagye obiara ato mu no bɔkɔ akɛma bishop a ɔwɔ Zion, na obeyi ndzɛmba nyina ano ma oenya n’egyapadze, na wɔnam do aagye no ato mu dɛ ɔyɛ nyansafo nye ɔhwɛfo nokwafo."
                },
                {
                    "number": 18,
                    "text": "Sɛ annyɛ dɛm a, bishop a ɔwɔ Zion no renngye no nntomu."
                },
                {
                    "number": 19,
                    "text": "Na afei, nokwar, mese hom dɛ, wɔmma elder biara a obobu nkontaa dze ama bishop no a ɔwɔ asɔr no mu wɔ wenyin ture a ɔwɔ apaamu ha yi nya nkamfo pa mfi asɔr anaa nsɔr a oedzi dwuma wɔ mu pɛn no hɔ ama nankasa no nkontaabu aayɛ dza ɔsɔ enyi wɔ ndzɛmba nyinara ho."
                },
                {
                    "number": 20,
                    "text": "Na bio, wɔmma mo nkowaa a woeyi hɔn dɛ ahwɛfo wɔ m’asɔr no mu akyerɛw dwumadzi do no ngye mboa mfi bishop anaa bishop no hɔ wɔ ndzɛmba nyinara mu—"
                },
                {
                    "number": 21,
                    "text": "Ama woeetum dze nyikyerɛ yi epuee guado wɔ asaase n’ano n’ano nyinara; ama hɔn so woeetum enya foto a ɔbɛyɛ mfaso ama asɔr no wɔ ndzɛmba nyinara mu;"
                },
                {
                    "number": 22,
                    "text": "Ama hɔn so woeetum asɔ enyi wɔ ndzɛmba nyinara mu, na woeehu dɛ wɔyɛ ahwɛfo enyansafo."
                },
                {
                    "number": 23,
                    "text": "Na afei, hwɛ, iyi bɛyɛ mfatoho dze ama m’asɔr no nkorbata horow nyina, wɔ asaase biara a wɔbɛkyekyer wɔ do no. Na afei medze me nsɛm aba ewiei. Amen."
                },
                {
                    "number": 24,
                    "text": "Nsɛm kakra a ɔfa asɔr no mu mba ho a ɔkã ahenman no ne mbra ho—hɔn a Sunsum Krɔnkrɔn eyi hɔn dɛ wɔnkɔ Zion, nye hɔn a wɔama hɔn kwan dɛ wɔnkɔ Zion—"
                },
                {
                    "number": 25,
                    "text": "Wɔmma wɔngye abɔdzin krataa mfi elderfo baasa a wɔwɔ asɔr no mu, anaadɛ mfi bishop no hɔ, mfa nkã hɔnho nkɔ bishop no hɔ;"
                },
                {
                    "number": 26,
                    "text": "Sɛ annyɛ dɛm a, onyia no kɔ Zion asaase do a wɔrennkan no mmfora ahwɛfo enyansafo no. Iyi so yɛ mfatoho. Amen."
                }
            ]
        },
        "/study/scriptures/dc-testament/dc/73": {
            "uri": "/study/scriptures/dc-testament/dc/73",
            "title": "Nkyerɛkyerɛ na Ahyɛmudzi 73",
            "data_type": "chapter",
            "chapter_name": "Ɔfã 73",
            "chapter_summary": [
                "1–2, Elderfo wɔdɛ wɔkɔ do kã nyamesɛm no; 3–6, Joseph Smith na Sidney Rigdon wɔdɛ wɔkɔ do kyerɛ Bible no ase kɛpem dɛ wobowie."
            ],
            "verses": [
                {
                    "number": 1,
                    "text": "Na nokwar, dɛm na Ewuradze se, ohia ma me dɛ wɔbɔkɔ do akã asɛmpa no na wɔakɔdo etu nsɔrmba a wɔwɔ mantɔw a etwa ehyia nyina fo kɛpem ehyiadzi a ɔtoado no;"
                },
                {
                    "number": 2,
                    "text": "Na nkyii, hwɛ, wɔbɛma woehu, anam ehyiadze ne ndze do, hɔn asɛmpakã ndwuma ahorow."
                },
                {
                    "number": 3,
                    "text": "Afei, nokwar mese mo nkowaa, Joseph Smith, Kakraba, na Sidney Rigdon, dɛm na Ewuradze se, ohia dɛ hom kyerɛ ase bio;"
                },
                {
                    "number": 4,
                    "text": "Na susuampaara dɛ mbrɛ hom botum no, hom nkã asɛmpa no wɔ mantɔw a etwa ehyia nyina mu ansaana ehyiadzi no n’aber asõ; na n’ekyir no so obehia dɛ hom bɔkɔ akɔsɔw ndzɛmba a hom rekyerɛ ase no do akɛpem dɛ hom bowie."
                },
                {
                    "number": 5,
                    "text": "Na hom mma iyi nyɛ nhwɛdo mma elderfo no nkɛpem dɛ wɔbɛma hɔn nyimdzee bi so bio akã ho, dɛ mbrɛ wɔakyerɛw no mpo no."
                },
                {
                    "number": 6,
                    "text": "Afei meremmfa bi nnkã hom ho seseiara. Hom mbɔ hom asen do na hom nyɛ botoo. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/74": {
            "uri": "/study/scriptures/dc-testament/dc/74",
            "title": "Nkyerɛkyerɛ na Ahyɛmudzi 74",
            "data_type": "chapter",
            "chapter_name": "Ɔfã 74",
            "chapter_summary": [
                "1–5, Paul tu Asɔr a ɔwɔ n’aber do no fo dɛ mma wonndzi Moses mbra no do; 6–7, Mbofra nkakramba yɛ krɔnkrɔn na wɔnam Werdambɔ no do atsew hɔnho."
            ],
            "verses": [
                {
                    "number": 1,
                    "text": "Na kun a ɔnngye nndzi no, no ho tsew ɔyer no mu, na ɔyer a ɔnngye nndzi no no ho tsew wɔ okun no mu; ɔnntse dɛm a, nna hom mba ho wɔ fĩ, na afei wɔyɛ hɔn krɔnkrɔn."
                },
                {
                    "number": 2,
                    "text": "Afei asomafo hɔn aber do no nna Jewfo nyinara a wɔnngye Jesus Christ n’asɛmpa no nndzi no dzi twatsiatwa mbra no do."
                },
                {
                    "number": 3,
                    "text": "Na ɔbaa dɛ wentwiwentwi kɛse bi sii nkorɔfo no mu a ɔfa twatsiatwa mbra no ho, osiandɛ nna kun a ɔnngye nndzi no pɛ dɛ wotwa ne mba twatsia ma wɔbɛhyɛ Moses mbra ase, dɛm mbra a wɔahyɛ no mã no."
                },
                {
                    "number": 4,
                    "text": "Na ɔbaa dɛ mbofra no a wɔatsetse hɔn wɔ Moses mbra ase no, dzii hɔn egyanom amambra do, na wɔanngye Christ n’asɛmpa no enndzi, dɛm ntsi wɔammbɛyɛ krɔnkrɔn."
                },
                {
                    "number": 5,
                    "text": "Dɛm ntsi, na osian siantsir yi ntsi ɔmaa ɔsomafo no kyerɛɛw kɛmaa asɔr no, maa hɔn mbrasɛm, ommfi Ewuradze, mbom ofi nankasa, dɛ mma gyedzinyi nnwar nyia ɔnngye nndzi; gyedɛ woyi Moses mbra no fi hɔn mu."
                },
                {
                    "number": 6,
                    "text": "Ama hɔn mba aatsena dɛ wonntwa twatsia; ama woeeyi dɛm amambra no a ɔkã dɛ, mbofra nkakramba nnyɛ krɔnkrɔn no akwa; osiandɛ dɛm na Jewfo no gyee dzii;"
                },
                {
                    "number": 7,
                    "text": "Mbom mbofra nkakramba yɛ krɔnkrɔn, wɔnam Jesus Christ no werdambɔ do atsew hɔnho; na dɛm na kyerɛwsɛm no ase kyerɛ."
                }
            ]
        },
        "/study/scriptures/dc-testament/dc/75": {
            "uri": "/study/scriptures/dc-testament/dc/75",
            "title": "Nkyerɛkyerɛ na Ahyɛmudzi 75",
            "data_type": "chapter",
            "chapter_name": "Ɔfã 75",
            "chapter_summary": [
                "1–5, Elderfo nokwafo no a wɔkã asɛmpa no benya nkwa a onnyiewiei; 6–12, Bɔ mpaa fa nya Ɔwerɛkyekyefo no a, ɔno na ɔkyerɛkyerɛ ndzɛmba nyina no; 13–22, Elderfo bɛtsena ase ebu hɔn a wɔpoow hɔn nsɛm no atsɛn; 23–36, Asɛmpasomafo no hɔn ebusua-ebusua no wɔdɛ wɔgye mboa fi Asɔr no hɔ."
            ],
            "verses": [
                {
                    "number": 1,
                    "text": "Nokwar, nokwar, Mese hom dɛ, Emi a medze mo Sunsum ne ndze mpo rekasa yi, Alpha na Omega mpo, hom Ewuradze na hom Nyankopɔn—"
                },
                {
                    "number": 2,
                    "text": "Hom ntsie, O hom a hom dze hom edzin ama dɛ hom bɔkɔ akɔbɔ m’asɛmpa no dawur, na hom besiesie mo wenyin ture mu no."
                },
                {
                    "number": 3,
                    "text": "Hwɛ, mese hom dɛ, ɔyɛ me pɛ dɛ hom bɔkɔ ntsi, mma hom nnkyinkyim, na mma hom nnyɛ enyihafo so, mbom hom mfa hom ahoɔdzen nyɛ edwuma—"
                },
                {
                    "number": 4,
                    "text": "Hom mma hom ndze do dɛ mbrɛ hom dze totorobɛnto ndze kɛse robɔ nokwar no ho dawur dɛ mbrɛ nyikyerɛ na mbrasɛm a medze ama hom no kyerɛ."
                },
                {
                    "number": 5,
                    "text": "Na sɛ hom dzi nokwar a, wɔbɛkyekyer efi-efi pii asoa hom, na wɔbɛhyɛ hom enyidzi na enyimnyam ahenkyɛw, na hom enya bɛkyebo nye onnyiewiei nkwa."
                },
                {
                    "number": 6,
                    "text": "Dɛm ntsi, nokwar, mese m’akowaa William E. McLellin dɛ, mekantse dwuma a medze hyɛɛ ne nsa dɛ ɔnkɔ boka afamu nkurow do nkɛyɛ no;"
                },
                {
                    "number": 7,
                    "text": "Na medze dwumadzi nye mbrasɛm fofor ma no, iyi mu na Emi, Ewuradze, metsẽa no wɔ n’akoma a ohwinhwin ho;"
                },
                {
                    "number": 8,
                    "text": "Na ɔyɛɛ bɔn; naaso medze akyɛ no, na mese no bio dɛ, kɔ ɔman a ɔwɔ anaafo afamu no mu."
                },
                {
                    "number": 9,
                    "text": "Na ma m’akowaa Luke Johnson nye no nkɔ, na wɔmbɔ dza medze ahyɛ hɔn no ho dawur—"
                },
                {
                    "number": 10,
                    "text": "Wɔmbɔ Ewuradze ne dzin mbisa Ɔwerɛkyekyefo no, a ɔbɛkyerɛkyerɛ hɔn ndzɛmba nyinara a ohia ma hɔn—"
                },
                {
                    "number": 11,
                    "text": "Wɔmbɔ mpaa aber nyina amma wɔanntɔ bitsi; na susuampaara dɛ wɔbɛyɛ dɛm no, mebɛkã hɔn ho dze ekesi ewiei mpo."
                },
                {
                    "number": 12,
                    "text": "Hwɛ, iyi nye Ewuradze hom Nyankopɔn ne pɛ a ɔwɔ ma hom. Ɔnyɛ hɔ dɛm. Amen."
                },
                {
                    "number": 13,
                    "text": "Na bio, nokwar, dɛm na Ewuradze se, ma m’akowaa Orson Hyde nye m’akowaa Samuel H. Smith ntu hɔn kwan nkɔ boka afamu aman no mu, na wɔnkɔbɔ dza mahyɛ hɔn no dawur; na mber dodow biara a wobedzi nokwar no, hwɛ, mebɛkã hɔn ho dze ekesi ewiei."
                },
                {
                    "number": 14,
                    "text": "Na bio, nokwar mese m’akowaa Lyman Johnson, nye m’akowaa Orson Pratt dɛ hɔn so wobotu hɔn kwan akɔ boka afamu aman no mu; na hwɛ, menye hɔn so wɔ hɔ kesi ewiei mpo."
                },
                {
                    "number": 15,
                    "text": "Na bio, mese m’akowaa Asa Dodds nye m’akowaa Calves Wilson, dɛ hɔn so wontu hɔn kwan nkɔ anee afamu aman mu, na wɔnkɔbɔ m’asɛmpa no dawur dɛ mbrɛ mahyɛ hɔn no."
                },
                {
                    "number": 16,
                    "text": "Na nyia obedzi nokwar no bedzi ndzɛmba nyinara do konyim, na wɔbɛma no do wɔ da a odzi ewiei no mu."
                },
                {
                    "number": 17,
                    "text": "Na bio, mese m’akowaa Major N. Ashley, na m’akowaa Burr Riggs dɛ wontu hɔn kwan nkɔ anaafo afamu aman no mu."
                },
                {
                    "number": 18,
                    "text": "Nyew, ma wontu hɔn kwan no, dɛ mbrɛ mahyɛ hɔn no, womfi fie mu nkɔ fie mu, womfi ekuraase mu nkɔ ekuraase mu, na womfi kurow mu nkɔ kurow mu."
                },
                {
                    "number": 19,
                    "text": "Na fie biara a hom bɛhɛn mu no, sɛ wɔgye hom a, hom ngyaa hom nhyira ngu dɛm fie no do."
                },
                {
                    "number": 20,
                    "text": "Na fie biara a hom bɛhɛn mu no, sɛ wɔanngye hom a, hom mfi dɛm fie no mu ntsɛmara, na hom mporoporow hom ananadze huntuma ngu hɔ mfa ngye dase ntsia hɔn."
                },
                {
                    "number": 21,
                    "text": "Na dɛw na enyigye bɛhyɛ hom mã; na hom nhu iyi, dɛ atsɛmbu da no, hom bɛyɛ atsɛmbuafo ama dɛm fie no, na hom ebu hɔn fɔ;"
                },
                {
                    "number": 22,
                    "text": "Na obeye koraa ama abosonsɔrfo wɔ atsɛmbu da no mu akyɛn dɛm fie no; dɛm ntsi, hom mbɔ hom asen do na hom ndzi nokwar, na hom bedzi ndzɛmba nyina do konyim, na wɔbɛma hom do wɔ da a odzi ewiei no mu. Ɔnyɛ hɔ dɛm. Amen."
                },
                {
                    "number": 23,
                    "text": "Na bio, dɛm na Ewuradze se hom, O hom m’asɔr mu elderfo, a hom dze hom edzin ama, aama hom eetum ehu ne pɛ a ɔwɔ no wɔ hom ho—"
                },
                {
                    "number": 24,
                    "text": "Hwɛ, mese hom dɛ, ɔyɛ asɔr no n’edwuma dɛ ɔboa ma wɔhwɛ hɔn ebusa-ebusua, na ɔhwɛ hɔn a wɔafrɛ hɔn na ɔwɔ dɛ wɔsoma hɔn dɛ wɔnkɔbɔ asɛmpa no ho dawur nkyerɛ wiadze no hɔn ebusua-ebusua so."
                },
                {
                    "number": 25,
                    "text": "Dɛm ntsi, emi Ewuradze, medze dɛm mbrasɛm yi ma hom dɛ susuampaara dɛ hom nuanom enya pɛ dɛ wobobue hɔn akoma mu no, hom mpɛ tsenabew mfa mma hom ebusua-ebusua."
                },
                {
                    "number": 26,
                    "text": "Na ma hɔn a wobenya tsenabew ama hɔn ebusua-ebusua nyinara na asɔr no so bɔhwɛ hɔn no, mmpow dɛ wɔbɔkɔ wiadze, sɛ wɔbɔkɔ boka anaa anee, anaa etsifi anaa anaafo afamu a."
                },
                {
                    "number": 27,
                    "text": "Ma wombisa na hɔn nsa bɛkã, wɔmbɔ mu na wobobue ama hɔn, na Ɔwerɛkyekyefo no fi sor bɛma woehu bea a ɔwɔ dɛ wɔkɔ."
                },
                {
                    "number": 28,
                    "text": "Na bio, nokwar, mese hom dɛ, obiara a nankasa botum ahwɛ n’ebusua no, wɔmma ɔnhwɛ hɔn, na ɔrennyew n’ahenkyɛw dabiarada; na wɔmma ɔnyɛ edwuma wɔ asɔr no mu."
                },
                {
                    "number": 29,
                    "text": "Wɔmma obiara nsi nketse wɔ ndzɛmba nyinara mu. Na onyihafo rinnya tsenabew wɔ asɔr no mu, gyedɛ onu noho na ɔsesã n’akwan."
                },
                {
                    "number": 30,
                    "text": "Dɛm ntsi, ma m’akowaa Simon Carter na m’akowaa Elmer Harris mbɔ mu kor wɔ ɔsomdwumadzi mu;"
                },
                {
                    "number": 31,
                    "text": "Na m’akowaa Ezra Thayre so nye m’akowaa Thomas B. Marsh;"
                },
                {
                    "number": 32,
                    "text": "Na m’akowaa Hyrum Smith nye m’akowaa Reynolds Cahoon so;"
                },
                {
                    "number": 33,
                    "text": "Na m’akowaa Daniel Stanton nye m’akowaa Seymour Brunson so;"
                },
                {
                    "number": 34,
                    "text": "Na m’akowaa Sylvester Smith nye m’akowaa Gideon Carter so;"
                },
                {
                    "number": 35,
                    "text": "Na m’akowaa Ruggles Esmes nye m’akowaa Stephen Burnett so;"
                },
                {
                    "number": 36,
                    "text": "Na m’akowaa Micah B. Welton nye m’akowaa Eden Smith so. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/76": {
            "uri": "/study/scriptures/dc-testament/dc/76",
            "title": "Nkyerɛkyerɛ na Ahyɛmudzi 76",
            "data_type": "chapter",
            "chapter_name": "Ɔfã 76",
            "chapter_summary": [
                "1–4, Ewuradze nye Nyankopɔn; 5–10, Wɔbɛda ahenman no mu esumadze edzi akyerɛ nokwafo nyinara; 11–17, Nyimpa nyina befir edzi akɔ atseneneefo wusoɛr mu anaa afɔdzi wusoɛr mu; 18–24, Nkorɔfo a wɔtse wiadze horow nyinara mu no nam Jesus Christ No Werdambɔ no do bɛyɛ Nyankopɔn ne mbabanyin na ne mbabaa; 25–29, Nyame no bɔfoe hwee ase na ɔbɛyɛɛ abɔnsam; 30–49, Ɔsɛe mbambanyin no bohu amandze wɔ afɔbu a onnyiewiei no mu; na nkaa no nyinara benya nkwagye ne kyɛfa bi; 50–70, Wɔkyerɛ hɔn a wonya nkwagye ntowdo no hɔn enyimnyam na akatua wɔ celestial ahenman no mu; 71–80, Wɔkyerɛ hɔn a wobenya terrestrial ahenman no mu; 81–113, Wɔkyerɛkyerɛ hɔn a wɔwɔ telestial, terrestrial na celestial enyimnyam no hɔn gyinabew mu; 114–119, Nokwafo no bodua Sunsum Krɔnkrɔn no tum mu ehu Nyankopɔn n’aheman mu esumasɛm na wɔatse ase."
            ],
            "verses": [
                {
                    "number": 1,
                    "text": "O Ɔsorsor, hom ntsie, O asaase, hom nyɛ aso, hom nyɛ aso, na hom a hom wɔ do nyina no ndzi dɛw, na Ewuradze nye Nyame, na Agyenkwa biara nnyi hɔ kã no ho."
                },
                {
                    "number": 2,
                    "text": "Ne nyansaa sõ, na n’akwan yɛ ahobow, na obiara runnhu no ndwuma mbrɛ n’ano kɔsõ."
                },
                {
                    "number": 3,
                    "text": "Ne tsirmpɔw annyɛ gyan da, na obiara so nnyi hɔ a obotum esianka ne nsa."
                },
                {
                    "number": 4,
                    "text": "Ofi mbersantsen kesi mbersantsen no ɔtse dɛmara, na ne mfe nnsã da."
                },
                {
                    "number": 5,
                    "text": "Na dɛm na Ewuradze se—emi, Ewuradze mowɔ ehumbɔbɔr na medze adom ma hɔn a wosuro me, na ɔyɛ me enyigye dɛ medze enyimnyam bɛma hɔn a wɔsom me wɔ tseneneeyɛ nye nokwar mu dze kɔ ewiei."
                },
                {
                    "number": 6,
                    "text": "Hɔn akatua bɛyɛ kɛse na onnyiewiei bɛyɛ hɔn enyimnyam."
                },
                {
                    "number": 7,
                    "text": "Na hɔn na mibeyi m’esumasɛm akyerɛ, nyew, m’ahendzi ho esumasɛm nyina a ehuntsa fi tsetseberdo, nye mfesantsen a ɔreba no, na mebɛma woehu ndzepa a ɔwɔ me pɛ ho a ɔfa ndzɛmba nyina a ɔwɔ m’ahenman mu no."
                },
                {
                    "number": 8,
                    "text": "Nyew, mbersantsen anwanwadze mpo na wobohu, na ndzɛmba a obesi no na mebɛkyerɛ hɔn, ebusuasantsen pii ho ndzɛmba no mpo."
                },
                {
                    "number": 9,
                    "text": "Na hɔn nyansaa bɛyɛ kɛse, na hɔn ntseasee bodu sor; na hɔn enyim na enyansafo hɔn nyansaa bɛhera, na abadwembafo hɔn ntseasee bɛyɛ kwa."
                },
                {
                    "number": 10,
                    "text": "Na menam mo Sunsum do bobue hɔn adwen mu, na menam mo tum do bɛma woehu me pɛ mu esumasɛm—nyew, ndzɛmba a enyiwa mpo nnhunii, na asowa so nntsee, na onnyae nnhɛɛn nyimpa n’akoma mu."
                },
                {
                    "number": 11,
                    "text": "Hɛn, Joseph Smith, Kakraba, na Sidney Rigdon a Kwakwar ne da a otsĩa duesia mu, wɔ hɛn Ewuradze n’afe apem, ahaawɔtwe eduasa ebien mu a nna yɛwɔ Sunsum mu no—"
                },
                {
                    "number": 12,
                    "text": "Wɔnam Sunsum no tum do ebue hɛn enyiwa na wobuee hɛn ntseasee, ama yeehu na yaatse Nyame ne ndzɛmba ase—"
                },
                {
                    "number": 13,
                    "text": "Dɛm ndzɛmba no a ɔwɔ hɔ fi ahyɛse no ansaana wɔrobɔ wiadze no, dza Egya no nam ne Ba a Wɔwoo no Kortoo no no a ɔda no bo mu hyehyɛe fi ahyɛse no mpo;"
                },
                {
                    "number": 14,
                    "text": "Ɔno na yɛgye no ho dase; na dase a yɛgye no nye Jesus Christ n’asɛmpa ne mãhyɛ no, a ɔyɛ Ɔba no, nyia yehun no na yɛnye no kasae wɔ sor enyido-adzehu mu no."
                },
                {
                    "number": 15,
                    "text": "Na ber a yɛrekyerɛ ndzɛmba no ase, dɛ mbrɛ Ewuradze ase hɛn dɛ yɛnyɛ no, yebodur John asɛmpa, tsir enum ne nkyekyɛmu eduonu akron no a oyii kyerɛɛ no na odzi do yi—"
                },
                {
                    "number": 16,
                    "text": "Dza ɔkã owusoɛr ho asɛm no, ɔfa hɔn a wɔbɛtse Nyimpa Ba ne ndze, na wɔasoɛr ho no,"
                },
                {
                    "number": 17,
                    "text": "Na wobefir edzi hɔn a wɔayɛ papa no akɔ atseneneefo wusoɛr mu, na hɔn a wɔyɛɛ bɔn no akɔ afɔdzi wusoɛr mu."
                },
                {
                    "number": 18,
                    "text": "Na iyi maa hɛn ho boow hɛn, osiandɛ Sunsum no na oyii kyerɛɛ hɛn."
                },
                {
                    "number": 19,
                    "text": "Na ber a yɛrodwendwen dɛm ndzɛmba yinom ho no, Ewuradze dze ne nsa kãa hɛn ntseasee enyi ma obuee, na Ewuradze n’enyimnyam hyerɛnee twaa hɛn ho hyiae."
                },
                {
                    "number": 20,
                    "text": "Na yehun Ɔba no a ɔtse Egya n’abanyimfa no n’enyimnyam na yenyaa ne mãhyɛ no;"
                },
                {
                    "number": 21,
                    "text": "Na yehun abɔfo krɔnkrɔn nye hɔn a wɔatsew hɔn ho no wɔ ahengua no enyim, na wɔrosom Nyame na Eguambaa no, hɔn na wɔsom no afebɔɔ kesi afebɔɔ."
                },
                {
                    "number": 22,
                    "text": "Na afei, dasegye pii a wɔdze ama wɔ no ho no, iyi nye dasegye a odzi ekyir koraa, yɛgye dase wɔ no ho dɛ: Ɔtse ase!"
                },
                {
                    "number": 23,
                    "text": "Osiandɛ yehun no, dɛ ɔwɔ Nyame n’abanyimfa; na yɛtsee ndze a ɔregye dase dɛ ɔno nye Egya ne Ba a Wɔwoo no Kortoo no—"
                },
                {
                    "number": 24,
                    "text": "Na wɔnam no do, na wɔnam no mu, na ɔnoara so na ɔbɔɔ wiadze, na hɔn a wɔtse do nyina wɔwoo hɔn Nyame ne mbabanyin na mbabaa."
                },
                {
                    "number": 25,
                    "text": "Na yehun iyi so, na yɛgye ho dase, dɛ ɔbɔfo a nna wɔdze tum ahyɛ ne nsa wɔ Nyankopɔn n’enyim, na ɔtseew Ɔba a Wɔwoo no Kortoo no no a Egya dɔ no, na ɔda Egya no bo mu no do etua no, wɔtoow no fii sor kyeen asaase do fii Egya na Ɔba no hɔn enyim."
                },
                {
                    "number": 26,
                    "text": "Na wɔfrɛɛ no Ɔsɛɛfo, osiandɛ ɔsor sũi guu no do—Ɔno nye Lucifer, anapa ba no."
                },
                {
                    "number": 27,
                    "text": "Na yehunii, na hwɛ, ɔahwe ase! ɔahwe ase, anapa ba no mpo no!"
                },
                {
                    "number": 28,
                    "text": "Na ber a yɛda ho wɔ Sunsum mu no, Ewuradze hyɛɛ hɛn dɛ yɛnkyerɛw enyido-adzehu no; na yehun Satan, abowatsena dadaw no, abɔnsam no mpo a, nyia ɔtseew etua wɔ Nyankopɔn do no, na ɔpɛɛ dɛ ɔgye hɛn Nyankopɔn nye ne Christ hɔn Ahenman no."
                },
                {
                    "number": 29,
                    "text": "Dɛm ntsi, ɔnye Nyankopɔn n’ahotseweefo kõe na otwaa hɔn ho hyiae."
                },
                {
                    "number": 30,
                    "text": "Na yenyaa enyido-adzehu a ɔfa hɔn a ɔnye hɔn kõe na odzii hɔn do konyim no hɔn amandzehu ho, na dɛm na Ewuradze ne ndze baa hɛn nkyɛn;"
                },
                {
                    "number": 31,
                    "text": "Dɛm na Ewuradze se, hɔn a wonyim mo tum, na woenya kyɛfa wɔ mu da, na wɔama hɔnho kwan ma abɔnsam nam no tum do edzi hɔn do konyim, na wɔpow nokwar no, na wogu mo tum ho fĩ no—"
                },
                {
                    "number": 32,
                    "text": "Hɔn nye ɔsɛɛ mbabanyin no a mese hom dɛ nkyɛ obeye ama hɔn dɛ wɔannwo hɔn koraa no;"
                },
                {
                    "number": 33,
                    "text": "Na hɔn nye ebufuw nkuraba no a wɔ nye abɔnsam na n’abɔfoe, wɔadom hɔn dɛ wonhu amandze wɔ Nyankopɔn n’ebufuhyew mu nkɔ mbersantsen mu;"
                },
                {
                    "number": 34,
                    "text": "Ɔfa dɛm nkorɔfo yinom dze, bɔnfakyɛ nnyi hɔ ma hɔn wɔ wiadze yi mu anaadɛ wiadze a ɔreba no mu—"
                },
                {
                    "number": 35,
                    "text": "Susuampaara dɛ hɔn nsa kãa Sunsum krɔnkrɔn no, na wɔpowee, na wɔpoow Egya ne Ba a Wɔwoo no Kortoo no no, na wɔabɔ no mbeamudua mu dze ama hɔnho na wɔhyɛ no bagua mu fɛr."
                },
                {
                    "number": 36,
                    "text": "Dɛm nkorɔfo yinom nye hɔn a wɔnye abɔnsam na n’abɔfoe bɔkɔ ogya baka na brimstone no mu—"
                },
                {
                    "number": 37,
                    "text": "Na hɔn nko na owu mprɛnu no benya hɔn do tum;"
                },
                {
                    "number": 38,
                    "text": "Nyew, nokwar, hɔn nko na wɔasɔw n’ebufuhyew ho amandzehu ekyir no wɔremmpon hɔn wɔ Ewuradze noara ne mber do no."
                },
                {
                    "number": 39,
                    "text": "Na hɔn a wɔaka nyinara no, wɔnam Eguambaa a wokum no, na ɔda Egya no bo mu ansaana wɔrobɔ wiadze no no konyimdzi na n’enyimnyam mu dze hɔn bɛba wusoɛr mu."
                },
                {
                    "number": 40,
                    "text": "Na iyi nye asɛmpa no, enyigyesɛm no a ndze a ofi ɔsorsor gyee ho dase kyerɛɛ hɛn no."
                },
                {
                    "number": 41,
                    "text": "Na ɔbaa wiadze, Jesus no mpo, ama wɔaabɔ no mbeamudua mu dze ama wiadze, na ɔaasoa wiadze bɔn, na ɔaatsew wiadze ho, na ɔaatsew ho efi dza ɔnntsen nyina ho;"
                },
                {
                    "number": 42,
                    "text": "Ama wɔnam no do aagye obiara nkwa, hɔn a Egya yɛɛ hɔn na ɔdze hɔn ahyɛ no tum mu no;"
                },
                {
                    "number": 43,
                    "text": "Nyia ɔhyɛ Egya no enyimnyam, na ɔgye ne nsaano ndwuma nyina nkwa, gyedɛ ɔsɛɛ mbambanyin no a Egya no yii Ɔba no kyerɛe ekyir no wɔpoow no no nko."
                },
                {
                    "number": 44,
                    "text": "Dɛm ntsi, ɔgye hɔn nyinara nkwa gyedɛ hɔn nko—Wɔbɔkɔ ntsẽa a ɔwɔ hɔ daapem mu, dza ɔyɛ ntsẽa onnyi ewiei no, ɔyɛ onnyiewiei ntsẽa no na wɔnye abɔnsam na n’abɔfoe bedzi hen mbersantsen no, hɔ na hɔn abowaba nnwu da, na ogya no so nndum da, iyi nye hɔn ahohyehye—"
                },
                {
                    "number": 45,
                    "text": "Na dɛm bea no, nye n’ewiei, nye hɔn ahohyehye no dze, ɔdasanyi biara nnyim;"
                },
                {
                    "number": 46,
                    "text": "Na woennyi annkyerɛ, nna wonnyii nnkyerɛe, nna worinnyi nnkyerɛ ɔdasanyi biara, gyedɛ hɔn a wɔama hɔn mu kyɛfa no nko."
                },
                {
                    "number": 47,
                    "text": "Naaso, emi Ewuradze, mudua enyido-adzehu do yi kyerɛ dodowara na motow mu bio ntsɛmara."
                },
                {
                    "number": 48,
                    "text": "Dɛm ntsi, n’ewiei, ne tɛtɛr, no krɔn, no bun, na no mu nkukuhwease dze, wɔnntse ase, nna ɔdasanyi biara so renntse ase, gyedɛ hɔn a wɔahyehyɛ hɔn akɔ dɛm afɔbu no mu no nko."
                },
                {
                    "number": 49,
                    "text": "Na yɛtsee dɛ ndze no rekã dɛ: Kyerɛw enyido-adzehu no, na hwɛ, na iyi nye enyido-adzehu a ɔfa ndzebɔnyɛfo hɔn amandzehu ho no n’ewiei."
                },
                {
                    "number": 50,
                    "text": "Na bio, yɛgye dase wɔ ho—osiandɛ yehunii na yɛtsee, na iyi nye Christ n’asɛmpa ho dasegye a ɔfa hɔn a wɔbɔsoɛr wɔ atseneneefo wusoɛr no mu—"
                },
                {
                    "number": 51,
                    "text": "Hɔn nye nkorɔfo a wonyaa Jesus ho dasegye, na wɔgyee ne dzin dzii na wonumaa hɔn wɔ ne nsiei saso mu, wɔnye hɔn hyɛɛ nsu mu wɔ ne dzin mu, na iyi tse dɛm, dɛ mbrɛ ne mbrasɛm a ɔdze ama no tse—"
                },
                {
                    "number": 52,
                    "text": "Dɛ sɛ wodzi mbrasɛm no do a wɔbɔhohor hɔn ho na wɔatsew hɔnho efi hɔn bɔn nyina ho, na nyia wɔahyɛ no sɔfo na wɔasɔw ano ama dɛm tum yi no dze ne nsa bogu hɔn do ma woeenya Sunsum Krɔnkrɔn no;"
                },
                {
                    "number": 53,
                    "text": "Na wɔdze gyedzi dzi konyim, na anohoba Sunsum Krɔnkrɔn no a Egya no hue gu hɔn a wodzi pɛrpɛr na nokwar nyina hɔn do no sɔɔw hɔn ano."
                },
                {
                    "number": 54,
                    "text": "Hɔn nye Abakamba n’asɔr no."
                },
                {
                    "number": 55,
                    "text": "Hɔn nye nkorɔfo a Egya no dze ndzɛmba nyina ahyɛ hɔn nsa mu."
                },
                {
                    "number": 56,
                    "text": "Hɔn nye nkorɔfo a wɔyɛ asɔfo na ahemfo, hɔn na wɔagye ne mãhyɛ, na n’enyimnyam no;"
                },
                {
                    "number": 57,
                    "text": "Na wɔyɛ Ɔsorsornyi no n’asɔfoe wɔ Melchizedek nhyehyɛɛ do, nyia ɔwɔ Enoch nhyehyɛɛ do, nyia ɔwɔ Ɔba a Wɔwoo no Kortoo no nhyehyɛɛ no."
                },
                {
                    "number": 58,
                    "text": "Dɛm ntsi, dɛ mbrɛ wɔakyerɛw no, wɔyɛ enyame, Nyankopɔn ne mbabanyin no mpo."
                },
                {
                    "number": 59,
                    "text": "Dɛm ntsi, ndzɛmba nyina yɛ hɔndze, dɛ nkwa anaa owu, anaa ndzɛmba a ɔwɔ hɔ sesei, anaa ndzɛmba a ɔbɛba, ne nyina yɛ hɔndze, na wɔyɛ Christ dze, na Christ so yɛ Nyankopɔn dze."
                },
                {
                    "number": 60,
                    "text": "Na wobedzi ndzɛmba nyina do konyim."
                },
                {
                    "number": 61,
                    "text": "Dɛm ntsi, mma ɔdasanyi biara nnhyɛ noho enyimnyam wɔ nyimpa mu, mbom ɔnhyɛ noho enyimnyam wɔ Nyame mu, nyia ɔdze atamfo nyina bɛhyɛ n’ananadze no."
                },
                {
                    "number": 62,
                    "text": "Woyinom na wɔbɛtsena Nyame nye ne Christ no hɔn enyim afebɔɔ kesi afebɔɔ."
                },
                {
                    "number": 63,
                    "text": "Woyinom nye hɔn a sɛ ɔnam fua mu reba ebedzi hen wɔ no nkorɔfo do wɔ asaase do a, ɔnye hɔn bɛba."
                },
                {
                    "number": 64,
                    "text": "Woyinom nye hɔn a wobenya kyɛfa wɔ owusoɛr a odzi kan no mu."
                },
                {
                    "number": 65,
                    "text": "Woyinom nye hɔn a wɔbɔsoɛr wɔ atseneneefo wusoɛr no mu."
                },
                {
                    "number": 66,
                    "text": "Woyinom nye hɔn a wɔaba Bepɔw Zion do, na wɔaba Nyame tseasefo no kuropɔn mu no, ɔsor bea no a ɔyɛ krɔnkrɔn mu krɔnkrɔn no."
                },
                {
                    "number": 67,
                    "text": "Woyinom nye hɔn a wɔafora abɔfokuw mpempem no mu aba ɔdodow nhyiamu no ase, nye Enoch n’asɔr mu, nye Abakamba dze no mu."
                },
                {
                    "number": 68,
                    "text": "Woyinom nye hɔn a wɔakyerɛw hɔn edzin wɔ sor, bea a Nyankopɔn na Christ yɛ adze nyina do ɔtsɛmbuafo no."
                },
                {
                    "number": 69,
                    "text": "Woyinom nye hɔn a wɔtsen a wɔnam Jesus a ɔyɛ ahyɛmu fofor mu ntamugyinafo no do woedzi mu no, ɔno nankasa no bɔgyaa a okyii dze bɔɔ werdam a odzi mu no."
                },
                {
                    "number": 70,
                    "text": "Woyinom nye hɔn a hɔn nyimpadua yɛ dɛ celestial dze no, hɔn a hɔn enyimnyam tse dɛ ewia, yɛ Nyame n’enyimnyam mpo a ɔkrɔn ɔkyɛn adze nyina no, nyia n’enyimnyam wɔakyerɛw dɛ ɔtse dɛ wimu ewia no."
                },
                {
                    "number": 71,
                    "text": "Na bio, yehun terrestrial wiadze no, na hwɛ, na hu woyinom nye hɔn a wɔyɛ terrestrial dze no, hɔn a hɔn enyimnyam nntse dɛ Abakamba n’asɔr mu mba no a woenya Egya ne mãhyɛ no, tse dɛ mbrɛ soronko da bosoom na ewia ntamu no mpo."
                },
                {
                    "number": 72,
                    "text": "Hwɛ, woyinom nye hɔn a wokwetsii mbra biara na wowui no;"
                },
                {
                    "number": 73,
                    "text": "Nye hɔn so a wɔyɛ nyimpa esunsum a wɔdze hɔn egu efiadze no a Ɔba no kɛseraa hɔn, na ɔkãa asɛmpa no kyerɛɛ hɔn no, ama woeebu hɔn atsɛn tse dɛ nyimpa a wɔwɔ honam mu;"
                },
                {
                    "number": 74,
                    "text": "Hɔn na woennya Jesus no ho dasegye ber a wɔwɔ honam mu no na mbom nkyii wonyae no."
                },
                {
                    "number": 75,
                    "text": "Woyinom nye hɔn a nna wɔyɛ enyimdzefo wɔ asaase do a ndabrabafo furaa hɔn enyi no."
                },
                {
                    "number": 76,
                    "text": "Woyinom nye hɔn a wonya n’enyimyam no na mbom nnyɛ ne mãhyɛ no."
                },
                {
                    "number": 77,
                    "text": "Woyinom nye hɔn a wonya Ɔba no ne nkyɛn kwan no, na mbom nnyɛ Egya no ne mãhyɛ."
                },
                {
                    "number": 78,
                    "text": "Dɛm ntsi, hɔn nyimpadua yɛ terrestrial dze, na nnyɛ celestial nyimpadua, na soronko da hɔn enyimnyam no ntamu tse dɛ mbrɛ soronko da bosoom na ewia ntamu no."
                },
                {
                    "number": 79,
                    "text": "Woyinom nye hɔn a hɔn dasegye a ɔwɔ Jesus ho no nnyɛ dzen; dɛm ntsi, woennya Nyankopɔn n’ahenman mu ahenkyɛw no."
                },
                {
                    "number": 80,
                    "text": "Na afei, iyi nye enyido-adzehu a yehunii wɔ terrestrial no ho no n’ewiei, dza Ewuradze hyɛɛ hɛn dɛ yɛnkyerɛw wɔ ber a nna yɛda ho wɔ sunsum mu no."
                },
                {
                    "number": 81,
                    "text": "Na bio, yehun telestial n’enyimnyam no, na dɛm enyimnyam no yɛ ketseaba, dɛ mbrɛ soronko da nworaba enyimnyam nye bosoom n’enyimnyam mu wɔ wimu no, dɛmara na no so tse."
                },
                {
                    "number": 82,
                    "text": "Woyinom nye hɔn a woennya Christ n’asɛmpa no, nye Jesus ho dasegye no."
                },
                {
                    "number": 83,
                    "text": "Woyinom nye hɔn a wɔammpow Sunsum Krɔnkrɔn no."
                },
                {
                    "number": 84,
                    "text": "Woyinom nye hɔn a wɔatow hɔn egu hɛl."
                },
                {
                    "number": 85,
                    "text": "Woyinom nye hɔn a wɔrennpon hɔn mmfi abɔnsam hɔ, gyedɛ owusoɛr a odzi ewiei no mu, kesi dɛ Ewuradze, Christ Eguambaa no mpo, bowie n’edwuma yɛ."
                },
                {
                    "number": 86,
                    "text": "Woyinom nye hɔn a woennya ne mãhyɛ wɔ onnyiewiei wiadze no mu, na mbom wɔnam terrestrialfo no hɔn som do benya Sunsum Krɔnkrɔn no;"
                },
                {
                    "number": 87,
                    "text": "Na terrestrialfo no so nam celestialfo no hɔn som do."
                },
                {
                    "number": 88,
                    "text": "Na telestialfo no so nam abɔfo hɔn dwuma a wɔdze ahyɛ hɔn nsa dɛ wɔnnsom hɔn no do benya, anaadɛ hɔn a wɔahyɛ hɔn dɛ wɔnyɛ esunsum mu asomfo mma hɔn no; na hɔn so wɔbɛyɛ nkwagye n’adzedzifo."
                },
                {
                    "number": 89,
                    "text": "Na dɛm na yehunii wɔ ɔsor enyido-adzehu no mu, telestial n’enyimnyam no, na ɔbor ntseasee nyina do;"
                },
                {
                    "number": 90,
                    "text": "Na ɔdasanyi biara nnyim gyedɛ nyia Nyame beyi akyerɛ no."
                },
                {
                    "number": 91,
                    "text": "Na dɛm na yehun terrestrial n’enyimnyam no a ɔbɔ telestial ho ndzɛmba nyina n’enyimnyam do, wɔ enyimnyam nye tum nyina mu mpo, wɔ ahoɔdzen na ahendzi mu."
                },
                {
                    "number": 92,
                    "text": "Na dɛm na yehun celestial n’enyimnyam no a ɔbɔ ndzɛmba nyina do no—bea a Nyankopɔn, Egya no mpo, tse dzi hen wɔ n’ahengua do afebɔɔ kesi afebɔɔ;"
                },
                {
                    "number": 93,
                    "text": "N’ahengua enyim na ndzɛmba nyina bɔ hɔn mu adze ahobrɛadze na enyidzi mu, na wɔhyɛ no enyimnyam afebɔɔ kesi afebɔɔ."
                },
                {
                    "number": 94,
                    "text": "Hɔn a wɔtse n’enyim nye Abakamba n’asɔr mu mba; na wohu dɛ mbrɛ wohu hɔn, na wonyim dɛ mbrɛ wonyim hɔn, a woeenya ne mãhyɛ nye n’adom no;"
                },
                {
                    "number": 95,
                    "text": "Na ɔayɛ hɔn pɛr wɔ tum, nye ahoɔdzen, nye ahendzi mu."
                },
                {
                    "number": 96,
                    "text": "Na celestial n’enyimnyam no yɛ kor, dɛ mbrɛ ewia so n’enyimnyam yɛ kor no."
                },
                {
                    "number": 97,
                    "text": "Na terrestrial n’enyimnyam no yɛ kor, dɛ mbrɛ bosoom so n’enyimnyam yɛ kor."
                },
                {
                    "number": 98,
                    "text": "Na telestial n’enyimnyam no yɛ kor, dɛ mbrɛ nworaba so hɔn enyimnyam yɛ kor no; na dɛ mbrɛ soronko da woraba kor nye kor ntamu wɔ enyimnyam mu no, dɛmara so na soronko da kor na kor ntamu wɔ enyimnyam mu wɔ telestial wiadze no mu;"
                },
                {
                    "number": 99,
                    "text": "Na woyinom nye hɔn a wɔyɛ Paul, na Appollos nye Cephas dze."
                },
                {
                    "number": 100,
                    "text": "Woyinom nye hɔn a wɔkã dɛ hɔn mu binom yɛ oyi nedze na binom so yɛ oyi nedze no—binom yɛ Christ dze, na binom yɛ John dze, na binom so yɛ Moses dze, na binom so yɛ Elias dze, na binom so yɛ Esiaias dze, na binom so yɛ Isaiah dze, na binom so yɛ Enoch dze;"
                },
                {
                    "number": 101,
                    "text": "Mbom woennya asɛmpa no, nna woennya Jesus anaa nkɔnhyɛfo no ho dasegye, anaa ahyɛmu a ɔwɔ hɔ daapem no."
                },
                {
                    "number": 102,
                    "text": "Ewiei no, woyinom nye hɔn a wɔrennkan hɔn mmfora ahotseweefo no ma wonnhwim hɔn mmfa nsuwusiw mu nntu nnkehyia Abakamba n’asɔr no mu."
                },
                {
                    "number": 103,
                    "text": "Woyinom nye hɔn a wɔyɛ atorfo, na nkaberkyerfo, awartofo, na ndwaman, nye obiara a ɔpɛ na odzi ator."
                },
                {
                    "number": 104,
                    "text": "Woyinom nye hɔn a wohu amandze wɔ Nyame n’ebufuw ano wɔ asaase do."
                },
                {
                    "number": 105,
                    "text": "Woyinom nye hɔn a wohu amandze wɔ onnyiewiei awerdzi ogya no mu."
                },
                {
                    "number": 106,
                    "text": "Woyinom nye hɔn a wɔtow hɔn gu hɛl na wohu amandze wɔ Otumfo Nyankopɔn n’ebufuw ano, kodu mber ne mãhyɛ, ber a Christ dze n’atamfo nyina bɛhyɛ n’ananadze na ɔama n’edwuma edzi mu."
                },
                {
                    "number": 107,
                    "text": "Ber a obegyaa ahenman no mu na ɔdze ama Egya no, dɛ nkekãa nnyi ho, na ɔase dɛ; medzi konyim na monko na mitsiatsiaa wenyintwer no do no, Otumfo Nyankopɔn n’ebufuhyew wenyintwer a ɔyɛ hu no mpo."
                },
                {
                    "number": 108,
                    "text": "Afei na wɔdze enyimnyam ahenkyɛw no bɔsoa no, ma ɔaatsena no tum ahengua no do edzi hen afebɔɔ kesi afebɔɔ."
                },
                {
                    "number": 109,
                    "text": "Mbom hwɛ, na hu, yehun telestial wiadze n’enyimnyam no nye hɔn a wɔwɔ mu no, na hɔn dodow tse dɛ sor nworaba anaadɛ mpoano anhwea;"
                },
                {
                    "number": 110,
                    "text": "Na yɛtsee Ewuradze ndze dɛ ɔrese dɛ: Woyinom nyina bɔbɔ hɔn mu adze, na tɛkyerɛma nyina bɛkã hɔn bɔn akyerɛ nyia ɔtse ahengua do afebɔɔ kesi afebɔɔ."
                },
                {
                    "number": 111,
                    "text": "Na wobobu hɔn atsɛn dɛ mbrɛ hɔn ndwuma tse, na mbrɛ ɔdasanyi biara no ndwuma tse no na ɔbɛkyerɛ ne tsenabew a obenya wɔ efi a woesiesie no mu;"
                },
                {
                    "number": 112,
                    "text": "Na wɔbɛyɛ Ɔsorsornyi no no nkowaa; mbom bea a Nyankopɔn na Christ tse no dze, wonnkotum akɔ hɔ mbersantsen mfesantsen nyina mu."
                },
                {
                    "number": 113,
                    "text": "Iyi nye enyido-adzehu a yehunii no n’ewiei, ɔno na wɔhyɛɛ hɛn dɛ yɛnkyerɛw ber a yɛda ho wɔ Sunsum mu no."
                },
                {
                    "number": 114,
                    "text": "Mbom Ewuradze no ndwuma sõ na ɔyɛ ahobow, na n’ahenman no mu esumasɛm no a oyii kyerɛɛ hɛn no, bor ntseasee nyina a ɔwɔ enyimnyam, tum, nye ahendzi mu do."
                },
                {
                    "number": 115,
                    "text": "A ɔhyɛɛ hɛn dɛ mma yɛnnkyerɛw wɔ ber a yɛda ho wɔ Sunsum mu no, na nyimpa nnyi ho kwan dɛ ɔkã;"
                },
                {
                    "number": 116,
                    "text": "Na nyimpa so nnkotum ada no edzi, osiandɛ wɔnam Sunsum Krɔnkrɔn no tum no a Nyankopɔn dze ma hɔn a wɔdɔ no no, na wɔtsew hɔnho wɔ n’enyim no nko do na wɔdze bohu na wɔatse ase;"
                },
                {
                    "number": 117,
                    "text": "Hɔn na ɔma hɔn ho ndzinoa ma wohu na wɔtse ase dze ma hɔnankasa hɔnho;"
                },
                {
                    "number": 118,
                    "text": "Ama ber a wɔwɔ honam mu yi, wɔnam Sunsum no tum nye edziyi do eetum egyina n’enyim wɔ enyimnyam wiadze no mu."
                },
                {
                    "number": 119,
                    "text": "Na enyimnyam, na enyidzi, na ahendzi nyɛ Nyankopɔn na Eguambaa no hɔndze afebɔɔ kesi afebɔɔ. Amen."
                }
            ]
        },
        "/study/scriptures/dc-testament/dc/77": {
            "uri": "/study/scriptures/dc-testament/dc/77",
            "title": "Nkyerɛkyerɛ na Ahyɛmudzi 77",
            "data_type": "chapter",
            "chapter_name": "Ɔfã 77",
            "chapter_summary": [
                "1–4, Mbowa wɔ esunsum na wɔbɛtsena ase onnyiewiei enyigye mu; 5–7, Asaase yi bɛtsena hɔ mfe tsiabaa, mpemesuon; 8–10, Abɔfo ahorow san dze asɛmpa no ba asaase do na wɔsom; 11, Nyimpa mpem ɔha eduanan-anan hɔn nsɔwano; 12–14, Christ bɛba mfe mpemesuon n’ahyɛse no mu; 15, Nkɔnhyɛfo beenu na wobeyi hɔn ama Jewfo hɔn man no."
            ],
            "verses": [
                {
                    "number": 1,
                    "text": "Asɛmbisa. Ebɛnadze nye ahwehwɛ po no a John kãa ho asɛm wɔ Nyikyerɛ, Tsir 4, nkyekyɛmu 6 no?Mbuae. Ɔno nye asaase no a wɔatsew ho, wɔayɛ bɛkyebo, na ɔwɔ onnyiewiei gyinabew mu."
                },
                {
                    "number": 2,
                    "text": "Asɛmbisa. Mbowa anan no a wɔakã ho asɛm wɔ dɛm nkyekyɛmu kor noara mu no yɛtse ase dɛn?Mbuae. Ɔyɛ mfatoho bi a John dze rekyerɛkyerɛ mbrɛ sor tse mu, Nyame ne paradise, nyimpa n’enyigye nye mbowa, nye ndzɛmba a wɔwea, nye wimu ntumbowa; dza ɔyɛ sunsum mu abɔdze no tse dɛ honam mu dze, na dza ɔyɛ honam mu dze no tse dɛ sunsum mu dze: nyimpa no sunsum a ɔtse dɛ nankasa no nyimpadua, dɛmara na abowa no sunsum na adze biara a Nyankopɔn abɔ no so tse."
                },
                {
                    "number": 3,
                    "text": "Asɛmbisa. Ana mbowa anan no gyina hɔ ma mbowa ankorankor, anaadɛ wogyina hɔ ma ekuwekuw anaa nhyehyɛɛ bi?Mbuae. Dza woyii kyerɛɛ John no gyina hɔ ma mbowa ankorankor anan, na ogyina hɔ ma nyimpa ekuw horow no mu biara dɛwdzi a wobenya wɔ hɔn onnyiewiei enyigye, dɛ mbrɛ abɔdze ahyehyɛ ato hɔ no."
                },
                {
                    "number": 4,
                    "text": "Asɛmbisa. Enyiwa na ntsaban no a mbowa no wɔwɔ no, yɛtse ase dɛn?Mbuae. Hɔn enyiwa no gyina hɔ ma kan na nyimdzee, ɔkyerɛ dɛ nyimdzee ahyɛ hɔn mã; na hɔn ntsaban no so gyina hɔ ma tum a wɔdze bɛkã hɔn ho, wɔdze bedzi dwuma na ne nkekaho."
                },
                {
                    "number": 5,
                    "text": "Asɛmbisa. Elderfo eduonu anan no a John kãa ho asɛm no, yɛtse ase dɛn?Mbuae. Ɔwɔ dɛ yɛtse ase dɛ dɛm elderfo no a John hun hɔn no, yɛ elderfo a wodzii nokwar wɔ hɔn somdwumadzi mu a woewuwu; nna wɔyɛ nsɔr esuon no mu mba, na afei wɔwɔ Nyame ne paradise hɔ."
                },
                {
                    "number": 6,
                    "text": "Asɛmbisa. Yɛtse nwoma no a John hunii no a wɔdze nsɔwano esuon asɔw n’ekyir no ase dɛn?Mbuae. Ɔwɔ dɛ yɛtse ase dɛ Nyame ne pɛ, n’esumasɛm na no ndwuma a wɔada no edzi no na ɔwɔ mu; dza ɔyɛ esumadze a wɔahyehyɛ a ɔfa asaase yi ho wɔ ne mfe mpem esuon a ɔwɔ mu anaadɛ ne mber tsiabaa a ɔwɔ mu no."
                },
                {
                    "number": 7,
                    "text": "Asɛmbisa. Nsɔwano esuon a wɔdze sɔɔw ano no, yɛtse ase dɛn?Mbuae. Ɔwɔ dɛ yɛtse ase dɛ nsɔwano a odzi kan no, mfe apem a odzi kan no mu ndzɛmba na ɔwɔ mu, na dza otsĩa ebien no so mfe apem dze na ɔwɔ mu, na ɔtse dɛmara kesi esuon no."
                },
                {
                    "number": 8,
                    "text": "Asɛmbisa. Abɔfo anan no a wɔakã hɔn ho nsɛm wɔ Nyikyerɛ Tsir 7, nkyekyɛmu 1 no, yɛtse ase dɛn?Mbuae. Ɔwɔ dɛ yɛtse ase dɛ wɔyɛ abɔfo anan a Nyankopɔn somaa hɔn, a ɔama hɔn tum wɔ asaase ne mfɛndzanan nyina do dɛ wɔngye nkwa na wɔnsɛɛ adze; woyinom nye hɔn a wɔwɔ asɛmpa a ɔwɔ hɔ daapem no a wɔdze bɛma aman, ebusuakuw, kasa horow, na nyimpa nyina no, na wɔwɔ tum dɛ wɔtow ɔsorsor mu, na wɔsɔw ano dze ma nkwa, anaadɛ wɔtow gu sum kebii bea mu no."
                },
                {
                    "number": 9,
                    "text": "Asɛmbisa. Bɔfo no a ofi boka rofow wɔ Nyikyerɛ Tsir 7, nkyekyɛmu 2 no, yɛtse ase dɛn?Mbuae. Ɔwɔ dɛ yɛtse ase dɛ, bɔfo no a ofi boka rofow no nye nyia wɔdze Nyame tseasefo no nsɔwano ama no dɛ ɔmfa nhwɛ Israel ebusuakuw duebien do no; dɛm ntsi, ɔtsẽa mu frɛ abɔfo anan no a wɔwɔ asɛmpa a ɔwɔ hɔ daapem no, se dɛ: Mma hom nnhaw asaase, anaa po, anaa ndua, ma onkodu dɛ yɛbɔsɔw hɛn Nyankopɔn no nkowaa ano wɔ hɔn momapɔw do. Na sɛ hom pɛ dɛ hom gye to mu a, iyi nye Elias no a ɔbɛba abɔboaboa Israel ebusuakuw no ano na ɔasan dze ndzɛmba nyinara aba no."
                },
                {
                    "number": 10,
                    "text": "Asɛmbisa. Ebɛn aber na ndzɛmba a wɔakã ho nsɛm wɔ dɛm Tsir yi mu no bɛyɛ hɔ?Mbuae. Ɔbɛyɛ hɔ wɔ mfe mpem a otsia esia no mu, anaadɛ ber a wɔbɛtsew nsɔwano no a otsĩa esia no ano no."
                },
                {
                    "number": 11,
                    "text": "Asɛmbisa. Wɔsɔɔw mpem ɔha eduanan anan hɔn ano wɔ Israel ebusuakuw nyina mu—ebusuakuw biara mu mpem duebien no, yɛtse ase dɛn?Mbuae. Ɔwɔ dɛ yɛtse ase dɛ, hɔn a wɔasɔw hɔn ano no yɛ asɔfompanyin a wɔhyɛɛ hɔn asɔfo wɔ Nyankopɔn ne nhyehyɛɛ krɔnkrɔn mu dɛ wɔnkã asɛmpa a ɔwɔ hɔ daapem no; na hɔn nye nkorɔfo a woyii hɔn fii aman, ebusuakuw, kasa horow na nyimpa nyina mu, na abɔfo no a wɔmaa hɔn tum dɛ wɔnhwɛ asaase do aman do no hyɛɛ hɔn asɔfo dɛ wɔntwe hɔn a wɔpɛ no mbra Abakamba n’asɔr no mu."
                },
                {
                    "number": 12,
                    "text": "Asɛmbisa. Totorobɛnto a wɔhɛnee a wɔabɔ dzin wɔ Nyikyerɛ Tsir 8 no, yɛtse ase dɛn?Mbuae. Ɔwɔ dɛ yɛtse ase dɛ, dɛ mbrɛ Nyankopɔn dze nda esia bɔɔ wiadze, na owiee n’edwuma yɛ wɔ da a otsĩa esuon no, na ɔtseew ho, na ɔdze asaase do huntuma yɛɛ nyimpa no, dɛmara so na mfe mpemesuon n’ahyɛse no Ewuradze Nyankopɔn bɛtsew asaase ho, na oewie nyimpa no nkwagye, na oebu ndzɛmba nyina atsɛn, na abɔpon ndzɛmba nyina, gyedɛ dza ɔammfa annhyɛ no tum ase no nko, ber a ɔbɔsɔw ndzɛmba nyina ano dze ama ndzɛmba nyina n’ewiei; na abɔfo beesuon no hɔn totorobɛnto a wɔhɛnee no yɛ n’edwuma ne nsiesiei a ɔdze reba ewiei wɔ mfe mpem-esuon n’ahyɛse—dza wɔdze risiesie kwan ato hɔ ansaana ne mbae no aso."
                },
                {
                    "number": 13,
                    "text": "Asɛmbisa. Dabɛn na wobowie ndzɛmba a wɔakyerɛw no wɔ Nyikyerɛ Tsir 9 no yɛ?Mbuae. Sɛ wɔtsew nsɔwano a otsĩa esuon no n’ano wie a, nna wobowie yɛ ansaana Christ ne mbae no aso."
                },
                {
                    "number": 14,
                    "text": "Asɛmbisa. Nwoma kakraba no a John dzii no a wɔakyerɛw no wɔ Nyikyerɛ Tsir 10 no, yɛtse ase dɛn?Mbuae. Ɔwɔ dɛ yɛtse ase dɛ nna ɔyɛ dwumadzi nna ayɛdze ma no dɛ ɔboaboa Israel ebusuakuw ano; hwɛ, iyi nye Elias, nyia wɔakyerɛw no ho asɛm dɛ ɔwɔ dɛ ɔba na ɔdze ndzɛmba nyinara san ba no."
                },
                {
                    "number": 15,
                    "text": "Asɛmbisa. Adasegyefo beenu no a ɔwɔ Nyikyerɛ Tsir 11 no, n’ase kyerɛ dɛn?Mbuae. Hɔn nye nkɔnhyɛfo beenu no a wobeyi hɔn ama Jewfo hɔn man no wɔ nda a odzi ekyir no mu, wɔ nsanananmu ber no mu, na wɔahyɛ nkɔm akyerɛ Jewfo no wɔ ber a wɔaboa hɔn ano ewie, na wɔaakyekyer Jerusalem kuropɔn no wɔ hɔn egyanom asaase do."
                }
            ]
        },
        "/study/scriptures/dc-testament/dc/78": {
            "uri": "/study/scriptures/dc-testament/dc/78",
            "title": "Nkyerɛkyerɛ na Ahyɛmudzi 78",
            "data_type": "chapter",
            "chapter_name": "Ɔfã 78",
            "chapter_summary": [
                "1–4, Ahotseweefo no wɔ dɛ wohyia na wosi adzekoradan; 5–12, Sɛ wɔhwɛ hɔn egyapadze do yie a, obegya hɔn akɔ nkwagye mu; 13–14, Ɔnnsɛ dɛ Asɔr no twer asaase do tum; 15–16, Michael, (Adam) som wɔ Krɔnkrɔnnyi (Christ) no ne nkyerɛkyerɛ ase; 17–22, Nhyira akã agyedzifo, osiandɛ wobenya adze nyinara edzi."
            ],
            "verses": [
                {
                    "number": 1,
                    "text": "Ewuradze kasaa kyerɛɛ Joseph Smith, Kakraba see dɛ: Tsie me, Ewuradze wo Nyankopɔn no na ɔse, hom a wɔahyɛ hom asɔfodzi a ɔkrɔn wɔ m’asɔr mu, na hom akã homho aboa ano;"
                },
                {
                    "number": 2,
                    "text": "Na hom ntsie afotu a ofi nyia ofi sor ahyɛ hom asɔfo no, ɔno na ɔbɛkã enyansasɛm egu hom asomu, dɛ nkwagye nyɛ hom dze wɔ dza homdze abɔto m’enyim yi ho, Ewuradze Nyankopɔn na ɔse."
                },
                {
                    "number": 3,
                    "text": "Na nokwar, mese hom dɛ, mber no edu, na ɔabɛn; na hwɛ, na hu dɛ, ohia dɛ wɔyɛ nhyehyɛɛ bi wɔ mo nkorɔfo mu a wɔnam do bɔhwɛ esiesie m’adzekorabea, dɛ mbrɛ ɔbɛyɛ a wobotum dze no mu ndzɛmba no ahwɛ ehiafo a wɔwɔ mo nkorɔfo mu, nye hɔn so a wɔwɔ Zion asaase do—"
                },
                {
                    "number": 4,
                    "text": "Ama ɔayɛ nhyehyɛɛ bi a obetsim na ɔwɔ hɔ daapem ama m’asɔr dze aboa dza hom dze esi hom enyi do ho no, dze ama nyimpa no nkwagye, nye hom Egya a ɔwɔ sor n’enyimnyam;"
                },
                {
                    "number": 5,
                    "text": "Ama hom nye sor ndzɛmba aabɔ mu ayɛ pɛr wɔ sor ahyɛmudze ho, nyew, nye asaase ndzɛmba so, ama hom eenya sor ndzɛmba."
                },
                {
                    "number": 6,
                    "text": "Osiandɛ sɛ hom annyɛ kor wɔ asaase ndzɛmba ho a, hom nnkotum ayɛ kor dze enya sor ndzɛmba;"
                },
                {
                    "number": 7,
                    "text": "Na sɛ hom pɛ dɛ mema hom tsenabew wɔ celestial wiadze no mu a, ɔwɔ dɛ hom yɛ ndzɛmba a mahyɛ hom no, nye dza morohwehwɛ efi hom hɔ no, dze siesie hom ho."
                },
                {
                    "number": 8,
                    "text": "Na afei, nokwar dɛm na Ewuradze se, ohia dɛ hom a hom akã hom ho abɔmu wɔ dɛm nhyehyɛɛ yi mu no yɛ ndzɛmba nyina dze ma m’enyimnyam;"
                },
                {
                    "number": 9,
                    "text": "Mekyerɛ dɛ, ma m’akowaa Newel K. Whitney, nye m’akowaa Joseph Smith, Kakraba nye m’akowaa Sidney Rigdon, nye ahotseweefo a wɔwɔ Zion no ntsena ase mbɔ ngua;"
                },
                {
                    "number": 10,
                    "text": "Annyɛ dɛm a Satan bɛper dɛ ɔbɛdan hɔn akoma efi nokwar no ho, ma wɔabɛyɛ efurafo, amma wɔaanntse ndzɛmba a woesiesie ama hɔn no ase."
                },
                {
                    "number": 11,
                    "text": "Dɛm ntsi, mehyɛ hom dɛ, hom nhyɛ ase nsiesie homho na hom nyɛ nhyehyɛɛ a ɔbɛkã hom abɔ mu anaadɛ ahyɛmu a ɔwɔ hɔ daapem a no mu nnkɛtsetsew da."
                },
                {
                    "number": 12,
                    "text": "Na nyia obobu do no bɛyew ne dzibew na ne gyinabew wɔ asɔr no mu, na wobegyaa no ahyɛ Satan n’ekutukubɔ nsa ekesi dɛ ɔpon da no bɔsõ."
                },
                {
                    "number": 13,
                    "text": "Hwɛ, iyi nye nsiesie a medze risiesie hom nye fapem na esusudze a medze rema hom, ama hom eedua do dze edzi mbrasɛm a wɔdze ama hom no do;"
                },
                {
                    "number": 14,
                    "text": "Na ɔnam m’adom ntsi, abɛbrɛsɛ biara a ɔbɛba hom do no, asɔr no nko etum egyina, na ɔabor abɔdze nkaa nyinara a ɔwɔ celestial wiadze n’ase no do;"
                },
                {
                    "number": 15,
                    "text": "Ama hom aaba sor abɛfa ahenkyɛw a woeesiesie ama hom no, na wɔaayɛ hom ahenman pii do ahwɛdofo, Ewuradze Nyankopɔn, Zion Krɔnkrɔnnyi Kor no, nyia ɔtoow Adam-ondi-Ahman fapem no na ɔse;"
                },
                {
                    "number": 16,
                    "text": "Ɔno na oyii Michael, hom henba no, na otsintsiim n’anan, na ɔkrɔɔn no, na wɔnam Krɔnkrɔnnyi kor no a ne nda nnyi ahyɛse, anaa ne nkwa onnyi ewiei no n’apam do dze nkwagye nsaafee no ama no."
                },
                {
                    "number": 17,
                    "text": "Nokwar, nokwar, mese hom dɛ, hom yɛ mbofra nkakraba, na hom nnyae nntsee nhyira akɛse a ɔwɔ Egya ne nsamu a oesiesie ama hom no ase;"
                },
                {
                    "number": 18,
                    "text": "Na hom nnkotum agye ndzɛmba nyina sesei; naaso, hom enyi ngye, osiandɛ mibedzi hom kan. Ahenman no yɛ homdze, na nhyira a ɔwɔ hɔ no yɛ homdze, na mbersantsen ahonyadze so yɛ homdze."
                },
                {
                    "number": 19,
                    "text": "Na nyia ɔnam ndaase mu bɛgye ndzɛmba nyina no, wɔbɛhyɛ no enyimnyam; na wɔdze wiadze yi mu ndzɛmba bɛkã no ho, ɔha na no mbɔho mpo, nyew, mbordo."
                },
                {
                    "number": 20,
                    "text": "Dɛm ntsi, hom nyɛ ndzɛmba a mahyɛ hom no, hom Pomfo no na ɔse, Ahman Ba no mpo, nyia osiesie ndzɛmba nyina ansaana ɔafa hom no;"
                },
                {
                    "number": 21,
                    "text": "Na hom nye Abakamba n’asɔr no, na ɔbɛfa hom akɔ sor wɔ nsuwisuw mu, na ɔdze nyimpa biara ne kyɛfa ama no."
                },
                {
                    "number": 22,
                    "text": "Na ɔhwɛfo nokwafo na nyansafo no benya ndzɛmba nyinara. Amen."
                }
            ]
        },
        "/study/scriptures/dc-testament/dc/79": {
            "uri": "/study/scriptures/dc-testament/dc/79",
            "title": "Nkyerɛkyerɛ na Ahyɛmudzi 79",
            "data_type": "chapter",
            "chapter_name": "Ɔfã 79",
            "chapter_summary": [
                "1–4, Wɔfrɛ Jared Carter dɛ ondua Ɔwerɛkyekyefo no do nkã asɛmpa no."
            ],
            "verses": [
                {
                    "number": 1,
                    "text": "Nokwar, mese wo dɛ, ɔyɛ me pɛ dɛ m’akowaa Jared Carter bɔkɔ boka nkurow do bio, omfi bea do nkɔ bea do, na omfi kuropɔn do nkɔ kuropɔn do, ɔmfa asɔfodzi tum no a wɔdze hyɛɛ no sɔfo no mbɔ enyigyesɛm no dawur, asɛmpa a ɔwɔ hɔ daapem no mpo."
                },
                {
                    "number": 2,
                    "text": "Na mobɔsoma Ɔwerɛkyekyefo no ma ɔaaba ne nkyɛn, ɔno na ɔbɛkyerɛkyerɛ no nokwar no nye kwan a ɔbɛfa do akɔ."
                },
                {
                    "number": 3,
                    "text": "Na susuampaara dɛ ɔyɛ nokwafo no, medze efi-efi bɛhyɛ no ahenkyɛw bio."
                },
                {
                    "number": 4,
                    "text": "Dɛm ntsi, ma w’akoma ndzi dɛw, m’akowaa Jared Carter, na mma nnsuro, wo Ewuradze na ɔse, Jesus Christ no mpo. Amen."
                }
            ]
        },
        "/study/scriptures/dc-testament/dc/80": {
            "uri": "/study/scriptures/dc-testament/dc/80",
            "title": "Nkyerɛkyerɛ na Ahyɛmudzi 80",
            "data_type": "chapter",
            "chapter_name": "Ɔfã 80",
            "chapter_summary": [
                "1–5, Wɔfrɛ Stephen Burnett na Eden Smith dɛ wɔnkɛkã asɛmpa wɔ beebiara a wɔpɛ."
            ],
            "verses": [
                {
                    "number": 1,
                    "text": "Nokwar, dɛm na Ewuradze, mekã kyerɛ m’akowaa Stephen Burnett: Kɔ, kɔ wiadze mu na kɛkã asɛmpa no kyerɛ abɔdze biara a ɔbɛtse wo ndze."
                },
                {
                    "number": 2,
                    "text": "Na susuampaara dɛ erohwehwɛ adamfo ma ɔakã woho no, medze m’akowaa Eden Smith bɛma wo."
                },
                {
                    "number": 3,
                    "text": "Dɛm ntsi, kɔ na kɛkã m’asɛmpa no, sɛ ebɔkɔ etsifi anaa anaafo, anaa boka, anaa anee a ɔmmfa ho, osiandɛ wo nkɔree no nnkɛyɛ gyan."
                },
                {
                    "number": 4,
                    "text": "Dɛm ntsi, gye ndzɛmba a atse, na agye edzi nokwar mu, na inyim dɛ ɔyɛ nokwar no no ho dase kyerɛ."
                },
                {
                    "number": 5,
                    "text": "Hwɛ, iyi nye nyia ɔafrɛ wo no ne pɛ, wo Pomfo, Jesus Christ no mpo. Amen."
                }
            ]
        },
        "/study/scriptures/dc-testament/dc/81": {
            "uri": "/study/scriptures/dc-testament/dc/81",
            "title": "Nkyerɛkyerɛ na Ahyɛmudzi 81",
            "data_type": "chapter",
            "chapter_name": "Ɔfã 81",
            "chapter_summary": [
                "1–2, President a Odzi Kan na n’Apamfo no na daa nyina wokura ahenman no ne nsaafee; 3–7, Sɛ Frederick G. Williams dzi nokwar wɔ no ɔsomdwumadzi mu a, obenya onnyiewiei nkwa."
            ],
            "verses": [
                {
                    "number": 1,
                    "text": "Nokwar, nokwar, mese ɔwo m’akowaa Frederick G. Williams dɛ: Tsie nyia ɔrekasa yi ne ndze, tsie Ewuradze wo Nyankopɔn n’asɛm no, na tsie frɛ a wɔdze afrɛ wo yi, dɛ ebɛyɛ sɔfopanyin wɔ m’asɔr mu, na ayɛ ɔpamfo ama m’akowaa Joseph Smith, Kakraba."
                },
                {
                    "number": 2,
                    "text": "Ɔno na medze ahenman no ne nsaafee ama, dza aber nyina odzi wɔ Asɔfodzi a Ɔkrɔn ne President na n’Apamfo kuw no:"
                },
                {
                    "number": 3,
                    "text": "Dɛm ntsi, nokwar, megye no to mu, na mibehyira ɔno nye ɔwo so, susuampaara dɛ eyɛ nokwafo wɔ apam mu yi, wɔ dzibew a medze ama wo no, wɔ daa mpaa a ebɔ no w’ano nye w’akoma mu, wɔ bagua mu nye kokoa mu, nye w’asɔfodwumadzi mu so, wɔ asɛmpa no a ebɔ no dawur wɔ atseasefo asaase yi do, nye w’enuanom mu no."
                },
                {
                    "number": 4,
                    "text": "Na ndzɛmba yinom ne nyɛe mu no, ebɛyɛ adzepa kɛsenara dze ama wo mfɛfonom adasamba, na ama nyia ɔyɛ w’Ewuradze no n’enyimnyam akrɔn."
                },
                {
                    "number": 5,
                    "text": "Dɛm ntsi, dzi nokwar, gyina dzibew a medze ama wo no; boa hɔn a wɔyɛ mberɛw no, ma nsa a ɔsensɛn famu no do wɔ sor, na ma nkotodwe a wɔagow no mu nyɛ dzen."
                },
                {
                    "number": 6,
                    "text": "Na sɛ idzi nokwar dze kɔ ewiei a, ibenya bɛkyebo ahenkyɛw, nye onnyiewiei nkwa wɔ tsenabew a mesiesie wɔ m’Egya fie no."
                },
                {
                    "number": 7,
                    "text": "Hwɛ, na hu dɛ, iyi nye Alpha na Omega, Jesus Christ no, ne nsɛm. Amen."
                }
            ]
        },
        "/study/scriptures/dc-testament/dc/82": {
            "uri": "/study/scriptures/dc-testament/dc/82",
            "title": "Nkyerɛkyerɛ na Ahyɛmudzi 82",
            "data_type": "chapter",
            "chapter_name": "Ɔfã 82",
            "chapter_summary": [
                "1–4, Nyia wɔama no dodow no, wɔbɛgye dodow efi no hɔ; 5–7, Sum na odzi hen wɔ wiadze; 8–13, Sɛ yedzi dza Ewuradze akã no do a, yɛbɔ No dua mu; 14–18, Ɔsɛ dɛ Zion tu mpon wɔ ahoɔfɛw na krɔnkrɔnyɛ mu; 19–24, Ɔwɔ dɛ nyimpa biara hwehwɛ ne nyɛnko ne yieyɛ."
            ],
            "verses": [
                {
                    "number": 1,
                    "text": "Nokwar, nokwar, mese hom, mo nkowaa, dɛ susuampaara dɛ hom dze hom bɔn akyekyɛ homho nkorkor no, dɛm so mpo na Emi, Ewuradze, medze hom bɔn kyɛ hom."
                },
                {
                    "number": 2,
                    "text": "Eso, binom wɔ hom mu a wɔayɛ bɔn mbordo; nyew, hom nyinara mpo ayɛ bɔn; mbom nokwar mese hom dɛ, ofi aber yi dze kɔ, hom nhwɛ yie, na hom ntwe homho mfi bɔn ho, amma atsɛmbu dzendzen ammba hom tsir do."
                },
                {
                    "number": 3,
                    "text": "Na nyia wɔma no dodow no, wɔbɛgye dodow efi no hɔ; na nyia ɔyɛ bɔn tsia kan kɛse no benya afɔbu kɛse so."
                },
                {
                    "number": 4,
                    "text": "Hom bɔ me dzin bisa nyikyerɛ, na medze ma hom; na susuampaara dɛ hom nndzi me nsɛm a medze ma hom do no, hom abɛyɛ mbratofo; na pɛrpɛrdzi na atsɛmbu nye ntsẽa a ɔbata me mbra ho."
                },
                {
                    "number": 5,
                    "text": "Dɛm ntsi, dza mekã kyerɛ kor no, mekã kyerɛ hom nyina: Hom nweɔn, osiandɛ ɔtamfo no atserɛw n’ahentum mu, na sum na odzi hen;"
                },
                {
                    "number": 6,
                    "text": "Na Nyankopɔn n’ebufuw redzɛw tsia hɔn a wɔwɔ asaase do no do; na hɔn mu biara nnyɛ papa, osiandɛ hɔn nyinara amanman efi kwan no do."
                },
                {
                    "number": 7,
                    "text": "Na afei, nokwar, mese hom dɛ, emi Ewuradze, meremmfa bɔn biara nnto hom do; hom nkɔ hom kwan na mma hom nnyɛ bɔn bio; na mbom ɔkra biara a ɔbɛyɛ bɔn no, no bɔn dadaw no bɛsan aba no do, Ewuradze hom Nyankopɔn no na ɔse."
                },
                {
                    "number": 8,
                    "text": "Na bio, mese hom dɛ, medze mbrasɛm fofor rema hom, ama hom aatse dza mepɛ a ɔfa hom ho ase;"
                },
                {
                    "number": 9,
                    "text": "Mekyerɛ dɛ, merekyerɛ hom akwan a hom mfa do mbɔ bra wɔ m’enyim, ama aayɛ nkwagye ama hom."
                },
                {
                    "number": 10,
                    "text": "Emi Ewuradze, sɛ hom yɛ dza mekã a, hom kyekyer me; mbom sɛ hom annyɛ dza mekã a nna hom nnyi anohoba biara."
                },
                {
                    "number": 11,
                    "text": "Dɛm ntsi, nokwar, mese hom dɛ, obeye ama mo nkowaa Edward Patridge na Newel K. Whitney, A. Sidney Gilbert na Sidney Rigdon, nye m’akowaa Joseph Smith, nye John Whitmer na Oliver Cowdery, nye Parley P. Pratt na Martin Harris, dɛ wɔbɛkã hɔnho abɔ mu na woedzi ahyɛmu a mbrato mpo nnkotum atsetsew mu, gyedɛ hom dwumadzi ahorow no ho atsɛmbu ba ntsɛm—"
                },
                {
                    "number": 12,
                    "text": "Dɛ hom nhwɛ ehiafo nye bishop na n’apamfo ndzɛmba nyinara a ɔwɔ Zion asaase do nye Kirtland asaase do;"
                },
                {
                    "number": 13,
                    "text": "Na mehyira Kirtland asaase no do wɔ mankasa me mber pa mu dze ama Ɔsorsornyi no n’ahotseweefo no, ma wɔdze aayɛ stake ama Zion."
                },
                {
                    "number": 14,
                    "text": "Osiandɛ ɔwɔ dɛ Zion n’ahoɔfɛw nye no krɔnkrɔnyɛ nya mpontu; ɔwɔ dɛ wɔtserɛw n’ahe do; wɔmma ne stake horow no mu nyɛ dzen; nyew, nokwar, mese hom dɛ, ɔwɔ dɛ Zion soɛr na ɔfa n’atar fɛɛfɛw hyɛ."
                },
                {
                    "number": 15,
                    "text": "Dɛm ntsi, mbrasɛm a medze ma hom nye dɛ hom ndua dɛm ahyɛmu yi do nkã homho mbɔ mu, na ɔbɛyɛ hɔ dɛ mbrɛ Ewuradze ne mbra no se."
                },
                {
                    "number": 16,
                    "text": "Hwɛ, iyi so yɛ nyansadze ma me wɔ hom yieyɛ ntsi."
                },
                {
                    "number": 17,
                    "text": "Ɔwɔ dɛ hom yɛ pɛr, mekyerɛ dɛ, ɔwɔ dɛ hom nyinara nya kyɛfa pɛr wɔ egyapadze no mu, ama hom eetum edzi dwuma a wɔdze ahyɛ hom nsa no; ɔwɔ dɛ obiara nya dza ɔrohwehwɛ nye dza ohia, susuampaara dɛ dza ɔrohwehwɛ no dzi mu no—"
                },
                {
                    "number": 18,
                    "text": "Aama iyinom nyinara ho aaba mfaso ama tsease Nyankopɔn no n’asɔr no; aama obiara eetu ne talent mu mpon, na nyimpa biara eenya talent bi so, nyew, mbɔho ɔha mpo, ama wɔdze eegu Ewuradze n’adzekorabea, na ɔaabɛyɛ asɔrmba nyinara hɔn kwasafo egyapadze—"
                },
                {
                    "number": 19,
                    "text": "Na obiara repɛ ne nyɛnko ne yieyɛ, na wɔdze enyiwa kor reyɛ adze nyina rehyɛ Nyankopɔn enyimnyam."
                },
                {
                    "number": 20,
                    "text": "Nhyehyɛɛ yi mayɛ dɛ ɔnyɛ nhyehyɛɛ mma hom daapem, susuampaara dɛ hom nnyɛ bɔn yi, na ɔbɛyɛ hom adzedzifo so dze."
                },
                {
                    "number": 21,
                    "text": "Na ɔkra biara a ɔbɛyɛ bɔn etsia ahyɛmu yi no, na obepirim n’akoma etsia no, wɔnye no bedzi dɛ mbrɛ m’asɔr no ne mbra se, na wɔdze no bɛhyɛ Satan n’ekutukubɔ nsa ekesi dɛ mponee da no bɔsõ."
                },
                {
                    "number": 22,
                    "text": "Na afei, nokwar, mese hom dɛ, na iyi yɛ nyansa, hom mfa ahonyadze a ɔnntsen no nyɛnko, na wɔnnkɛsɛɛ hom."
                },
                {
                    "number": 23,
                    "text": "Hom ngyaa atsɛmbu nko mu nhyɛ me nsa, osiandɛ ɔyɛ medze na mubotua kaw. Asomdwee nkã hom; me nhyira da ho wɔ hom do."
                },
                {
                    "number": 24,
                    "text": "Na iyi mpo, sɛ hom annhwe ase wɔ hom pinstinnyɛ mu a ahenman no da ho yɛ homdze, na ɔbɛyɛ hɔ afebɔɔ. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/83": {
            "uri": "/study/scriptures/dc-testament/dc/83",
            "title": "Nkyerɛkyerɛ na Ahyɛmudzi 83",
            "data_type": "chapter",
            "chapter_name": "Ɔfã 83",
            "chapter_summary": [
                "1–4, Kwan da hɔ dɛ mbaa na mba nya kyɛfa wɔdan hɔn kunnom na egyanom no ma wɔhwɛ hɔn 5–6, Kwan da hɔ dɛ ekunafo na ngyankaba nya kyɛfa wɔdan Asɔr no ma ɔhwɛ hɔn."
            ],
            "verses": [
                {
                    "number": 1,
                    "text": "Nokwar, dɛm na Ewuradze se, dza ɔkã asɔr no ne mbra ho a ɔfa mbaa na mbofra ho, hɔn a wɔwɔ asɔr no mu a hɔn kunnom anaa hɔn egyanom efi mu no;"
                },
                {
                    "number": 2,
                    "text": "Kwan da hɔ dɛ mbaa nya kyɛfa wɔdan hɔn kunnom ma wɔhwɛ hɔn kɛpem dɛ hɔn kunnom befi mu; na sɛ woennhu mbrato biara wɔ hɔn mu a, wɔnye asɔr no bɔbɔ fɛkuw."
                },
                {
                    "number": 3,
                    "text": "Na sɛ wohu dɛ wɔnnyɛ anokwafo a, wɔnye asɔr no nnkɔbɔ fɛkuw no; naaso, wobotum akã hɔn egyapadze do, dɛ mbrɛ ɔman no ne mbra se."
                },
                {
                    "number": 4,
                    "text": "Mbofra nyina wɔ kyɛfa dɛ wɔdan hɔn awofo ma wɔhwɛ hɔn kɛpem dɛ wobenyin."
                },
                {
                    "number": 5,
                    "text": "Na iyi ekyir, sɛ hɔn awofo nnyi egyapadze a wɔdze bɛma hɔn a, ɔyɛ asɔr no n’asɛdze dɛ ɔhwɛ hɔn, anaa mekyerɛ dɛ ɔdze Ewuradze n’akoradze mu adze hwɛ hɔn."
                },
                {
                    "number": 6,
                    "text": "Na asɔr no na ɔbɔhwɛ adzekorabea no do; na no mu ndzɛmba na wɔdze bɔhwɛ ekunafo na ngyankaba, nye ehiafo so. Amen."
                }
            ]
        },
        "/study/scriptures/dc-testament/dc/84": {
            "uri": "/study/scriptures/dc-testament/dc/84",
            "title": "Nkyerɛkyerɛ na Ahyɛmudzi 84",
            "data_type": "chapter",
            "chapter_name": "Ɔfã 84",
            "chapter_summary": [
                "1–5, Wɔbɛkyekyer Jerusalem Fofor no na woeesi temple no wɔ Missouri; 6–17, Wɔdze asɔfodzi santsen no fi Moses aber do dze bodu Adam aber do no ma; 18–25, Asɔfodzi a ɔkrɔn no na okitsa Nyankopɔn no ho nyimdzee saafee; 26–32, Asɔfodzi kuma no na okitsa abɔfo hɔn som ho nsaafee na odzi asɛmpa no ne nyienyim ho dwuma; 33–44, Nyimpa nam asɔfodzi nsewdzi na ahyɛmudzi do nya onnyiewiei nkwa; 45–53, Christ no Sunsum tsew nyimpa n’adwen mu, na wiadze tse bɔn mu; 54–61, Ahotseweefo no wɔ dɛ wɔgye dase wɔ ndzɛmba a hɔn nsa akã no ho; 62–76, Ɔwɔ dɛ wɔkã asɛmpa no, na nsɛnkyerɛdze bedzi ekyir; 77–91, Onnyi dɛ elderfo no fa sika kotoku anaa bɔtɔ, na Ewuradze bɔhwɛ hɔn ehiadze; 92–97, Ɔyardɔm na ndom wɔ hɔ ma hɔn a wɔpow asɛmpa no; 98–102, Wɔma Zion no ɔpon ho ndwom fofor no; 103–110, Wɔmma nyimpa biara ngyina nankasa ne dzibew na ɔnyɛ n’edwuma a wɔafrɛ no dɛ ɔnyɛ no; 111–120, Ɔwɔ dɛ Ewuradze no nkowaa bɔ amambɔe ekyiwadze a ɔbɛba nda a odzi ekyir no ho dawur."
            ],
            "verses": [
                {
                    "number": 1,
                    "text": "Jesus Christ ne nyikyerɛ a ɔdze maa Joseph Smith, Kakraba, nye elderfo beesia no, wɔ ber a wɔdze akoma kor maa hɔn ndze do wɔ sor no."
                },
                {
                    "number": 2,
                    "text": "Nyew, Ewuradze n’asɛm a ɔfa n’asɔr a ɔakyekyer wɔ nda a odzi ekyir yi mu dze aama no nkorɔfo no hɔn nsanananmu no, dɛ mbrɛ no nkɔnhyɛfo no dze hɔn ano kãe, na dɛ ɔbɔboaboa n’ahotseweefo ano wɔ Bepɔw Zion do, bea a ɔbɛyɛ Jerusalem Fofor no kuropɔn no."
                },
                {
                    "number": 3,
                    "text": "Dɛm kuropɔn a wɔbɛkyekyer no wɔbɛhyɛ ase efi bea a temple no wɔ no, dza Ewuradze dze ne nsatseaba kyerɛe wɔ Missouri ɔman n’anee ahe do, ma Joseph Smith, Kakraba, dze ne nsa hyiraa do nye binom so a wɔsɔ Ewuradze n’enyi."
                },
                {
                    "number": 4,
                    "text": "Nokwar, iyi yɛ Ewuradze n’asɛm, dɛ Jerusalem kuropɔn Fofor no, ahotseweefo na wɔbɔboaboa hɔn ano dze hɔn akyekyer, na wɔbɛhyɛ ase efi dɛm bea yi do, temple n’ananmu mpo, dɛm temple no a dɛm ebusuasantsen yi besi."
                },
                {
                    "number": 5,
                    "text": "Na nokwar, ebusuasantsen yi nyina runntwa mu nnkɔ kesi dɛ wobesi dan dze ama Ewuradze ana, na fua bɛhyɛ do, dɛm fua no bɛyɛ Ewuradze n’enyimnyam mpo, na ɔbɛhyɛ dan no mã."
                },
                {
                    "number": 6,
                    "text": "Na Moses ne mbabanyin no, dɛ mbrɛ ne nsa kãa Asɔfodzi Krɔnkrɔn no, ber a n’asew Jethro dze ne nsa guu no do no;"
                },
                {
                    "number": 7,
                    "text": "Na Jethro nyae fii Caleb ne nsamu;"
                },
                {
                    "number": 8,
                    "text": "Na Caleb nyae fii Elihu ne nsamu;"
                },
                {
                    "number": 9,
                    "text": "Na Elihu nyae fii Jeremy ne nsamu;"
                },
                {
                    "number": 10,
                    "text": "Na Jeremy nyae fii Gad ne nsamu;"
                },
                {
                    "number": 11,
                    "text": "Na Gad nyae fii Esaias ne nsamu;"
                },
                {
                    "number": 12,
                    "text": "Na Esaias nyae fii Nyankopɔn nsamu."
                },
                {
                    "number": 13,
                    "text": "Esaias tsenaa ase wɔ Abraham ne nda mu, na wohyiraa no—"
                },
                {
                    "number": 14,
                    "text": "Na Abraham nyaa asɔfodzi no fii Melchizedek ne nsamu, ɔno so nyae fii n’egyanom hɔn ebusuasantsen hɔ, dze kesi Noah do mpo;"
                },
                {
                    "number": 15,
                    "text": "Na ofi Noah do dze kesi Enoch do, fi hɔn egyanom ebusuasantsen mu;"
                },
                {
                    "number": 16,
                    "text": "Na afei, fi Enoch do dze kesi Abel no a no nua faa no ho apam bɔn kum no no nyia ɔnam Nyankopɔn dze mbrasɛm do gyee asɔfodzi no, na n’egya Adam, a ɔno nye nyimpa a odzii kan no, dze ne nsa guu no do dze maa no—"
                },
                {
                    "number": 17,
                    "text": "Dɛm asɔfodzi no da ho wɔ Nyame n’asɔr mu wɔ ebusuasantsen nyina mu, na onnyi ahyɛse na onnyi ewiei so."
                },
                {
                    "number": 18,
                    "text": "Na Ewuradze sii asɔfodzi no pi dze maa Aaron na n’asefo wɔ hɔn ebusuasantsen nyinara mu, dɛm asɔfodzi yi ara so na ɔkɔdo na ɔwɔ hɔ afebɔɔ a ɔyɛ Nyankopɔn ne nhyehyɛɛ krɔnkrɔn ne saso do."
                },
                {
                    "number": 19,
                    "text": "Na asɔfodzi a ɔkrɔn yi na wɔdze dzi asɛmpa no ho dwuma na wɔdze kura ahenman n’esumasɛm saafee no, dza ɔyɛ Nyankopɔn no ho nyimdzee saafee no."
                },
                {
                    "number": 20,
                    "text": "Dɛm ntsi, wɔ ayɛdze yi mu na nyamesu mu tum no da edzi."
                },
                {
                    "number": 21,
                    "text": "Na sɛ wokwetsir dɛm ayɛdze nye asɔfodzi tumdzi yi a, nyamesu mu tum rennda edzi mma adasa wɔ honam mu;"
                },
                {
                    "number": 22,
                    "text": "Na sɛ wokwetsir iyi a, ɔdasanyi biara nnkotum ahwɛ Nyame n’enyim, Egya no mpo, na ɔaatsena ase."
                },
                {
                    "number": 23,
                    "text": "Na iyi na Moses dze kyerɛkyerɛɛ Israelmba no pefee wɔ sar no do, na ɔbɔɔ mbɔdzen dɛ ɔbɛtsew no nkorɔfo ho ama woeetum woeehu Nyame n’enyim;"
                },
                {
                    "number": 24,
                    "text": "Mbom wopiriim hɔn akoma ntsi, woenntum enngyina n’enyim; dɛm ntsi, Ewuradze n’ebufuhyew dzɛɛw hɔn do, na ɔkãa ntam dɛ mma wɔnnhɛn n’ahomgye mu ber a wɔwɔ sar no do no, dɛm ahomgye no nye n’enyimnyam ne mãhyɛ no."
                },
                {
                    "number": 25,
                    "text": "Dɛm ntsi, ɔfaa Moses fii hɔn finimfim, nye Asɔfodzi Krɔnkrɔn no so;"
                },
                {
                    "number": 26,
                    "text": "Na asɔfodzi kuma no nko na ɔkae, dɛm asɔfodzi yi na okitsa abɔfo hɔn som nye asɛmpa ne nyienyim ho dwuma saafee no;"
                },
                {
                    "number": 27,
                    "text": "Dɛm asɛmpa no nye nnuho na enuma asɛmpa no, nye bɔnfakyɛ; na honam mu mbrasɛm no, dza Ewuradze nam n’ebufuhyew do maa ɔkaa Aaron fie wɔ Israelmba mu kesi John no a Nyame maa no do, nyia Sunsum Krɔnkrɔn ahyɛ no mã fi ne nã ne yamu no aber do."
                },
                {
                    "number": 28,
                    "text": "Na wonumaa no ne mbafobermu, na Nyame no bɔfoe na ɔhyɛɛ no tum ber a odzii ndaawɔtwe dɛ ombutuw Jewfo hɔn ahenman ahengua no, na ɔntsentsen Ewuradze no kwan no wɔ no nkorɔfo enyim, na onsiesie hɔn mma Ewuradze ne mbae no, ɔno ne nsamu na wɔdze tum nyina ahyɛ."
                },
                {
                    "number": 29,
                    "text": "Na bio, elder na bishop hɔn dzibew no yɛ adze a ohia a ɔkã na ɔfam asɔfodzi a ɔkrɔn no ho."
                },
                {
                    "number": 30,
                    "text": "Na bio, kyerɛkyerɛnyi na deacon dzibew no yɛ adze a ohia a ɔkã na ɔfam asɔfodzi kuma no ho, dɛm asɔfodzi no na wosii no pi dze maa Aaron na ne mbabanyin no."
                },
                {
                    "number": 31,
                    "text": "Dɛm ntsi, dɛ mbrɛ mekãe a ɔfa Moses ne mbabanyin ho no—na Moses ne mbabanyin na Aaron so ne mbabanyin no bɔbɔ afɔr a ɔsɔ enyi wɔ Ewuradze ne fie, dɛm fie no na wobesi no wɔ ebusuasantsen yi mu, wɔ bea a woehyira do no a emi makyerɛ no—"
                },
                {
                    "number": 32,
                    "text": "Na Ewuradze n’enyimnyam no bɛhyɛ Moses na Aaron hɔn mbabanyin no mã wɔ Bepɔw Zion do wɔ Ewuradze ne fie, na hɔn mbabanyin no nye hom; nye dodow so a mafrɛ hɔn na masoma hɔn dɛ wɔnkɔ nkɛkyekyer m’asɔr no."
                },
                {
                    "number": 33,
                    "text": "Na hɔn nyina so a wɔbɛgye asɔfodzi ebien yinom a makã ho asɛm yi na wobedzi nokwar wɔ ho, na wɔakrɔn hɔn frɛ no, Sunsum no bɛtsew hɔn ho na wɔayɛ hɔn nyimpadua no fofor."
                },
                {
                    "number": 34,
                    "text": "Na wɔabɛyɛ Moses na Aaron hɔn mbabanyin na Abraham asefo, na asɔr no nye ahenman no, na Nyankopɔn n’apamfo."
                },
                {
                    "number": 35,
                    "text": "Na hɔn nyinara a wɔgye asɔfodzi yi no wɔgye me, Ewuradze na ɔse;"
                },
                {
                    "number": 36,
                    "text": "Na nyia ɔgye m’asomfo no ɔgye me;"
                },
                {
                    "number": 37,
                    "text": "Na nyia ɔgye me no ɔgye m’Egya;"
                },
                {
                    "number": 38,
                    "text": "Na nyia ɔgye m’Egya no ɔgye m’Egya n’ahenman; dɛm ntsi, dza m’Egya wɔ nyinara no wɔdze bɛma no."
                },
                {
                    "number": 39,
                    "text": "Na iyi nye nsewdzi nye ahyɛmudzi a ɔkã asɔfodzi no ho."
                },
                {
                    "number": 40,
                    "text": "Dɛm ntsi, hɔn a wɔgye asɔfodzi no nyinara gye m’Egya ne nsewdzi nye ahyɛmudzi yi, a onnkobu do, nna wonnkotum eyi efi hɔ so."
                },
                {
                    "number": 41,
                    "text": "Mbom obiara a obedzi ahyɛmu yi na ekyir yi obobu do no, na ɔadan efi ho koraa no, orinnya bɔnfakyɛ wɔ wiadze yi mu anaa wiadze a ɔreba no mu."
                },
                {
                    "number": 42,
                    "text": "Na hɔn a wɔremmba mmbɛgye dɛm asɔfodzi yi a hom nsa akã yi mu no wondue, dza menam mankasa me ndze a ofi sor dze rema hom a hom wɔ ha ndɛ yi; na mahyɛ ɔsor dɔm nye m’abɔfoe mbra mpo wɔ hom ho."
                },
                {
                    "number": 43,
                    "text": "Na afei, mehyɛ hom dɛ hom nhwɛ homho yie, na hom ndzi onnyiewiei nkwa nsɛm no do enyiberdo."
                },
                {
                    "number": 44,
                    "text": "Na hom mfa asɛm biara a ofi Nyankopɔn n’anomu aba no do mbɔ bra."
                },
                {
                    "number": 45,
                    "text": "Na Ewuradze n’asɛm yɛ nokwar, na adze biara a ɔyɛ nokwar no yɛ kan, na adze biara a ɔyɛ kan no yɛ Sunsum, Jesus Christ no Sunsum no."
                },
                {
                    "number": 46,
                    "text": "Na Sunsum no ma ɔdasanyi biara a ɔbɛba wiadze yi mu no kan; na Sunsum no ma ɔdasanyi biara a ɔwɔ wiadze yi mu a otsie Sunsum ne ndze no nyimdzee."
                },
                {
                    "number": 47,
                    "text": "Na ɔdasanyi biara a otsie Sunsum ne ndze no ba Nyankopɔn hɔ, Egya no mpo."
                },
                {
                    "number": 48,
                    "text": "Na Egya no kyerɛkyerɛ no ahyɛmu no a wɔayɛ no fofor na woesi no pi dze ama hom no, dza ɔnam hom yieyɛ ntsi woesi no pi dze ama hom no, na nnyɛ hom nko hom yieyɛ ntsi, na mbom wiadze nyina yieyɛ so ntsi."
                },
                {
                    "number": 49,
                    "text": "Na wiadze nyina tse bɔn mu, na osi nkrum wɔ sum mu, na ɔhyɛ bɔn nkyehoma mu."
                },
                {
                    "number": 50,
                    "text": "Na ɔnam iyi do hom bohu dɛ wɔhyɛ bɔn nkyehoma mu; osiandɛ wommfi mu mmba me nkyɛn."
                },
                {
                    "number": 51,
                    "text": "Osiandɛ obiara a ɔmmba me nkyɛn no hyɛ bɔn ne nkyehoma mu."
                },
                {
                    "number": 52,
                    "text": "Na obiara a onntsie me ndze no nnyim me ndze, na ɔnnyɛ medze."
                },
                {
                    "number": 53,
                    "text": "Na ɔnam iyi do hom bohu soronko a ɔda atseneneefo nye emumuyɛfo mu, na seseiara mpo wiadze nyina risi nkrum wɔ bɔn nye sum mu."
                },
                {
                    "number": 54,
                    "text": "Na mber bi a etwa mu kɔ no, nna osian ekyingye nye ndzɛmba a hom buu no tootooba ntsi hom adwen hyɛ sum mu."
                },
                {
                    "number": 55,
                    "text": "Dɛm egyangyandze na ekyingye yi dze asɔrtɔw nyina abɛhyɛ afɔbu ase."
                },
                {
                    "number": 56,
                    "text": "Na dɛm afɔbu yi wɔ Zionmba do, hɔn nyina mpo."
                },
                {
                    "number": 57,
                    "text": "Na wɔbɛhyɛ afɔbu yi ase ekesi ber a wobonu hɔnho na wɔakaa ahyɛmu fofor no, Mormon Nwoma no, nye mbrasɛm dadaw no a medze ama hom no, nnyɛ dɛ wɔbɛkã nko, na mbom wɔbɛyɛ dza makyerɛw no—"
                },
                {
                    "number": 58,
                    "text": "Ama ɔaasow eduaba a ɔfata hɔn Egya n’ahenman no; annyɛ dɛm a, dza ɔwɔ hɔ ma hɔn ara nye ɔhwe na atsɛmbu a wobohue egu Zionmba do."
                },
                {
                    "number": 59,
                    "text": "Ana ɔsɛ dɛ ahenman mu mba gu m’asaase krɔnkrɔn no fĩ? Nokwar, mese hom dɛ, Oho."
                },
                {
                    "number": 60,
                    "text": "Nokwar, nokwar, mese hom a seseiara hom tse me nsɛm, a ɔyɛ me ndze yi, na susuampaara dɛ hom gye ndzɛmba yinom no, nhyira akã hom;"
                },
                {
                    "number": 61,
                    "text": "Sɛ hom si hom adwen pi, wɔ botooyɛ na wɔ mpaabɔ sunsum mu, gye dase wɔ ndzɛmba yinom a makã ho asɛm akyerɛ hom yi, na hom gye ho dase kyerɛ wiadze nyina a, osian dɛm mbrasɛm yi ntsi—medze hom bɔn bɛkyɛ hom."
                },
                {
                    "number": 62,
                    "text": "Dɛm ntsi, hom nkɔ wiadze nyina; na beebiara a hom runntum nnkɔ no, hom nsoma, ama dasegye no efi hom hɔ akɔ abɔdze biara hɔ wɔ wiadze nyina mu."
                },
                {
                    "number": 63,
                    "text": "Na dɛ mbrɛ mekãa kyerɛɛ m’asomafo no, dɛmara so na mekã kyerɛ hom, osiandɛ hom yɛ m’asomafo, Nyame n’asɔfompanyin mpo; hom nye hɔn a m’Egya dze hom ama me; hom yɛ m’anyɛnkofo;"
                },
                {
                    "number": 64,
                    "text": "Dɛm ntsi, dɛ mbrɛ mekãa kyerɛɛ m’asomafo no, mekã no bio kyerɛ hom, dɛ ɔkra biara a ɔbɛgye hom nsɛm edzi na wobonuma no wɔ nsu mu dze ama bɔnfakyɛ no, benya Sunsum Krɔnkrɔn no."
                },
                {
                    "number": 65,
                    "text": "Na nsɛnkyerɛdze yinom bedzi hɔn a wɔgye dzi no ekyir—"
                },
                {
                    "number": 66,
                    "text": "Wɔbɛyɛ tum ndwuma pii wɔ me dzin mu;"
                },
                {
                    "number": 67,
                    "text": "Wobotu mbɔnsam wɔ me dzin mu;"
                },
                {
                    "number": 68,
                    "text": "Wɔbɛsa yar wɔ me dzin mu;"
                },
                {
                    "number": 69,
                    "text": "Wobobue efurafo enyi na woebue hɔn etsitsifo aso wɔ me dzin mu;"
                },
                {
                    "number": 70,
                    "text": "Na mmum ne tɛkyerɛma akasa;"
                },
                {
                    "number": 71,
                    "text": "Na sɛ wɔma hɔn bɔr ma wɔnom a ɔrennyɛ hɔn hwee;"
                },
                {
                    "number": 72,
                    "text": "Na abowatsena no bɔr rinnya tum nnhaw hɔn."
                },
                {
                    "number": 73,
                    "text": "Mbom mehyɛ hɔn dɛ, mma wɔmmfa ndzɛmba yinom nntuw hɔnho, nna mma wɔnnkã wɔ wiadzemba enyim; osian hom mfaso na nkwagye ntsi na wɔdze iyinom ama."
                },
                {
                    "number": 74,
                    "text": "Nokwar, nokwar, mese hom dɛ, hɔn a wɔnngye hom nsɛm nndzi, na woennuma hɔn wɔ nsu mu wɔ me dzin mu ammfa hɔn bɔn annkyɛ hɔn, ama woenya Sunsum Krɔnkrɔn no, wobobu hɔn fɔ, na wɔremmba m’Egya n’ahenman no mu, bea a Egya na emi yɛwɔ no."
                },
                {
                    "number": 75,
                    "text": "Na nyikyerɛ yi na mbrasɛm yi wɔdze ma hom nye wiadze nyina fi dɔn yi ara mu dze kɔ, na asɛmpa no wɔ hɔ ma hɔn a wɔnntsee nyina."
                },
                {
                    "number": 76,
                    "text": "Mbom, nokwar, mese hom nyina a wɔdze ahenman no ama hom no—fi hom hɔ na ɔwɔ dɛ hom kã asɛmpa no kyerɛ hɔn, aama woeenu hɔnho wɔ hɔn ndwuma bɔn dadaw no ho; na wɔbɛkã hɔn enyim wɔ hɔn ekyingye akoma bɔn ho, nye hom enuanom a wɔwɔ Zion no so osiandɛ ber a mosomaa hom no, wɔtseew etua wɔ hom do."
                },
                {
                    "number": 77,
                    "text": "Na bio, mese hom, m’anyɛnkofo dɛ, ofi ndɛ kɔ, mebɛfrɛ hom anyɛnkofo, ohia dɛ medze dɛm mbrasɛm yi ma hom, ama hom aabɛyɛ dɛ m’anyɛnkofo no a ber a nna menye hɔn wɔ hɔ no murututu kwan akɛkã asɛmpa no wɔ mo tum mu no;"
                },
                {
                    "number": 78,
                    "text": "Na mehyɛɛ hɔn dɛ mma wɔmmfa sika kotoku anaa bɔtɔ, anaa ntar ebien."
                },
                {
                    "number": 79,
                    "text": "Hwɛ, mosoma hom ma hom akɔ wiadze akɔsɔ hɔn ahwɛ, na odwumayɛnyi biara n’apaadze sɛ no."
                },
                {
                    "number": 80,
                    "text": "Na obiara a ɔbɔkɔ akɛkã dɛm asɛmpa yi a ɔfa ahenman no ho no, na ɔnnkɛpa abaw na ɔbɔkɔ do edzi nokwar wɔ ndzɛmba nyina mu no, ɔnnkɔtɔ bahaw wɔ adwen mu, nna no mu nnkɛyɛ kunsaa, nna wɔ honandua mu, n’anankɔkɔmu anaa n’akwaado; na ne tsinhwi kor mpo nnyi hɔ a ɔbɔtɔ famu a wonnkohu. Na kɔm renndze hɔn, nna nsukɔm so renndze hɔn."
                },
                {
                    "number": 81,
                    "text": "Dɛm ntsi, mma hom nndwendwen adzekyee ho, dɛ ebɛnadze na hom bedzi anaa hom bɔnom, anaa hom bofura."
                },
                {
                    "number": 82,
                    "text": "Na hom nhwɛ haban mu nsukookoo mbrɛ wosi nyin, wɔnnyɛ edwuma, eso wɔnntow asaaba, na wiadze mu ahenman nyina hɔn enyimnyam wɔnhyehyɛ hɔnho dɛ iyinom mu kor mpo."
                },
                {
                    "number": 83,
                    "text": "Na hom Egya a ɔwɔ sor nyim dɛ hom hia dɛm ndzɛmba yinom nyina."
                },
                {
                    "number": 84,
                    "text": "Dɛm ntsi, hom mma adzekyee ndwendwen nankasa no ho."
                },
                {
                    "number": 85,
                    "text": "Eso mma hom nndzi kan nndwendwen dza hom bɛkã ho; na mbom hom nkora nkwa nsɛm wɔ hom adwen mu aber nyina, na dɔn no nya sõ a, wɔdze obiara nedze bɛma no."
                },
                {
                    "number": 86,
                    "text": "Na dɛm mbrasɛm yi wɔdze ma agyedzifo nyina a Nyame afrɛ hɔn wɔ n’asɔr mu dɛ wɔnyɛ ɔsomdwuma no; dɛm ntsi, ofi dɔn yi mu kɔ no, mma hɔn a wɔkɔbɔ ahenman no ho asɛmpa dawur no mmfa sika kotoku anaa bɔtɔ nnkɔ."
                },
                {
                    "number": 87,
                    "text": "Hwɛ, mosoma hom ma hom ekeyi wiadzemba atsɛn wɔ hɔn ndwuma bɔn ho, na hom akyerɛkyerɛ hɔn atsɛmbu a ɔreba no ho adze."
                },
                {
                    "number": 88,
                    "text": "Na obiara a ɔbɛgye hom no, hɔ na mo so mebɛba, osiandɛ mibedzi hom enyim. Mibedzi hom nyimfa na hom bankum, na mo sunsum bɛhɛn hom akoma mu, na m’abɔfoe etwa hom ho ehyia, na wɔasoa hom."
                },
                {
                    "number": 89,
                    "text": "Na obiara a ɔgye hom no, ɔgye emi; na ɔnoara na ɔbɛma hom edziban, na ɔbɛma hom efuradze, na ɔama hom sika."
                },
                {
                    "number": 90,
                    "text": "Na nyia ɔma hom edziban, anaa efuradze anaa sika no, rennyew n’akatua dabiarada."
                },
                {
                    "number": 91,
                    "text": "Na nyia ɔnnyɛ ndzɛmba yinom no nnyɛ mo suanyi; na dɛm kwan yi do na hom bohu m’esuafo."
                },
                {
                    "number": 92,
                    "text": "Nyia ɔanngye hom no, hom mfi ne nkyɛn nkɔ, na hom mfa nsu, nsu krɔngyekrɔngye nhohor hom ananadze, dɛ ɔyɛ ɔhyewber anaa awɔwber no, na hom mfa ngye ho dase mma hom Egya a ɔwɔ sor, na mma hom nnsan hom ekyir nnkɔ dɛm nyimpa no hɔ bio."
                },
                {
                    "number": 93,
                    "text": "Na ekuraase anaa kurow biara a hom bɛhɛn mu no, hom nyɛ dɛmara."
                },
                {
                    "number": 94,
                    "text": "Na hom nsi nketse nhwehwɛ mu, na mma hom nngyaa; na dɛm fie no ndue, anaa ekuraase, anaa kurow a ɔpow hom; anaa hom nsɛm, anaa hom dasegye a ɔfa mo ho no."
                },
                {
                    "number": 95,
                    "text": "Wondue, misi do bio dze ma dɛm fie, anaa ekuraase, anaa kurow a ɔpow hom, anaa hom nsɛm, anaa hom dasegye wɔ mo ho no;"
                },
                {
                    "number": 96,
                    "text": "Na emi, Otumfo no, medze me nsa ato aman do, dɛ merebɛtsẽa hɔn wɔ hɔn emumuyɛdze ho."
                },
                {
                    "number": 97,
                    "text": "Na ɔyardɔm bɛtsen akɔ, na worinnyi mmfi asaase do kesi dɛ mubowie m’edwuma yɛ, dza wobotwa no tsia tseneneeyɛ mu no—"
                },
                {
                    "number": 98,
                    "text": "Kɛpem dɛ obiara bohu me, hɔn a wɔakã no, ofi kumabaa do kesi ɔkɛse do mpo, na wɔdze Ewuradze ho nyimdzee bɛhyɛ hɔn mã, na wobohu enyiwa tua enyiwa na wɔbɛma hɔn ndze do na wɔdze ndze abɔ mu atow dɛm ndwom fofor yi, akã dɛ:"
                },
                {
                    "number": 99,
                    "text": "Ewuradze dze Zion aba bio;Ewuradze apon no nkorɔfo, Israelfo,Dɛ mbrɛ adom nsanmunyi no tse,Dza wɔnam gyedzi do dze bae no,Nye hɔn egyanom ahyɛmu no."
                },
                {
                    "number": 100,
                    "text": "Ewuradze apon no nkorɔfo;Na ɔakyekyer Satan na mber nnyi hɔ bio.Ewuradze aboaboa ndzɛmba nyina ano ayɛ no kor.Ewuradze dze Zion fi sor aba famu.Ewuradze dze Zion fi ase akɔ sor."
                },
                {
                    "number": 101,
                    "text": "Asaase aper na ɔawo n’ahoɔdzen aaba;Na wɔada nokwar no edzi wɔ n’ayamudze mu;Na ɔsor akyerɛ n’ayamuyie wɔ no do;Na wɔdze ne Nyankopɔn n’enyimnyam efura no;Na ogyina no nkorɔfo finimfin."
                },
                {
                    "number": 102,
                    "text": "Wɔmfa enyimnyam, na abɔdzin, na tum na ahoɔdzen,Mma hɛn Nyankopɔn; osiandɛ ehumbɔbɔr ahyɛ no mã,Pɛrpɛrdzi, adom na nokwar, na asomdwee,Afebɔɔ kesi afebɔɔ. Amen."
                },
                {
                    "number": 103,
                    "text": "Na bio, nokwar, nokwar, mese hom dɛ, ohia dɛ obiara a ɔbɔkɔ akɔbɔ mo asɛmpa a ɔwɔ hɔ daapem dawur no, susuampaara dɛ wɔwɔ ebusua-ebusua, na wɔkyɛ hɔn sika no, ɔsɛ dɛ wɔdze kɛma hɔn anaadɛ wɔdze yɛ biribi a no ho bɛba mfaso ama hɔn dɛ mbrɛ Ewuradze bɛkyerɛ hɔn, osiandɛ dɛm na oye ma me."
                },
                {
                    "number": 104,
                    "text": "Na wɔmma hɔn a wonnyi ebusuafo na wonya sika no, mfa mma bishop a ɔwɔ Zion no, anaa bishop a ɔwɔ Ohio no, aama oeehyira do dze ada nyikyerɛ no edzi nye ne ntsintsimii, na wɔdze akyekyer Zion."
                },
                {
                    "number": 105,
                    "text": "Na sɛ obi ma hom atar a, hom nyi dadaw no na hom mfa mma ehiafo, na hom mfa ehurusi nkɔ hom kwan."
                },
                {
                    "number": 106,
                    "text": "Na sɛ obi wɔ hom mu a ɔyɛ dzen wɔ Sunsum mu a, hom mma ɔmfa nyia ɔyɛ mberɛw nkã no ho ama oenya ntowdo wɔ ɔdwe nyina mu, ama no so ɔaayɛ dzen."
                },
                {
                    "number": 107,
                    "text": "Dɛm ntsi, hom mfa hɔn a wɔahyɛ hɔn asɔfodzi kuma no nkã homho, na hom nsoma hɔn ma wondzi hom enyim kan nkesiesie kwan no, na wondzi dwuma a homankasa enntum enndzi no."
                },
                {
                    "number": 108,
                    "text": "Hwɛ, iyi nye kwan a tsetseberdo m’asomafo no faa do kyekyeer m’asɔr dze maa me no."
                },
                {
                    "number": 109,
                    "text": "Dɛm ntsi, hom mma obiara ngyina nankasa ne dzibew mu, na ɔnyɛ edwuma wɔ nankasa ne frɛ ho dwuma; na mma tsir nnse nan dɛ no ho nnhia; osiandɛ sɛ nan nnyi hɔ a honandua besi dɛn egyina?"
                },
                {
                    "number": 110,
                    "text": "Na honandua ne mfafakuwa nyina ho hia no, ama hɔn nyina aabɔ mu ayɛ edwuma ma honandua no eetum edzi mu."
                },
                {
                    "number": 111,
                    "text": "Na hwɛ, ɔsɛ dɛ asɔfompanyin no tu kwan, na elderfo so dɛmara, nye asɔfo nkakraba no so; na mbom deaconfo no nye akyerɛkyerɛfo no dze ɔsɛ dɛ woyi hɔn si hɔ ma wɔnweɔn asɔr no do na wogyina dzi dwuma som asɔr no."
                },
                {
                    "number": 112,
                    "text": "Na bishop, Newel K. Whitney so ɔsɛ dɛ otu kwan kɔ aprɔw wɔ nsɔr nyinara mu kɔhwehwɛ ehiafo no na ɔma hɔn, hɔn ehiadze ber a ɔbrɛ esikafo nye ahantanfo no adze."
                },
                {
                    "number": 113,
                    "text": "Na ɔsɛ dɛ ɔfa ananmusinyi na ɔkyerɛkyerɛ no n’edwuma no ma ɔyɛ ma no."
                },
                {
                    "number": 114,
                    "text": "Na wɔmma bishop no nkɔ New York kurow mu nye Albany kuropɔn so, nye Boston kuropɔn so mu na ɔmfa ndze kɛse mbɔ asɛmpa no ho kɔkɔ nkyerɛ nkorɔfo a wɔwɔ nkuropɔn yi mu dɛ, sɛ wɔpow ndzɛmba yinom a, amamfoyɛ na ɔsɛɛ kɛse bi bɛba hɔn do."
                },
                {
                    "number": 115,
                    "text": "Na sɛ wɔpow ndzɛmba yinom a, nna hɔn atsɛmbu ber no abɛn na hɔn efi bɛyɛ afõ ama hɔn."
                },
                {
                    "number": 116,
                    "text": "Ma ɔngye me ndzi na n’enyim runngu ase; na ne tsinhwi kor mpo ronntɔ famu a worunnhu."
                },
                {
                    "number": 117,
                    "text": "Na nokwar, mese hom, mo nkowaa a hom aka dɛ, hom nkɔ nkedzi dwuma a mafrɛ hom wɔ ho no wɔ nkuropɔn nye nkuraase a wɔagye dzin mu, hom nyi wiadzemba atsɛn wɔ tseneneeyɛ mu wɔ hɔn ndzeyɛbɔn nye ndwuma bɔn ho na hom mma ɔnda edzi pefee na wɔntse ase dɛ, amamfoyɛ ekyiwadze a ɔwɔ nda a odzi ekyir no mu."
                },
                {
                    "number": 118,
                    "text": "Na Ewuradze Tumfo no na ɔse, mebɛma hom atsetsew hɔn ahenman mu; meremma asaase nko nnwosow, mbom sor nworaba so behihim."
                },
                {
                    "number": 119,
                    "text": "Na emi, Ewuradze matsen me nsa dze ekenyan sor etumfo; hom runntum nnhu no sesei, na mbom ɔnnkɛkyɛr na hom ehu, na hom nhu dɛ Emi nye mara, na mebɛba menye mo nkorɔfo ebedzi hen."
                },
                {
                    "number": 120,
                    "text": "Meyɛ Alpha na Omega, ahyɛse na ewiei no. Amen."
                }
            ]
        },
        "/study/scriptures/dc-testament/dc/85": {
            "uri": "/study/scriptures/dc-testament/dc/85",
            "title": "Nkyerɛkyerɛ na Ahyɛmudzi 85",
            "data_type": "chapter",
            "chapter_name": "Ɔfã 85",
            "chapter_summary": [
                "1–5, Zion egyapadze no, ɔwɔ dɛ wodua afɔrbɔ do wɔdze ma; 6–12, Obi a ɔyɛ otumfo na noho yɛ dzen na ɔdze Ahotseweefo no hɔn egyapadze bɛma hɔn wɔ Zion."
            ],
            "verses": [
                {
                    "number": 1,
                    "text": "Ɔyɛ Ewuradze ne krakye a oeyi no esi hɔ no dwuma dɛ ɔkyerɛw abakɔsɛm, nye ndzɛmba biara a wɔyɛ no wɔ asɔr no mu wɔ Zion nye hɔn a wɔdze hɔn ahodze bɔ afɔr, nye hɔn a wɔnam mbra kwan do nya egyapadze fi bishop hɔ nyinara;"
                },
                {
                    "number": 2,
                    "text": "Nye hɔn bra mu nsɛm, nye hɔn gyedzi, nye hɔn edwuma so; nye hɔn a sɛ etuatsewfo nsa kã hɔn egyapadze wie a wɔtsew etua no so."
                },
                {
                    "number": 3,
                    "text": "Otsia Nyame ne pɛ na ne mbrasɛm dɛ hɔn a wɔammfa afɔrbɔ egyapadze amma hɔn dɛ mbrɛ ne mbra a ɔdze ama no tse no, ama no nkorɔfo etua hɔn ebupɛn du dze esiesie hɔn ama woeetum egyina awerdzi na ogyahyew da no ano no, ɔnnsɛ dɛ wɔkyerɛw kã Nyankopɔn no nkorɔfo hɔn edzin ho."
                },
                {
                    "number": 4,
                    "text": "Eso ɔnnsɛ dɛ wɔkyerɛw hɔn ebusuasantsen ho nsɛm wɔ asɔr n’abakɔsɛm nwoma no mu."
                },
                {
                    "number": 5,
                    "text": "Ɔnnsɛ dɛ wɔkyerɛw hɔn edzin, anaadɛ hɔn egyanom edzin, anaadɛ hɔn mba edzin wɔ Nyankopɔn ne mbra nwoma no mu, Ewuradze na ɔse."
                },
                {
                    "number": 6,
                    "text": "Nyew, dɛm na ndze tseaba no se, dza ɔwasa a ohwira adze nyina mu, na mpɛn pii sɛ ɔda noho edzi a, ɔma me mbiew wosow no se:"
                },
                {
                    "number": 7,
                    "text": "Na ɔbɛba dɛ Emi, Ewuradze Nyankopɔn, mobɔsoma otumfo na ɔhoɔdzenfo a tum kitsa ne nsamu na n’akataho yɛ kan, ɔno na onnyiewiei asɛm befi n’anomu epue; n’abadaa mu na nokwar nsubura wɔ, na ɔdze bɔtoto Nyankopɔn ne fie ndzɛmba esiado esiado, na oesiesie ahotseweefo a wobohu hɔn edzin nye hɔn egyanom edzin, nye hɔn mba edzin wɔ Nyankopɔn ne mbra nwoma no mu no hɔn egyapadze;"
                },
                {
                    "number": 8,
                    "text": "Ber a nyia Nyankopɔn frɛɛ no na oyii no tseen ne nsa suoo Nyankopɔn n’adakaa mu dze atseen no no obodua owu egyanmenaba mu ahwe ase, tse dɛ dua a asenaman egyanmenaba atsew esi mu."
                },
                {
                    "number": 9,
                    "text": "Na hɔn a wɔnnkyerɛɛw hɔn edzin wɔ nkaa nwoma no mu nyinara nnkenya egyapadze biara wɔ dɛm da no mu, mbom wobotwa hɔn akyen, na wɔdze hɔn bɔfora ekyingyefo mu, beebi a sũ na asetwɛr wɔ."
                },
                {
                    "number": 10,
                    "text": "Dɛm nsɛm ntsi, dɛ ma Ewuradze kã no ɔbɛhyɛ no mã so."
                },
                {
                    "number": 11,
                    "text": "Na hɔn a wɔwɔ Asɔfodzi a Ɔkrɔn a woennhu hɔn edzin wɔ mbra nwoma no mu no, anaadɛ wɔatsew etua, anaadɛ woeyi hɔn efi asɔr no mu nye asɔfo nkakraba, anaadɛ asɔrmba no, dɛm da no worinnya egyapadze wɔ Ɔsorsornyi n’ahotseweefo no mu;"
                },
                {
                    "number": 12,
                    "text": "Dɛm ntsi, wɔbɛyɛ hɔn dɛ mbrɛ wɔdze yɛɛ asɔfomba no, dza wɔakyerɛw wɔ Ezra Nwoma, Tsir ebien, nkyekyɛmu eduosia biako na eduosia ebien no."
                }
            ]
        },
        "/study/scriptures/dc-testament/dc/86": {
            "uri": "/study/scriptures/dc-testament/dc/86",
            "title": "Nkyerɛkyerɛ na Ahyɛmudzi 86",
            "data_type": "chapter",
            "chapter_name": "Ɔfã 86",
            "chapter_summary": [
                "1–7, Ewuradze kyerɛ abɛbusɛm a ɔfa ewifua na nworahaban ho no ase; 8–11, Ɔkyerɛ asɔfodzi nhyira mu kyerɛ hɔn a wɔyɛ adzedzifo wɔ mbra kwan do, dɛ mbrɛ honam afamu tse."
            ],
            "verses": [
                {
                    "number": 1,
                    "text": "Nokwar, dɛm na Ewuradze kã dze kyerɛ hom a hom yɛ mo nkowaa, abɛbusɛm a ɔfa ewifua na nworahaban ho no:"
                },
                {
                    "number": 2,
                    "text": "Hwɛ, nokwar, mese dɛ, kwã no nye wiadze, na asomafo no nye hɔn a worudua aba no;"
                },
                {
                    "number": 3,
                    "text": "Na ber a wɔdedae no, asɔr no ne ɔtseetseefo kɛse no, otuatsewnyi no, edwamambɔnyi no, Babylon mpo a ɔma aman nyina nom no kuraba ano no, nyia n’akoma mu na ɔtamfo no, Satan no tse mu dzi hen wɔ no—hwɛ, ɔno na odua nworahaban no; dɛm ntsi, nworahaban no mia ewifua no na ɔpam asɔr no kɔ sar no do."
                },
                {
                    "number": 4,
                    "text": "Na hwɛ, nda a odzi ekyir no, seseiara mpo a Ewuradze rehyɛ ase dze n’asɛm no aba yi, na ewifua n’ahaban ahyɛ ase rupuepue na ɔda ho yɛ afɔr—"
                },
                {
                    "number": 5,
                    "text": "Hwɛ, nokwar, mese hom dɛ, adzekyee na adzesaa nyina abɔfo a wɔayɛ krado rotweɔn Ewuradze ma wɔaasoma hɔn ma woeebotwa kwã no egu famu;"
                },
                {
                    "number": 6,
                    "text": "Mbom Ewuradze se hɔn dɛ, mma wonntutu nworahaban no wɔ ber a ewifua no nnyinii no (osiandɛ nokwar, hom gyedzi yɛ mberɛw) bɛyɛ na hom asɛɛ ewifua no so."
                },
                {
                    "number": 7,
                    "text": "Dɛm ntsi, hom mma ewifua na nworahaban no nyina nnyin nkesi twaber no; na twaber no na hom bedzi kan aboaboa ewifua no ano efi nworahaban no mu, na sɛ hom wie a, hwɛ, hom bɛkyekyer nworahaban no efiefi na wɔahyew no."
                },
                {
                    "number": 8,
                    "text": "Dɛm ntsi, dza Ewuradze kã kyerɛ hom a asɔfodzi no hyɛɛ ase fii hom egyanom do dze ebesi hom do no—"
                },
                {
                    "number": 9,
                    "text": "Na hom nye mbra mu adzedzifo ankasa wɔ honam afamu, na wɔdze hom akã Christ ho wɔ Nyame mu ehuntsa wiadze—"
                },
                {
                    "number": 10,
                    "text": "Dɛm ntsi, hom nkwa na asɔfodzi no etsim, na ɔsɛ dɛ odua hom nye ebusuasantsen do tsim kɛpem dɛ wɔdze ndzɛmba nyinara ne nsanananmu, dɛ mbrɛ a nkɔnhyɛfo ahotseweefo dze hɔn ano kãe fitsi wiadze ahyɛse no."
                },
                {
                    "number": 11,
                    "text": "Dɛm ntsi, sɛ hom kɔ do wɔ me papayɛ mu, na hom yɛ kan ma Amanamamfo, na hom nam asɔfodzi yi do, hom yɛ agyenkwa bi ma me nkorɔfo Israelfo a, nhyira akã hom. Ewuradze na ɔse. Amen."
                }
            ]
        },
        "/study/scriptures/dc-testament/dc/87": {
            "uri": "/study/scriptures/dc-testament/dc/87",
            "title": "Nkyerɛkyerɛ na Ahyɛmudzi 87",
            "data_type": "chapter",
            "chapter_name": "Ɔfã 87",
            "chapter_summary": [
                "1–4, Wɔhyɛ ɔkõ a obesi America Etsifi na America Anaafo ntamu ho nkɔm; 5–8, Ahokyer kɛse bɛba asaase mba nyina do."
            ],
            "verses": [
                {
                    "number": 1,
                    "text": "Nokwar, dɛm na Ewuradze se wɔ akõkoekõ a ɔnnkɛkyɛr na ɔaba ho, ɔbɛhyɛ ase efi Carolina Anaafo dɛ etuatsew, na ɔdze nkakrankakra ne nsunsuando ekowie akra pii hɔn wu na amandze hu."
                },
                {
                    "number": 2,
                    "text": "Na mber bi bɛba a ɔkõ besi aman nyina mu, na ɔbɛhyɛ ase efi bea yi do."
                },
                {
                    "number": 3,
                    "text": "Na hwɛ, America Anaafo bɛtsew etua wɔ America Etsifi, na America Anaafo mu mba bɔto nsa afrɛ aman binom tse dɛ Ngyeresi Abɔrekyir man, dɛ mbrɛ wɔfrɛ no no, na hɔn so bɔto nsa afrɛ aman binom, dɛ mbrɛ ɔbɛyɛ a wobotum akõ agye hɔnho efi aman nkaa no nsa; na afei, ɔkõ besi aman nyina do."
                },
                {
                    "number": 4,
                    "text": "Na ɔbɛba dɛ nda pii ekyir no, ndɔnkɔfo bɔsoɛr etsia hɔn wuranom, na hɔn so wɔbɔboa hɔn ano nye hɔn akõ dze atsẽa hɔn."
                },
                {
                    "number": 5,
                    "text": "Na ɔbɛba so dɛ koromanfo a wɔaka asaase no do no bɔboa hɔn ano, na hɔn bo bofuw kɛsenara, na wɔdze atseetsee a ɔyɛ dzen bɛtseetsee Amanamamfo no."
                },
                {
                    "number": 6,
                    "text": "Na dɛm ntsi, nkrantsee a wɔbɔtwe nye bɔgya a obogu no bɛma hɔn a wɔwɔ asaase do esi nkrum, na ɔkɔm, na ɔyardɔm, na asaasewosow, na sor mpaapaamu, na asenaman yerɛyerɛw huuhu so, bɛma hɔn a wɔwɔ asaase do no ehu Nyankopɔn Tumfo no n’ebufuw, na n’ebufuhyew, na ne ntsẽa nsa; ekesi dɛ ɔhyew a wɔahyehyɛ dɛ ɔbɛba aman do no bowie sã."
                },
                {
                    "number": 7,
                    "text": "Na ahotseweefo hɔn sũ nye hɔn bɔgyaa begyaa dɛ ofi asaase do fow sor du Sabaoth Ewuradze n’asomu dɛ ondzi hɔn atamfo hɔn wer mma hɔn."
                },
                {
                    "number": 8,
                    "text": "Dɛm ntsi, hom ngyina mbea krɔnkrɔn do, na mma hom nnhihim, nkɛpem dɛ Ewuradze ne da no bɛba; na hwɛ, ɔreba ntsɛntsɛm, Ewuradze na ɔse. Amen."
                }
            ]
        },
        "/study/scriptures/dc-testament/dc/88": {
            "uri": "/study/scriptures/dc-testament/dc/88",
            "title": "Nkyerɛkyerɛ na Ahyɛmudzi 88",
            "data_type": "chapter",
            "chapter_name": "Ɔfã 88",
            "chapter_summary": [
                "1–5, Ahotseweefo nokwafo no nya dɛm Ɔwerɛkyekyefo, no a ɔyɛ onnyiewiei nkwa anohoba no; 6–13, Christ Ne Kan no na ɔkora na ɔhwɛ adze nyina do; 14–16, Owusoɛr no fi Ɔpon mu ba; 17–31, Setsie a nyimpa bɛyɛ ama celestial, terrestrial, anaa telestial ho mbra no na osiesie nyimpa ma dɛm ahenman kor no na enyimnyam horow no mu biara; 32–35, Hɔn a wɔpɛ dɛ wɔtsena bɔn mu no bɛda ho atsena fĩ mu; 36–41, Wɔdze mbra hwɛ ahenman nyinara do; 42–45, Nyankopɔn ahyɛ mbra ama ndzɛmba nyina; 46–50, Nyimpa bɛtse Nyankopɔn mpo ase; 51–61, Abɛbusɛm a ɔfa ɔbarimba no a ɔsomaa no nkowaa ma wɔkɔr no kwã mu na ɔkɛseraa hɔn nkorkor no ho; 62–73, Hom ntwe mbɛn Ewuradze na hom bohu N’enyim; 74–80, Hom ntsew homho na hom nkyerɛkyerɛ homho ahenman no ho nkyerɛkyerɛ no; 81–85, Nyimpa biara a wɔabɔ no kɔkɔ no, no so mbɔ ne nyɛnko kɔkɔ; 86–94, Nsɛnkyerɛdze, wimuadze na asaase nye no mu ndwuma nsakyer, na abɔfo siesie kwan ma Ewuradze Ne mbae; 95–102, Abɔfo hɛn totorobɛnto dze frɛ ewufo wɔ hɔn nhyehyɛɛ do; 103–116, Abɔfo hɛn totorobɛnto dze bɔ asɛmpa no ne nsananamu, Babylon n’asehwe, nye Nyankopɔn no kõ kɛse no ho dawur; 117–126, Hom mper nsũa, hom nsi Nyankopɔn Ne (temple), na hom mfa ayamuyie mfura homho; 127–141, Wɔda Nkɔnhyɛfo Skuul no ho nhyehyɛɛ edzi, nye anan ho nhohoree ho ayɛdze no so."
            ],
            "verses": [
                {
                    "number": 1,
                    "text": "Nokwar, dɛm na Ewuradze kã kyerɛ hom a hom aboa hom ano dɛ hom rebɛgye dza me pɛ a ɔfa hom ho:"
                },
                {
                    "number": 2,
                    "text": "Hwɛ, iyi na ɔsɔ Ewuradze enyi, na abɔfo so dzi dɛw wɔ hom ho; hom ayɛdze ho mpaabɔ afow sor edu Sabaoth Ewuradze n’asomu, na wɔakyerɛw wɔ nwoma a hɔn a wɔatsew hɔn ho hɔn edzin wɔ mu no mu, hɔn a wɔwɔ celestial wiadze mu no mpo."
                },
                {
                    "number": 3,
                    "text": "Dɛm ntsi, afei morosoma Ɔwerɛkyekyefo bi so ma ɔaaba hom do, hom a hom yɛ me mfɛfo do, ama ɔaatsena hom akoma mu, dza ɔyɛ anohoba Sunsum Krɔnkrɔn no mpo; dɛm Sunsum Krɔnkrɔn kor noara a ɔyɛ Ɔwerɛkyekyefo no a medze bɔɔ m’esuafo anohoba no, dɛ mbrɛ wɔakyerɛw no wɔ John ne dasegye mu no."
                },
                {
                    "number": 4,
                    "text": "Ɔwerɛkyekyefo yi nye anohoba a medze ma hom a hom yɛ onnyiewiei nkwa no, dza ɔyɛ celestial ahenman n’enyimnyam no mpo;"
                },
                {
                    "number": 5,
                    "text": "Dɛm enyimnyam yi nye Abakamba n’asɔr no, nyia ɔyɛ Nyame mpo no, krɔnkrɔn nyina mu krɔnkrɔn no, a ɔnam ne Ba Jesus Christ mu no—"
                },
                {
                    "number": 6,
                    "text": "Nyia ɔfowee kɔr sor, dɛ ɔno ara so sianee baa ndzɛmba nyinara ase, ama ɔaatse ndzɛmba nyinara ase, ama oeedua ndzɛmba nyinara mu, nokwar kan no;"
                },
                {
                    "number": 7,
                    "text": "Dɛm nokwar no na ɔhyerɛn. Iyi nye Christ ne kan no. Na ɔno na ɔwɔ ewia mu so, na ɔyɛ ewia ne kan, nye tum a wɔdze yɛe no."
                },
                {
                    "number": 8,
                    "text": "Dɛmara so na ɔwɔ bosoom mu, na ɔyɛ bosoom ne kan, nye tum a wɔdze yɛe no;"
                },
                {
                    "number": 9,
                    "text": "Dɛmara so na ɔyɛ nworaba ne kan, nye tum a wɔdze yɛɛ hɔn no;"
                },
                {
                    "number": 10,
                    "text": "Na asaase so, na tum a ɔwɔ mu, asaase no mpo a hom gyina do yi."
                },
                {
                    "number": 11,
                    "text": "Nye kan a ɔhyerɛn yi, dza ɔma hom kan yi, dua ɔno no mu na obue hom enyi, dɛm kan yi ara so na okenyan hom ntseasee;"
                },
                {
                    "number": 12,
                    "text": "Dɛm kan yi na ofi Nyankopɔn n’enyim ba bɛhyɛ bea a ɔda hɔ pan kɛsenara no no mã—"
                },
                {
                    "number": 13,
                    "text": "Kan a ɔwɔ ndzɛmba nyinara mu, dza ɔma ndzɛmba nyinara nkwa no, dza ɔyɛ mbra a ɔhwɛ ndzɛmba nyinara do no, Nyankopɔn a ɔtse n’ahengua do no tum no mpo, nyia ɔwɔ mbersantsen no bo mu no, nyia ɔtse ndzɛmba nyina finimfin no."
                },
                {
                    "number": 14,
                    "text": "Afei, nokwar, mese hom dɛ, ɔnam ɔpon a wɔayɛ ama hom no do dze nyan a wonyan fi ewufo mu no aba."
                },
                {
                    "number": 15,
                    "text": "Na sunsum na honandua no nye nyimpa ne kra."
                },
                {
                    "number": 16,
                    "text": "Na owusoɛr fi ewufo mu no nye ɔkra ne ɔpon."
                },
                {
                    "number": 17,
                    "text": "Na ɔkra ne ɔpon nam nyia okenyan ndzɛmba nyinara no do, ɔno no bo mu na wɔhyɛɛ ɔmom dɛ ehiafo na hɔn a wɔdwe wɔ asaase yi benya ayɛ hɔn dze."
                },
                {
                    "number": 18,
                    "text": "Dɛm ntsi, obehia dɛ wɔbɛtsew ho efi dza ɔnntsen nyina ho, ama woeesiesie no dze ama celestial enyimnyam no;"
                },
                {
                    "number": 19,
                    "text": "Na sɛ odzi ne mbɔe ho botae do a, wɔdze enyimnyam bɔbɔ no abɔtsir, wɔ Nyame Egya no mpo enyim;"
                },
                {
                    "number": 20,
                    "text": "Ama nyimpadua a wɔyɛ celestial ahenman mu mba no enya ayɛ hɔn dze afebɔɔ kesi afebɔɔ; na osian iyi ntsi wɔyɛe na wɔbɔe, na iyi ho so ntsi na wɔtseew ho."
                },
                {
                    "number": 21,
                    "text": "Na hɔn a woenndua mbra a medze ama hom no do anntsew hɔnho no, dza ɔyɛ Christ ne mbra no mpo, benya ahenman fofor edzi, terrestrial ahenman anaadɛ telestial ahenman no."
                },
                {
                    "number": 22,
                    "text": "Na nyia oenntum enndzi celestial ahenman ne mbra do no nnkotum atsena celestial enyimnyam no mu."
                },
                {
                    "number": 23,
                    "text": "Na nyia oenntum enndzi terrestrial ahenman ne mbra do no nnkotum atsena terrestrial enyimnyam no mu."
                },
                {
                    "number": 24,
                    "text": "Na nyia oenntum enndzi telestial ahenman ne mbra do no nnkotum atsena telestial enyimnyam no mu; dɛm ntsi ɔmmfata ahenman a ɔwɔ enyimnyam. Dɛm ntsi otwar dɛ ɔtsena ahenman a ɔnnyɛ enyimnyam ahenman mu."
                },
                {
                    "number": 25,
                    "text": "Na bio, nokwar, mese hom dɛ, asaase dzi celestial ahenman ne mbra do, osiandɛ oedzi ne mbɔe ho botae, na ɔnntõ mbra no—"
                },
                {
                    "number": 26,
                    "text": "Dɛm ntsi wɔbɛtsew ho, nyew, ɔmmfa ho dɛ obowu, wobekenyan no bio, na oegyina tum a wɔdze kenyaan no ano, na atseneneefo na wobenya edzi."
                },
                {
                    "number": 27,
                    "text": "Na sɛ wowu mpo a, wɔdze sunsum nyimpadua bɔsoɛr bio."
                },
                {
                    "number": 28,
                    "text": "Hɔn a wɔwɔ celestial sunsum no benya dɛm nyimpadua kor noara a nna ɔyɛ nokwar nyimpadua n’awo su no; hom benya hom nyimpadua no ara mpo, na hom enyimnyam bɛyɛ enyimnyam kor no ara a okenyan hom nyimpadua no."
                },
                {
                    "number": 29,
                    "text": "Hom a celestial enyimnyam ne fã bi ekenyan hom no benya ne mãhyɛ dɛmara mpo."
                },
                {
                    "number": 30,
                    "text": "Na hɔn a terrestrial enyimnyam ne fã bi ekenyan hɔn no benya ne mãhyɛ dɛmara mpo."
                },
                {
                    "number": 31,
                    "text": "Na hɔn so a telestial enyimnyam ne fã bi ekenyan hɔn no benya ne mãhyɛ dɛmara mpo."
                },
                {
                    "number": 32,
                    "text": "Na hɔn a wɔbɛka no so wɔdze nkenyan bɛma hɔn; eso wɔbɛsan hɔn ekyir akɔ hɔnankasa hɔn bea do, akɛgye hɔn enyi wɔ dza hɔnankasa wɔpɛ dɛ wonya no ho, osiandɛ wɔammpɛ dɛ wɔgye hɔn enyi wɔ dza nkyɛ ɔsɛ dɛ wonya no ho."
                },
                {
                    "number": 33,
                    "text": "Na ebɛn mfaso na sɛ wɔma nyimpa akyɛdze na ɔanngye dɛm akyɛdze no a onya? Hwɛ, n’enyi nngye dza wɔdze ama no no ho, nna n’enyi nngye nyia ɔdze akyɛdze rema no no ho."
                },
                {
                    "number": 34,
                    "text": "Na bio, nokwar, mese hom dɛ adze a mbra hwɛ do no ara so na ɔbɔ ho ban, na ɔma odzi mu na ɔtsew ho."
                },
                {
                    "number": 35,
                    "text": "Na nyia ɔtõ mbra, na onndzi mbra do, na mbom ɔper dɛ ɔbɛyɛ mbra ama noho, na ɔpɛ dɛ ɔtsena bɔn mu, na adze nyina mu ɔtsena bɔn mu no, mbra nnkotum atsew no ho, anaa ehumbɔbɔr, pɛrpɛrdzi anaa atsɛmbu. Dɛm ntsi otwar dɛ wɔda ho tsena fĩ mu."
                },
                {
                    "number": 36,
                    "text": "Wɔama ahenman nyina ho mbra."
                },
                {
                    "number": 37,
                    "text": "Na ahenman pii wɔ hɔ; na bea pan biara nnyi hɔ a ahenman nnyi ho; nna ahenman biara so nnyi hɔ a bea pan biara nnyi ho, dɛ ɔyɛ ahenman kɛse anaa ahenman kumabaa no."
                },
                {
                    "number": 38,
                    "text": "Na ahenman biara wɔama no mbra; na mbra biara wɔ mbrɛ ne hẽ na ne nhyehyɛɛ so tse."
                },
                {
                    "number": 39,
                    "text": "Abɔdze nyinara a wonndzi dɛm nhyehyɛɛ yi do no wommbu hɔn bem."
                },
                {
                    "number": 40,
                    "text": "Osiandɛ enyansafo fua enyansafo; nyansa nya nyansa; nokwar fua nokwar; ɔbrayɛ dɔ ɔbrayɛ, kan takyer kan, ayamuhyehye tse ma ehumbɔbɔr na ɔfa no yɛ nedze; pɛrpɛrdzi kɔ do yɛ n’edwuma dɛ mbrɛ ɔsɛ na ɔfa nankasa nedze yɛ nedze; atsɛmbu fi nyia ɔtsena ahengua no do bu na ɔyɛ ndzɛmba nyinara yie."
                },
                {
                    "number": 41,
                    "text": "Ɔno na onyim adze nyinara, na adze nyinara so da n’enyim, na ndzɛmba nyinara so etwa no ho ehyia; na ɔbɔ ndzɛmba nyinara do, na ɔwɔ ndzɛmba nyinara mu, na ɔnam ndzɛmba nyinara so mu, na ɔbɔ adze nyinara ho aprɔw, na ndzɛmba nyinara so fi no hɔ, na ɔno so na ɔyɛe, Nyankopɔn afebɔɔ kesi afebɔɔ no mpo."
                },
                {
                    "number": 42,
                    "text": "Na bio, nokwar, mese hom dɛ, ɔama ndzɛmba nyinara mbra, na wodzi hɔn dwuma wɔ hɔn aber na hyɛber ano;"
                },
                {
                    "number": 43,
                    "text": "Na wɔakyerɛ obiara no kwan a ɔfa do dzi no dwuma, a asaase na okyin nworaba nyina kã ho."
                },
                {
                    "number": 44,
                    "text": "Na wɔma hɔnho kan wɔ hɔn aber na hyɛber ano, wɔ sima mu, wɔ hɔn ndɔnhwer mu, wɔ hɔn nda mu, wɔ hɔn adapɛn mu, wɔ hɔn abosoom mu, wɔ hɔn mfe mu—iyinom nyina yɛ afe kor ma Nyame, na ɔnnyɛ dɛm mma nyimpa."
                },
                {
                    "number": 45,
                    "text": "Asaase pirepirew wɔ ne ntsaban do, na ewia ma ne kan adzekyee, na bosoom ma ne kan adzesaa, na nworaba so ma hɔn kan, ber a wopirepirew wɔ hɔn ntsaban do wɔ hɔn enyimnyam mu, wɔ Nyame no tum ne finimfin."
                },
                {
                    "number": 46,
                    "text": "Ebɛnadze na memfa nto dɛm ahenman yinom ho, ma hom ntse ase?"
                },
                {
                    "number": 47,
                    "text": "Hwɛ, iyinom nyina yɛ ahenman, na obiara a oehu iyinom anaa oehu no mu kumaabi no ehu Nyankopɔn a ɔnam n’ahentum nye no tum mu."
                },
                {
                    "number": 48,
                    "text": "Mese hom dɛ, oehu no; eso onyia no baa nankasa nedze hɔ na wɔanntse no ase."
                },
                {
                    "number": 49,
                    "text": "Kan no hyerɛɛn sum mu na sum no annkyer no; eso da bi bɛba a hom bɛtse no Nyankopɔn no mpo ase, a wɔnam no do dze nkenyan bɛma hom wɔ no mu."
                },
                {
                    "number": 50,
                    "text": "Afei hom bohu dɛ hom ehu me, dɛ mowɔ hɔ, na dɛ emi nye nokwar kan no a ɔwɔ hom mu no, na dɛ hom wɔ mo mu; sɛ ɔnntse dɛm a nkyɛ hom rennyɛ prɔmprɔm."
                },
                {
                    "number": 51,
                    "text": "Hwɛ, medze ahenman yi bɔto nyimpa bi a ɔwɔ kwã na ɔsomaa no nkowaa wɔ kwã no mu dɛ wonkotutu kwã no mu."
                },
                {
                    "number": 52,
                    "text": "Na ɔsee dza odzi kan no dɛ: Kɔ kɛyɛ edwuma wɔ mo kwã no mu, na mebɛba wo nkyɛn dɔn a odzi kan no mu, na ibohu m’enyim enyigye."
                },
                {
                    "number": 53,
                    "text": "Na ɔsee dza otsĩa ebien no so dɛ: Wo so kɔ kwã no mu, na mebɛba dɔn a otsĩa ebien no medze m’enyim enyigye bɛba abɛsera wo."
                },
                {
                    "number": 54,
                    "text": "Na dza otsĩa ebiasa no so ɔsee no dɛ: mebɛba abɛsera wo."
                },
                {
                    "number": 55,
                    "text": "Na ɔsee dza otsĩa anan no dɛmara kesii dza otsĩa duebien no do."
                },
                {
                    "number": 56,
                    "text": "Na kwã no wura no kɔr dza odzi kan no hɔ wɔ dɔn a odzi kan no mu, na otsintsimii wɔ ne nkyɛn hɔ dɛm dɔnhwer no nyinara mu, na kan a ɔwɔ no wura n’enyim no maa n’enyi gyee kɛse."
                },
                {
                    "number": 57,
                    "text": "Na ɔtwee noho fii dza odzi kan no nkyɛn ama oeetum akɛsera dza otsĩa ebien no so, na dza otsĩa ebiasa nye anan, dɛm araa dze kesii duebien no do."
                },
                {
                    "number": 58,
                    "text": "Na iyi maa hɔn nyinara nyaa hɔn wura n’enyim kan no, hɔn mu biara wɔ nankasa no dɔn na ne mber, na ne hyɛber mu."
                },
                {
                    "number": 59,
                    "text": "Ɔhyɛɛ ase fii dza odzi kan no do dze kesii dza odzi ewiei no do, na ofii dza odzi ewiei no do dze kesii dza odzi kan no do, na ofii dza odzi kan no do dze kesii dza odzi ewiei no do."
                },
                {
                    "number": 60,
                    "text": "Obiara wɔ n’esiado esiado, kɛpem dɛ no dɔn no sõe, dɛ mbrɛ no wura ahyɛ no no pɛpɛɛpɛr, ama wɔaahyɛ no wura no enyimnyam wɔ no mu, na no so wɔ no mu, ama wɔaahyɛ hɔn nyinara hɔnho enyimnyam."
                },
                {
                    "number": 61,
                    "text": "Dɛm ntsi, dɛm abɛbu yi na medze to ahenman yinom nyina ho, nye hɔn a wɔwɔ mu nyina—ahenman biara wɔ noara no dɔm, na ne mber, na ne hyɛber, dɛ mbrɛ Nyankopɔn ahyɛ ɔmom no."
                },
                {
                    "number": 62,
                    "text": "Na bio, nokwar mese hom, a hom yɛ m’anyɛnkofo, dɛ migya dɛm asɛm yi mu ma hom dɛ hom ndwendwen ho wɔ hom akoma mu, na mbrasɛm a medze ma hom nye dɛ hom mfrɛ me ber a mebɛn—"
                },
                {
                    "number": 63,
                    "text": "Hom ntwe mbɛn me na mobɔtwe abɛn hom; hom nhwehwɛ me enyiberdo na hom bohu me; hom mbisa na hom nsa bɛkã; hom mbɔ mu, na wobobue ama hom;"
                },
                {
                    "number": 64,
                    "text": "Biribiara a hom bebisa Egya no wɔ me dzin mu na ho hia ma hom no, wɔdze bɛma hom;"
                },
                {
                    "number": 65,
                    "text": "Na sɛ hom bisa biribi a ho nnhia mma hom a, ɔbɛdan ayɛ afɔbu ama hom."
                },
                {
                    "number": 66,
                    "text": "Hwɛ, dza hom tse yi tse dɛ obi ne ndze a ɔretsẽa mu wɔ sar no do—wɔ sar no do osiandɛ hom nnkotum ehu no—me ndze, osiandɛ me ndze yɛ Sunsum; mo Sunsum nye nokwar no; nokwar tsim hɔ daa na onnyi ewiei; na sɛ iyi wɔ hom mu a hom bɛyɛ prɔmprɔm."
                },
                {
                    "number": 67,
                    "text": "Na sɛ hom enyiwa yɛ kor dze ma m’enyimnyam a, kan bɛhyɛ hom nyimpadua nyina mu mã, na sum biara nnkɛba hom mu; na dɛm nyimpadua no a kan ahyɛ no mã no tse ndzɛmba nyina ase."
                },
                {
                    "number": 68,
                    "text": "Dɛm ntsi, hom ntsew homho ama hom adwen aayɛ kor dze ama Nyame, na nda bɛba a hom bohu no; na obeyi n’enyim akyerɛ hom, na iyi bɛyɛ hɔ wɔ nankasa ne ber mu, na nankasa no kwan do, dɛ mbrɛ nankasa ne pɛ tse."
                },
                {
                    "number": 69,
                    "text": "Hom nkaa anohoba kɛse a odzi ewiei a medze bɔɔ hom no; hom nyi akwadwer adwendwen mu nye atwetwesi mbordo no mfi hom mu."
                },
                {
                    "number": 70,
                    "text": "Hom ntweɔn, hom ntweɔn wɔ dɛm bea yi do, na hom nhyia mu, nkanka hɔn a wɔyɛ edwumayɛfo edzikamfo wɔ ahenman a odzi ewiei yi mu no."
                },
                {
                    "number": 71,
                    "text": "Na hom mma hɔn a wɔabɔ hɔn kɔkɔ wɔ hɔn akwantu mu no mfrɛ Ewuradze, na wɔndwen kɔkɔbɔ a hɔn nsa akã no ho wɔ hɔn akoma mu hyɛber kakra."
                },
                {
                    "number": 72,
                    "text": "Hom nhwɛ, na hom bohu dɛ mobɔhwɛ hom nguankuw do, na mibeyi elderfo na masoma hɔn wɔ hɔn nkyɛn."
                },
                {
                    "number": 73,
                    "text": "Hwɛ, merebɛyɛ edwuma ntsɛm wɔ ne ber mu."
                },
                {
                    "number": 74,
                    "text": "Na hom a hom yɛ edwumayɛfo edzikamfo wɔ ahenman a odzi ewiei yi mu, mbrasɛm a medze ma hom nye dɛ hom nhyia mu, na hom mboaboa hom ho na hom nsiesie homho, na hom ntsew homho; nyew hom ntsew hom akoma mu, na hom ntsew hom nsa na hom anan ho wɔ m’enyim, ama maatsew hom ho;"
                },
                {
                    "number": 75,
                    "text": "Ama maagye hom ho dase akyerɛ hom Egya, na hom Nyankopɔn, na me Nyankopɔn, dɛ hom atsew homho efi dɛm ebusuasantsen emumuyɛfo yi hɔn bɔgyaa ho; ama meedzi anohoba yi, dɛm anohoba kɛse a odzi ewiei a medze abɔ hom yi do, wɔ ber a mepɛ."
                },
                {
                    "number": 76,
                    "text": "Mbrasɛm a medze ma hom so nye dɛ hom nkɔ do wɔ mpaabɔ nye akɔnkye mu ofi aber yi dze kɔ."
                },
                {
                    "number": 77,
                    "text": "Na mbrasɛm a medze ma hom nye dɛ hom mfa ahenman ne nkyerɛkyerɛ no nkyerɛkyerɛ homho nkorkor."
                },
                {
                    "number": 78,
                    "text": "Hom nkyerɛkyerɛ enyiberdo na m’adom bɛba hom do, na ɔbɛkyerɛkyerɛ hom wɔ emudzi mbordo mu, wɔ adwenkyerɛ nsɛm ho, nye fapem mu, nye asɛmpa ne nkyerɛkyerɛ mu, wɔ ndzɛmba nyinara a ɔfa Nyankopɔn n’ahenman ho a ohia dɛ hom tse ase no mu."
                },
                {
                    "number": 79,
                    "text": "Ɔfa ndzɛmba a ɔwɔ sor nye asaase do, nye asaase n’ase; ndzɛmba a esi dada, ndzɛmba a ɔwɔ hɔ, ndzɛmba a ɔnnkɛkyɛr na aba; ndzɛmba a ɔwɔ fie, ndzɛmba a ɔwɔ ekyirekyir; na aman mu akõkoekõ nye ɔhaw, nye atsɛmbu a ɔwɔ asaase do; nye nkurow na ahenman mu nyimdzee so—"
                },
                {
                    "number": 80,
                    "text": "Ama sɛ mosoma hom bio a, hom eetum esiesie homho wɔ ndzɛmba nyinara mu, na hom etu mpon wɔ frɛ a medze afrɛ hom nye somdwuma a medze ahyɛ hom nsa no mu."
                },
                {
                    "number": 81,
                    "text": "Hwɛ, mosomaa hom dɛ hom nkɔ nkɛgye dase na hom mbɔ nkorɔfo kɔkɔ na ɔmba no dɛ obiara a hom abɔ no kɔkɔ no, no so bɔbɔ no nua kɔkɔ."
                },
                {
                    "number": 82,
                    "text": "Dɛm ntsi, ɔbɛba dɛ worinnya asɛm biara nnkã mmfa nngye hɔnho, na hɔn bɔn bogu hɔnankasa hɔn etsifi."
                },
                {
                    "number": 83,
                    "text": "Nyia ɔhwehwɛ me ntsɛm no bohu me, na wɔrommpow no."
                },
                {
                    "number": 84,
                    "text": "Dɛm ntsi, hom ntweɔn wɔ hɔ na hom nyɛ edwuma enyiberdo, ama hom eedzi mu wɔ hom somdwuma ne yɛ mu, na mber a odzi ewiei no hom aakɔ Amanamamfo mu, na nyimpa dodow biara a Ewuradze bobue n’ano afrɛ hɔn no, wɔmfa dasegye nkyekyer mbra no na wɔnsɔw ano, na wonsiesie ahotseweefo no mfa ntweɔn atsɛmbu ber no a ɔbɛba no;"
                },
                {
                    "number": 85,
                    "text": "Ama wɔaagye hɔn akra efi Nyankopɔn n’ebufuhyew mu, amamfoyɛ ekyiwadze a ɔrotweɔn emumuyɛfo wɔ wiadze yi nye dza ɔbɛba mu no. Nokwar, mese hom dɛ hom mma hɔn a wɔnnyɛ elderfo akandzifo no nkɔ do nyɛ edwuma wɔ wenyin ture no mu nkesi ber a Ewuradze bobue n’ano afrɛ hɔn, osiandɛ hɔn mber nnsõe; hɔn ntar ho nntsewee mmfii dɛm ebusuasantsen yi hɔn bɔgyaa ho."
                },
                {
                    "number": 86,
                    "text": "Hom ntsena ahotɔ a ama hom enya fahodzi no mu; mma hom mmfa bɔn nnkyekyer homho, mbom hom mma hom nsa ho ntsew nkesi dɛ Ewuradze bɛba."
                },
                {
                    "number": 87,
                    "text": "Na ɔnnkɛkyɛr biara na asaase apopo na ɔatɔ ntentan na oehimahima tse dɛ ɔsãbowfo, na ewia dze n’enyim bosuma, na ɔbɔpow dɛ ɔbɛma ne kan ahyerɛn; na bɔgya bɛyɛ bosoom ho; na nworaba no hɔn bo bofuw kɛse, na wɔbɛtsew atotɔ famu, tse dɛ adɔmba a ɔtsetsew fi adɔmbadua do tɔ famu."
                },
                {
                    "number": 88,
                    "text": "Na hom dasegye ekyir no na ebufuhyew na ntsẽa bɛba nkorɔfo no do."
                },
                {
                    "number": 89,
                    "text": "Na hom dasegye ekyir no na asaasewosow bɛba abɛgye dase, na ɔbɛma sũ wenwen aba ne finimfin, na nyimpa bɔhwehwe ase na worunntum nnsoɛr nngyina."
                },
                {
                    "number": 90,
                    "text": "Na dasegye so a ɔbɛba nye wimu mpaapaamu ndze, nye enyinam ndze, nye ehum dzendzen ndze; na po asorɛkye worubu tra hɔn ahe do ndze."
                },
                {
                    "number": 91,
                    "text": "Ndzɛmba nyinara bɛyɛ begyabegya; na nokwar, adasa hɔn akoma botutu; na suro bɛba nkorɔfo nyinara do."
                },
                {
                    "number": 92,
                    "text": "Na abɔfo botu ekyin sor, dze ndze kɛse atsẽa mu, ahɛn Nyankopɔn no totorobɛnto ase dɛ: Hom nsiesie homho, hom nsiesie homho, O hom a hom wɔ asaase do; na Nyankopɔn n’atsɛmbu aba. Hwɛ, na hu dɛ Ayeforkun no reba; hom mpue nkehyia no kwan."
                },
                {
                    "number": 93,
                    "text": "Na ntsɛmara, nsɛnkyerɛdze kɛse bi bopue sor, na nkorɔfo nyinara bɔbɔ mu ehu."
                },
                {
                    "number": 94,
                    "text": "Na bɔfo bi so bɛhɛn totorobɛnto ase dɛ: Dɛm asɔr kɛse no, ebusudze ne nã no, a ɔmaa aman nyinara noom n’ebufuhyew ndwamanbɔ wenyin no, nyia ɔtseetsee Nyame n’ahotseweefo no, nyia ɔkãa hɔn bɔgyaa gui no—ɔno a ɔtse esu pii nye po n’esupruw do no—hwɛ, ɔno nye asaase do nworahaban no; wɔakyekyer no efiefi; wɔayɛ ne nkyehoma no dzen, ɔdasanyi biara nnkotum esian; dɛm ntsi wɔayɛ krado dɛ wɔrebɛhyew no. Na ɔbɛhɛn no totorobɛnto dzendzenndzen ma akyɛr, na aman nyinara bɛtse."
                },
                {
                    "number": 95,
                    "text": "Na sor bɛtaa dzinn bɛyɛ dɔnhwer fã na iyi ekyir no, wɔbɛpa sor nkataenyim no ntsɛmara, tse dɛ worisiansian nwoma mbobɔwee mu, na Ewuradze n’enyim bɛda hɔ;"
                },
                {
                    "number": 96,
                    "text": "Na wɔdze nkenyan bɛma ahotseweefo a wɔwɔ asaase do a wɔtse nkwa mu no, na wobohwim hɔn akɔ sor ekehyia no kwan."
                },
                {
                    "number": 97,
                    "text": "Na hɔn a wɔadeda wɔ hɔn nda mu no bɔsoɛr epue, osiandɛ hɔn nda do bobuebue; na hɔn so wɔbɛfa hɔn akɔ sor ekehyia no kwan wɔ sor fadum ne finimfin—"
                },
                {
                    "number": 98,
                    "text": "Wɔyɛ Christ dze, eduaba kan no, hɔn na wobedzi kan nye no esian, na hɔn a wɔwɔ asaase do nye hɔn a wɔwɔ hɔn nda mu, hɔn a wodzii kan kehyiaa no no; na iyi nyinara besi ber a Nyankopɔn no bɔfoe no bɛhɛn totorobɛnto no."
                },
                {
                    "number": 99,
                    "text": "Na iyi ekyir no, bɔfo bi so bɛhɛn abɛn, na iyi nye totorobɛnto a otsĩa ebien no; na iyi ekyir hɔn a wɔyɛ Christ dze a ɔapon hɔn no aber a ɔbae no bɛba; hɔn a wonyaa hɔn kyɛfa wɔ efiadze a wosiesiei maa hɔn no ama hɔn nsa aakã asɛmpa no, na woeebu hɔn atsɛn tse dɛ nyimpa a wɔwɔ honam mu."
                },
                {
                    "number": 100,
                    "text": "Na bio, wɔbɛhɛn totorobɛnto bi so, iyi nye totorobɛnto a otsĩa ebiasa; na iyi ekyir no nyimpa a ɔsɛ dɛ wobu hɔn atsɛn no hɔn esunsum bɛba, na wobohu hɔn dɛ wɔhyɛ afɔbu ase;"
                },
                {
                    "number": 101,
                    "text": "Na woyinom nye ewufo a wɔaka no; na wɔnnkɛtsena nkwa mu bio kesi dɛ mfe apem no bɛba n’ewiei, eso wɔnnkɛba bio, kesi wiadze n’ewiei."
                },
                {
                    "number": 102,
                    "text": "Na wɔbɛhɛn totorobɛnto bi so bio, ɔno nye totorobɛnto a otsĩa anan no, bɛse dɛ: Woehu hɔn a ɔsɛ dɛ wɔka kɛpem da kɛse a odzi ewiei no mu, na ekyir no mpo, hɔn a wɔaka no bɛda ho ayɛ efĩfĩfo."
                },
                {
                    "number": 103,
                    "text": "Na wɔbɛhɛn totorobɛnto kor bi so, ɔno nye totorobɛnto a otsĩa enum no, ɔno nye ɔbɔfo a otsia enum no na ɔno na asɛmpa a ɔwɔ hɔ daapem no hyɛ ne nsa—obotu ekyin wimu, wɔ sor, wɔ aman, ebusuakuw, kasahorow, nye nkorɔfo nyinara do;"
                },
                {
                    "number": 104,
                    "text": "Na ɔbɛhɛn no totorobɛnto no ase nkorɔfo a wɔwɔ sor nye asaase do nyinara, nye hɔn a wɔwɔ asaase n’ase—na aso biara bɛtse, na anankoroma biara bobu ntwɛr, na tɛkyerɛma biara agye dase, ber a wɔbɛtse totorobɛnto yi ndze, rese dɛ: Hom nsuro Nyankopɔn, na hom mfa enyimnyam mma nyia ɔtse ahengua no do no afebɔɔ kesi afebɔɔ; osiandɛ n’atsɛmbuber no asõ."
                },
                {
                    "number": 105,
                    "text": "Na bio, ɔbɔfo bi so bɛhɛn totorobɛnto, na ɔno nye bɔfo a otsĩa esia no, na ɔbɛse dɛ: Ɔbaa no a ɔmaa aman nyina noom n’ebufuhyew edwamanbɔ wenyin no ahwe ase; ɔahwe ase, ɔahwe ase!"
                },
                {
                    "number": 106,
                    "text": "Na bio, ɔbɔfo bi so bɛhɛn totorobɛnto, ɔno nye bɔfo a otsĩa esuon no, na ɔbɛse dɛ: Oewie; oewie! Nyankopɔn n’Eguambaa no nko na oedzi konyim na oetsia wenyintwer no do, Otumfo Nyankopɔn n’ebufuhyew dzendzen wenyintwer no mpo."
                },
                {
                    "number": 107,
                    "text": "Na afei wɔdze no tum enyimnyam kyɛw no bɔsoa abɔfo no, na wɔdze n’enyimnyam no ahyɛ ahotseweefo no mã, na hɔn nsa akã hɔn egyapadze no na wɔama wɔnye no abɛyɛ pɛr."
                },
                {
                    "number": 108,
                    "text": "Na afei, ɔbɔfo a odzi kan no bɛhɛn no totorobɛnto no bio egu atseasefo nyinara asomu, na oeyi adasa hɔn nsumaamu ndzeyɛɛ ato gua, nye Nyankopɔn no tum ndwuma wɔ mfe apem a odzi kan no mu."
                },
                {
                    "number": 109,
                    "text": "Na afei, ɔbɔfo a otsĩa ebien no bɛhɛn no totorobɛnto no, na oeyi adasa hɔn nsumaamu ndzeyɛɛ ato gua, nye hɔn adwen mu nye hɔn akoma mu nsusui, nye Nyankopɔn no tum ndwuma wɔ mfe apem a otsĩa ebien no mu—"
                },
                {
                    "number": 110,
                    "text": "Dɛmara, kɛpem dɛ ɔbɔfo a otsĩa esuon no bɛhɛn no totorobɛnto no; na ɔbɔsoɛr egyina asaase na po do, na ɔakã ntam wɔ nyia ɔtse ahengua do no ne dzin mu, na mber nnyi hɔ bio; na wɔbɛkyekyer Satan, dɛm abowatsena dadaw no a wɔfrɛ no abɔnsam no, na worinnsian no bɛyɛ mfe apem ntamu."
                },
                {
                    "number": 111,
                    "text": "Na afei, wobesian no mber kakra, ama oeetum aboaboa no nsordaafo ano."
                },
                {
                    "number": 112,
                    "text": "Na Michael, ɔbɔfo a otsĩa esuon no, bɔfopanyin no, bɔboaboa no nsordaafo ano sor dɔmtutuw no mpo."
                },
                {
                    "number": 113,
                    "text": "Na abɔnsam no so bɔboaboa no nsordaafo ano; hɛl dɔm no, na wɔbɛba na wɔnye Michael na no nsordaafo no abɔkõ."
                },
                {
                    "number": 114,
                    "text": "Na afei, Nyankopɔn Kokroko no kõ no besi, na wɔbɔtow abɔnsam na no nsordaafo no akyen hɔnankasa hɔn bea do, amma woeennya tum bio wɔ ahotseweefo no do."
                },
                {
                    "number": 115,
                    "text": "Osiandɛ, Michael bɔkõ ama hɔn, na obedzi nyia ɔrohwehwɛ agye nyia ɔtse ahengua no do no, ɔyɛ Eguambaa no mpo, n’ahengua no no do konyim."
                },
                {
                    "number": 116,
                    "text": "Iyi nye Nyankopɔn n’enyimnyam na hɔn a wɔatsew hɔnho no; na worunnhu owu bio."
                },
                {
                    "number": 117,
                    "text": "Dɛm ntsi, nokwar, mese hom, m’anyɛnkofo, hom mfrɛ hom awɔse nhyiamu no, dɛ mbrɛ mahyɛ hom no."
                },
                {
                    "number": 118,
                    "text": "Na dɛ mbrɛ hom nyina nnyi gyedzi no, hom mper nhwehwɛ enyiber do na hom nkyerɛkyerɛ homho enyansasɛm no nkorkor; nyew, hom nhwehwɛ mfi enyansasɛm nwoma a odzi mu no mu; hom mper nsũa nwoma na hom ndua adzesua mpo nye gyedzi so do."
                },
                {
                    "number": 119,
                    "text": "Hom mboaboa homho; na hom nsiesie biribiara a ohia no yie; na hom nsi ofi, ofi a wɔbɔ mpaa wɔ mu, ofi a wɔkyen kɔm wɔ mu, gyedzi fi, nwomasũa fi, enyimnyam fi, ofi a no mu ndzɛmba wɔyɛ no esiado esiado, Nyankopɔn ne fi;"
                },
                {
                    "number": 120,
                    "text": "Ama hom mbae aayɛ wɔ Ewuradze ne dzin mu; ama hom nkɔree ayɛ wɔ Ewuradze ne dzin mu ama hom nkyia nyina aayɛ wɔ Ewuradze ne dzin mu, na hom ama hom nsa do wɔ sor dze ama Ɔsorsornyi no."
                },
                {
                    "number": 121,
                    "text": "Dɛm ntsi, hom ngyaa hom kasahun no, na hom ngyaa hom atwetwesi, hom ngyaa akɔndɔbɔn no, nye hom ahantanyɛ, nye hom adwenhun no, na hom ngyaa hom emumuyɛdze no."
                },
                {
                    "number": 122,
                    "text": "Hom nyi kyerɛkyerɛnyi mma homho, na mma hom nyina mmbɔ mu nnkasa prɛko, mbom hom nkasa nkorkor na hom mma obiara ntsie nyia ɔrekasa no, ama sɛ hom nyinara kasa wie a, hom nyina aama homho ntowdo, na hom ndzinoa aayɛ pɛr."
                },
                {
                    "number": 123,
                    "text": "Hom nhwɛ ndodɔ homho nkorkor; hom nngyaa dɛ hom yɛ edzifodzipɛfo; hom nsũa dɛ hom mmfa hom ahodze mmema homho nkorkor dɛ mbrɛ asɛmpa no kyerɛ."
                },
                {
                    "number": 124,
                    "text": "Hom nngyaa dɛ hom yɛ enyihaw; hom nngyaa dɛ hom yɛ efĩfĩdze; hom nngyaa dɛ hom hwehwɛ mfom wɔ hom ho nkorkor; hom nngyaa dɛ hom bɛda ma ɔatra do; hom nda ntsɛm, amma hom aammfona; hom nsoɛr ntsɛm, ama hom mpɔw mu aayɛ hom dzen na hom adwen mu so aatsew."
                },
                {
                    "number": 125,
                    "text": "Na ndzɛmba nyinara ekyir no, hom mfa ayamuyie mfura homho, iyi nye emudzi na asomdwee mapã."
                },
                {
                    "number": 126,
                    "text": "Hom mbɔ mpaa aber nyina amma hom aanntɔ bitsi, kɛpem dɛ mebɛba. Hom nhwɛ na hom nhu dɛ, mebɛba ntsɛm, na mabɛfa hom akɔ mankasa me nkyɛn. Amen."
                },
                {
                    "number": 127,
                    "text": "Na bio, dan a wosiesiei dze maa nkɔnhyɛfo skuul ne president na n’apamfo no, dza wosii maa hɔn ma wɔakyerɛkyerɛ hɔn ndzɛmba nyinara a ohia ma hɔn no, asɔr no mu dzibewdzifo no nyina mpo, mekyerɛ hɔn a wɔafrɛ hɔn wɔ ɔsomdwumadzi mu wɔ asɔr no mu no, ɔhyɛ ase fi asɔfompanyin do dze besi deaconfo do—"
                },
                {
                    "number": 128,
                    "text": "Na iyi nye nhyehyɛɛ a wɔayɛ a ɔfa president na n’apamfo a ɔbɔhwɛ skuul no do ho! Nyia woeyi no esi hɔ dɛ president anaadɛ kyerɛkyerɛnyi no, wobu no dɛ ogyina ne gyinabew, wɔ dan a woesiesie ama no no."
                },
                {
                    "number": 129,
                    "text": "Dɛm ntsi obedzi kan wɔ Nyame ne fie hɔ, na oegyina bea a mboanofo a wɔwɔ hɔ no botum atse ne nsɛm a ɔrekã no yie, nnyɛ dɛ ɔbɛkasa dzendzenndzen bi."
                },
                {
                    "number": 130,
                    "text": "Na sɛ ɔreba Nyame ne fie a, ɔsɛ dɛ ɔno na odzi kan kɔ fie no mu—Hwɛ, dɛm na ɔyɛ fɛw, ama ɔaayɛ fasusu—"
                },
                {
                    "number": 131,
                    "text": "Hom mma ombu ntwɛr mbɔ mpaa mfa noho mbɔ afɔr mma Nyankopɔn, mfa nkyerɛ anaa mfa nkaa ahyɛmu a ɔwɔ hɔ daapem no."
                },
                {
                    "number": 132,
                    "text": "Na sɛ obi si n’ekyir ba a, ɔsɛ dɛ kyerɛkyerɛnyi no soɛr na ɔma ne nsa do kyerɛ sor, nyew, na ɔtsen wɔ no do, na okyia no nua no anaa no nuanom no na ɔkã dɛm nsɛm yi:"
                },
                {
                    "number": 133,
                    "text": "Ana eyɛ onua anaadɛ hom yɛ enuanom? Mikyia hom wɔ Ewuradze Jesus Christ ne dzin mu dze kaa ahyɛmudzi a ɔwɔ hɔ daapem no, dɛm ahyɛmu no na medze gye wo wɔ fɛkuwbɔ mu, wɔ nhyehyɛɛ a otsim, onnhihim, na ɔnnsakyer da mu, dɛ mebɛyɛ wo nyɛnko na wo nuabanyin wɔ Nyankopɔn n’adom a ɔwɔ ɔdɔ fɛkuwbɔ mu no, yɛbɛnantsew Nyankopɔn ne mbrasɛm nyinara mu, dɛ afɔdzi nnyi ho wɔ ndaase mu, afebɔɔ kesi afebɔɔ. Amen."
                },
                {
                    "number": 134,
                    "text": "Na nyia wobohu no dɛ onndzi mu dɛ wokyia no dɛm nkyia yi no, ɔnnsɛ dɛ ɔtsena hom mu; osiandɛ ɔnnsɛ dɛ wɔma kwan ma obogu me fie fĩ."
                },
                {
                    "number": 135,
                    "text": "Na nyia ɔbɛba mu no, sɛ ɔyɛ nokwafo wɔ m’enyim, na sɛ ɔyɛ onua, anaadɛ wɔyɛ enuanom a, wɔbɛma hɔn nsa do wɔ sor na wɔdze dɛm mpaabɔ na ahyɛmudzi nkyia yi so ara ekyia president no anaadɛ kyerɛkyerɛnyi no, anaadɛ wɔbɛse Amen, dze agye ne nkyia no do."
                },
                {
                    "number": 136,
                    "text": "Hwɛ, nokwar, mese hom dɛ, iyi nye nhwɛdo nkyia a ɔsɛ dɛ hom dze kyiakyia homho nkorkor wɔ Nyame ne fie, wɔ nkɔnhyɛfo skuul hɔ."
                },
                {
                    "number": 137,
                    "text": "Na wɔafrɛ hom dɛ hom mfa mpaabɔ na ndaase nyɛ dɛm adze yi, dɛ mbrɛ Sunsum no bɛkyerɛ hom dɛ hom nyɛ wɔ hom nyɛe nyinara mu wɔ Ewuradze ne fie, wɔ nkɔnhyɛfo skuul hɔ, ama hɔ aayɛ krɔnkrɔnbea, Sunsum Krɔnkrɔn ne ntamadan, ama hom eenya ntowdo."
                },
                {
                    "number": 138,
                    "text": "Na mma hom nngye obiara nnkã homho wɔ dɛm skuul ha, gyedɛ onyia no atsew noho efi dɛm ebusuasantsen yi bɔgyaa ho;"
                },
                {
                    "number": 139,
                    "text": "Na sɛ wɔbɛgye no ato mu a, ɔsɛ dɛ wɔyɛ ananho hohor ayɛdze no ma no, osiandɛ iyi ho ntsi na wɔyɛɛ dɛm ananho hohor ayɛdze no."
                },
                {
                    "number": 140,
                    "text": "Na bio, dɛm ananho hohor ayɛdze yi no, asɔr no mu president, anaa elder banodzinyi no na ɔsɛ dɛ ɔyɛ."
                },
                {
                    "number": 141,
                    "text": "Sɛ wɔrebɛyɛ a, ɔsɛ dɛ wɔdze mpaabɔ hyɛ ase; na sɛ wodzi paanoo na wɔnom wenyin no so wie a, ɔwɔ dɛ ɔbɔ n’asen do dɛ nhwɛdo a wɔakyerɛw wɔ John ne dasegye nwoma ne tsir duebiasa mu no a ɔfa mo ho no. Amen."
                }
            ]
        },
        "/study/scriptures/dc-testament/dc/89": {
            "uri": "/study/scriptures/dc-testament/dc/89",
            "title": "Nkyerɛkyerɛ na Ahyɛmudzi 89",
            "data_type": "chapter",
            "chapter_name": "Ɔfã 89",
            "chapter_summary": [
                "1–9, Wɔbra wenyin, nsãdzen, towa na anondze a ɔyɛ hyew; 10–17, Wohyira nhaban, nduadzewa, bɔnam na ewifua do ma nyimpa na mbowa dɛ wondzi; 18–21, Asɛmpa ne mbra, nye Enyansasɛm ho setsie dze honam mu na sunsum mu nhyira ba."
            ],
            "verses": [
                {
                    "number": 1,
                    "text": "Enyansasɛm a ɔbɛyɛ mfaso ama asɔfompanyin abaguafo a woehyia mu wɔ Kirtland, nye asɔr, nye ahotseweefo so a wɔwɔ Zion—"
                },
                {
                    "number": 2,
                    "text": "Wɔrebrɛ hom nhyira; nnyɛ mbrasɛm kwan do, nna nnyɛ nhyɛ kwan do so, mbom wɔ nyikyerɛ nye enyansasɛm kwan do a ɔkyerɛ nhyehyɛɛ na Nyankopɔn ne pɛ a ɔbɛma ahotseweefo nyina enya hɔn honandua mu nkwagye wɔ nda a odzi ewiei yi mu—"
                },
                {
                    "number": 3,
                    "text": "Ɔyɛ nhyehyɛe a anohoba bata ho a wɔdze ama a wɔadan no ama ahotseweefo a wɔyɛ mberɛw anaa wɔyɛ mberɛw koraa; hɔn a wɔyɛ anaa yebotum afrɛ hɔn ahotseweefo."
                },
                {
                    "number": 4,
                    "text": "Hwɛ, nokwar, dɛm na Ewuradze se hom: Ɔnam bɔn na nhyehyɛɛ a ɔbɔwɔ nkorɔfo a wosusu bɔn wɔ hɔn akoma mu wɔ nda a odzi ewiei yi mu ntsi, mabɔ hom kɔkɔ, na medze dɛm nyikyerɛ a ɔyɛ enyansasɛm yi rema hom dze abɔ hom kɔkɔ—"
                },
                {
                    "number": 5,
                    "text": "Dɛ susuampaara dɛ obi wɔ hom mu a ɔnom wenyin anaa nsãdzen no, hwɛ ɔnnyɛ adze pa, nna ɔnnyɛ adze pa so wɔ hom Egya n’enyi do, gyedɛ hom ehyia mu ridzi hom sacrament wɔ n’enyim nko."
                },
                {
                    "number": 6,
                    "text": "Na, hwɛ, iyi so mpo wɔ dɛ ɔyɛ wenyin, nyew, wenyin krɔngyekrɔngye a ofi wenyindua do a homankasa ayɛ."
                },
                {
                    "number": 7,
                    "text": "Na, bio, nsãdzen onnye mma hom yafun, mbom hom mfa nguar hom nyimpadua—"
                },
                {
                    "number": 8,
                    "text": "Na bio, towa onnye mma nyimpadua no, nna onnye so mma yafun, na onnye mma nyimpa, mbom ɔyɛ habandur a wɔdze yɛ ekur mu nye anantwi a wɔyar, ɔsɛ dɛ nyia ɔawea ho na ɔdze yɛ na ɔyɛ no no kwan do."
                },
                {
                    "number": 9,
                    "text": "Na bio, anondze a ɔyɛ hyew so onnye mma nyimpadua anaadɛ yafun."
                },
                {
                    "number": 10,
                    "text": "Na bio, nokwar, mese hom dɛ, nhaban pa nyina Nyame ehyira do ama nyimpa, ama ne bɔbea, awoo su, na dɛ nyimpa ndzi—"
                },
                {
                    "number": 11,
                    "text": "Nhabanhaban biara a ɔsow wɔ ne hyɛber mu, nye nduaba biara so a ɔsow wɔ ne hyɛber mu; iyinom nyinara ɔsɛ dɛ wodzi no nyansa mu na wɔda ase wɔ ho."
                },
                {
                    "number": 12,
                    "text": "Nyew, hamu mbowa nye wimu nnoma so hɔn nam, emi Ewuradze mehyira do ama nyimpa dɛ wondzi na wɔnda ase wɔ ho; na mbom wonsɔn ndzi no nyansa mu."
                },
                {
                    "number": 13,
                    "text": "Na ɔbɛyɛ me enyigye dɛ wonnkedzi gyedɛ awɔwber anaa awɔw mu, anaa ɔkɔmber mu nko."
                },
                {
                    "number": 14,
                    "text": "Ewifua nyina woehyira do ama nyimpa na mbowa dɛ wondzi, dɛ ɔnyɛ nkwa poma, nnyɛ nyimpa nko dze, na mbom hamu mbowa, nye sor ntumbowa, nye mbowa abɔyafo nyinara a wotu enguan anaa wɔwea wɔ asaase do so dze;"
                },
                {
                    "number": 15,
                    "text": "Na iyinom na Nyankopɔn abɔ ama nyimpa dɛ wondzi wɔ ɔkɔmber mu nko anaadɛ ber a ɔkɔm esi dzendzenndzen no."
                },
                {
                    "number": 16,
                    "text": "Ewifua nyina yɛ edziban pa ma nyimpa; dɛmara na wenyin n’eduaba so ye; dua biara a ɔsow eduaba, dɛ ɔwɔ asaase do, anaadɛ ɔsor."
                },
                {
                    "number": 17,
                    "text": "Eso, ewifua ye ma nyimpa, na eburow ye ma anantwi, na oats so ye ma mpɔnkɔ, na rye so ye ma nnoma nye mpreko, nye mbowa nyina a wɔwɔ haban mu, na atoko dze oye ma mbowa a hɔn ho hia, na wɔdze yɛ mborɔnsã dɛ mbrɛ wɔdze ewifua binom so yɛ."
                },
                {
                    "number": 18,
                    "text": "Na ahotseweefo nyina a wɔkaa na wodzi nsɛm yinom do, na wɔyɛ setsie dze mbrasɛm no bɔ hɔn bra no benya apɔwmudzen wɔ hɔn funuma mu, na woenya ehuon ama hɔn mbiew;"
                },
                {
                    "number": 19,
                    "text": "Na wobenya nyansa na nyimdzee mu ehutudze kɛsenara, nsumaamu ehutudze no."
                },
                {
                    "number": 20,
                    "text": "Na wobotu mbirika na wɔnnkɛberɛ, na wɔbɛnantsew na wɔnnkɔtɔ bitsi."
                },
                {
                    "number": 21,
                    "text": "Na Emi, Ewuradze mobɔ hɔn anohoba, dɛ bɔfo ɔsɛɛfo no bɛpa hɔn ho dɛ mbrɛ ɔyɛe maa Israelmba no, na orunnkum hɔn. Amen."
                }
            ]
        },
        "/study/scriptures/dc-testament/dc/90": {
            "uri": "/study/scriptures/dc-testament/dc/90",
            "title": "Nkyerɛkyerɛ na Ahyɛmudzi 90",
            "data_type": "chapter",
            "chapter_name": "Ɔfã 90",
            "chapter_summary": [
                "1–5, Wɔdze ahenman ne nsaafee no ama Joseph Smith, na wodua no do dze ma Asɔr no; 6–7, Sidney Rigdon na Frederick G. Williams wɔ dɛ wɔsom wɔ President a Odzi Kan na n’Apamfo no mu; 8–11, Ɔwɔ dɛ wɔka asɛmpa no kyerɛ Israel aman, nye Amanamamfo, na Jewfo no; obiara wɔ dɛ ɔtse wɔ nankasa ne kasaa mu; 12–18, Joseph Smith na n’apamfo no wɔdɛ wɔtoto Asɔr no mu ndzɛmba esiado esiado; 19–37, Ewuradze tu ankorankor fo dɛ wɔnnantsew tɔɔtsen mu na wɔnsom wɔ N’ahenman mu."
            ],
            "verses": [
                {
                    "number": 1,
                    "text": "Dɛm na Ewuradze se, nokwar, nokwar, mese ɔwo me babanyin dɛ, wɔdze wo bɔn akyɛ wo, dɛ mbrɛ apa ho kyɛw no, osiandɛ ɔwo nye wo nuanom hom mpaabɔ afow sor edu m’asomu."
                },
                {
                    "number": 2,
                    "text": "Dɛm ntsi, ofi ndɛ kɔ woehyira wo, ɔwo na wɔdze ahenman no ne nsaafee ekitsa wo nsamu; dɛm ahenman no a ɔreba mber a odzi ewiei mu no."
                },
                {
                    "number": 3,
                    "text": "Nokwar, mese wo dɛ wɔnnkɛgye ahenman yi ne nsaafee efi wo nsamu da wɔ ber a etse wiadze yi mu, nna wɔnnkɛgye so wɔ wiadze a ɔreba no mu;"
                },
                {
                    "number": 4,
                    "text": "Eso wobodua wo do ama binom ehu hɔn ndaamba dza obesi hɔn do, nyew, dze ama asɔr no mpo."
                },
                {
                    "number": 5,
                    "text": "Na hɔn a hɔn nsa bɛkã hɔn ndaamba dza obesi hɔn do yi efi Nyame hɔ no nhwɛ yie wɔ mbrɛ wosi suo mu ho amma woeemmbu no adze tootooba, na wɔaammbɛhyɛ afɔbu ase, mma woeemmfintsiw, na sɛ ehum tu na mframa bɔ, na nsu tɔ, na ɔhwe hɔn adan a, wɔaannhwe ase."
                },
                {
                    "number": 6,
                    "text": "Na bio, nokwar, mese wo nuanom Sidney Rigdon na Frederick G. Williams dɛ, wɔdze hɔn so hɔn bɔn akyɛ hɔn, na wɔdze hɔn akã wo ho dɛ hom nyɛ pɛr nkura ahenman a odzi ewiei yi ne nsaafee."
                },
                {
                    "number": 7,
                    "text": "Na ɔnam wo dwumadzi mu na medze nkɔnhyɛfo skuul no a mahyɛ wo dɛ kyekyer no so ne nsaafee ahyɛ wo nsamu;"
                },
                {
                    "number": 8,
                    "text": "Na dɛm bɛma woeedzi mu wɔ hɔn ɔsomdwumadzi no mu dze ama Zion ne nkwagye, nye Israel aman, nye Amanamamfo dodowara a wɔbɛgye edzi no hɔn nkwagye;"
                },
                {
                    "number": 9,
                    "text": "Ama ɔnam wo dwumadzi do hɔn nsa aakã asɛm no, na wɔnam hɔn dwumadzi do asɛm no akɔ asaase ano nyina, obedzi kan akɔ Amanamamfo hɔ, na afei, hwɛ, na hu dɛ wɔbɛsan aba Jewfo hɔ."
                },
                {
                    "number": 10,
                    "text": "Na nkyii no da no bɛba a Ewuradze no tum bɛda n’abasa edzi wɔ tum mu ma aman, abosonsɔrfo aman, Joseph fifo agye hɔn nkwagye ho asɛmpa no edzi."
                },
                {
                    "number": 11,
                    "text": "Na ɔbɛba dɛ dɛm da no, ɔdasanyi biara bɛtse asɛmpa no ne mãhyɛ no wɔ nankasa ne kasaa mu, na wɔnam hɔn a wɔdze tum yi ahyɛ hɔn asɔfo nye Ɔwerɛkyekyefo no a woehue egu hɔn do no no dwumadzi do a ɔma woyi Jesus Christ kyerɛ."
                },
                {
                    "number": 12,
                    "text": "Na afei, nokwar mese wo dɛ, dɛm mbrasɛm yi na medze ma wo dɛ kɔ do yɛ ɔsomdwuma no na kã president na n’apamfo no ho."
                },
                {
                    "number": 13,
                    "text": "Na sɛ ekyerɛ nkɔnhyɛsɛm no ase wie a, ofitsi dɛm aber no dze kɔ, hwɛ asɔr no nye skuul no ho nsɛnkaa do;"
                },
                {
                    "number": 14,
                    "text": "Na ofi ber to ber, dɛ ma Ɔwerɛkyekyefo no bɛda no edzi akyerɛ wo no, ebenya nyikyerɛ a ɔbɛma ada ahenman no n’esumasɛm edzi;"
                },
                {
                    "number": 15,
                    "text": "Na atoto nsɔr mu ndzɛmba nyina esiado esiado, na esũa na ehu na ebohu nwoma apapa nyina, na atse kasa na kasa horow na nkorɔfo so ase."
                },
                {
                    "number": 16,
                    "text": "Na iyi nye hom edwuma wɔ hom nkwa nda nyina mu, hom bedzi bano wɔ abaguafo do na hom ahwɛ atoto asɔr yi nye ahenman no mu nsɛnkaa nyina esiado esiado."
                },
                {
                    "number": 17,
                    "text": "Mma hom enyi nntõ, eso mma hom mmfɛr; mbom hom ngye afotu amma hom tsir mu annyɛ hom dɛw na hom ammema homho do, osiandɛ dɛm bosua hom akra efir."
                },
                {
                    "number": 18,
                    "text": "Hom ntoto hom efiefi mu ndzɛmba yie; hom nyi enyihaw na dza ho nntsew akwa."
                },
                {
                    "number": 19,
                    "text": "Afei, nokwar, mese wo dɛ, hwehwɛ tsenabew ma wo pamfo na kyerɛwfo, Frederick G. Williams mpo, n’ebusua ntsɛmara."
                },
                {
                    "number": 20,
                    "text": "Na ma m’akowaa a n’enyi efir, Joseph Smith, Panyin, nye n’ebusua nkɔ do ntsena bea a wɔtse seseiara no; na mma wɔnntɔn kesi dɛ Ewuradze bobue n’ano akã."
                },
                {
                    "number": 21,
                    "text": "Na ma me pamfo Sidney Rigdon mpo nda ho ntsena bea a ɔtse seseiara no nkesi dɛ Ewuradze bobue n’ano akã."
                },
                {
                    "number": 22,
                    "text": "Na ma bishop no nhwehwɛ ananmusinyi enyiberdo, na dɛm nyimpa no wɔ dɛ ɔyɛ obi a ɔwɔ ne sika—Nyame nyimpa, na ne gyedzi yɛ dzen—"
                },
                {
                    "number": 23,
                    "text": "Ama oeetum etua kaw biara; amma nkorɔfo eennhu na wɔaannkasa enngu Ewuradze n’adzekorabea ho fĩ."
                },
                {
                    "number": 24,
                    "text": "Hom nhwehwɛ enyiber do, na hom mbɔ mpaa aber nyina, na hom ngye ndzi, na sɛ hom nantsew tsenenee kwan do, na hom kaa ahyɛmu a hom nye homho edzidzi nkorkor no a, ndzɛmba nyina bɔkɔ do yie ama hom yieyɛ."
                },
                {
                    "number": 25,
                    "text": "Hom mma hom ebusua ebusua nyɛ kakraba, nkanka m’akowaa Joseph Smith, Panyin, a n’enyi efir no, ɔfa hɔn a wɔnnkã w’ebusuafo ho no;"
                },
                {
                    "number": 26,
                    "text": "Ama dɛm ndzɛmba no a woesiesie ato hɔ dɛ fa yɛ m’edwuma no, wɔaanngye emmfi wo nsamu aammfa amma hɔn a wɔmmfata—"
                },
                {
                    "number": 27,
                    "text": "Na dɛm no besiw wo kwan ma irunntum nnyɛ ndzɛmba a mahyɛ wo dɛ yɛ no."
                },
                {
                    "number": 28,
                    "text": "Na bio, nokwar, mese hom dɛ, ɔyɛ mepɛ dɛ hom ma m’abaawa Vienna Jaques sika ma ɔdze twa noho esu kɔ Zion asaase do;"
                },
                {
                    "number": 29,
                    "text": "Na sika a ɔbɛka no, wonhyira do mma me, na obenya n’akatua wɔ mankasa me mber mu."
                },
                {
                    "number": 30,
                    "text": "Nokwar, mese hom dɛ, ɔtsen wɔ m’enyi do dɛ ɔbɔkɔ Zion asaase do, na ɔakɛgye egyapadze efi bishop no hɔ;"
                },
                {
                    "number": 31,
                    "text": "Ama mber dodow biara a obedzi nokwar no ɔaatsena asomdwee mu, na ofi dɛm da no kɔ no mma ɔnnyɛ enyihaw wɔ n’abrabɔ mu."
                },
                {
                    "number": 32,
                    "text": "Na hwɛ, nokwar, mese hom dɛ, hom nkyerɛw mbrasɛm yi, na hom nse hom nuanom a wɔwɔ Zion dɛ, hom kyia hɔn wɔ ɔdɔ mu, na dɛ mafrɛ hom so dɛ hom nhwɛ Zion do wɔ mankasa me mber mu."
                },
                {
                    "number": 33,
                    "text": "Dɛm ntsi, hom mma wongyaa me haw wɔ dɛm nsɛm yi ho."
                },
                {
                    "number": 34,
                    "text": "Hwɛ, mese hom dɛ, hom nuanom a wɔwɔ Zion no ahyɛ ase runu hɔnho, na abɔfo ridzi dɛw wɔ hɔn ho."
                },
                {
                    "number": 35,
                    "text": "Naaso, m’enyi nngye ndzɛmba pii ho; na m’enyi nngye m’akowaa William E. McLellin ho, nna m’enyi nngye m’akowaa Sidney Gilbert ho; nye bishop so ho; na binom so wɔ ndzɛmba pii a ɔsɛ dɛ wonu hɔnho wɔ ho."
                },
                {
                    "number": 36,
                    "text": "Na nokwar, mese hom dɛ, emi, Ewuradze, menye Zion bedzi esi, na matotɔ aserɛ n’ahoɔdzenfo na matsẽa no ekesi dɛ obedzi do nyim na no ho atsew wɔ m’enyim."
                },
                {
                    "number": 37,
                    "text": "Na worinnyi no mmfi n’ananmu. Emi, Ewuradze, na makã. Amen."
                }
            ]
        },
        "/study/scriptures/dc-testament/dc/91": {
            "uri": "/study/scriptures/dc-testament/dc/91",
            "title": "Nkyerɛkyerɛ na Ahyɛmudzi 91",
            "data_type": "chapter",
            "chapter_name": "Ɔfã 91",
            "chapter_summary": [
                "1–3, Esumadze no mu dodowara wɔkyerɛɛ ase yie na mbom no mu pii so nkorɔfo na wɔdze kãa ho a ɔnnyɛ nokwar; 4–6, Hɔn a sunsum no ama hɔn nyimdzee no nya mfaso fi mu."
            ],
            "verses": [
                {
                    "number": 1,
                    "text": "Nokwar, dɛm na Ewuradze se wɔ Esumadze no ho—Ndzɛmba pii wɔ mu a ɔyɛ nokwar, na wɔkyerɛɛ ase yie so;"
                },
                {
                    "number": 2,
                    "text": "Ndzɛmba pii so wɔ mu a ɔnnyɛ nokwar, dza adasa kyerɛwee dze kãa ho no."
                },
                {
                    "number": 3,
                    "text": "Nokwar, mese hom dɛ, onnhia dɛ wɔbɛkyerɛ Esumadze no ase."
                },
                {
                    "number": 4,
                    "text": "Dɛm ntsi, nyia ɔkenkan no, ɔntse ase, osiandɛ Sunsum no na ɔda nokwar edzi;"
                },
                {
                    "number": 5,
                    "text": "Na nyia Sunsum no ama no nyimdzee no benya mfaso efi mu;"
                },
                {
                    "number": 6,
                    "text": "Na nyia ɔnnam Sunsum do no nya no, onnkenya mu mfaso biara. Dɛm ntsi onnhia dɛ wɔbɛkyerɛ ase. Amen."
                }
            ]
        },
        "/study/scriptures/dc-testament/dc/92": {
            "uri": "/study/scriptures/dc-testament/dc/92",
            "title": "Nkyerɛkyerɛ na Ahyɛmudzi 92",
            "data_type": "chapter",
            "chapter_name": "Ɔfã 92",
            "chapter_summary": [
                "1–2, Ewuradze ma mbrasɛm a ɔfa mbrɛ wosi gye obi to nkabɔmu nhyehyɛɛ no mu."
            ],
            "verses": [
                {
                    "number": 1,
                    "text": "Nokwar, dɛm na Ewuradze se, medze nyikyerɛ na mbrasɛm no a ɔfa m’akowaa Frederick G. Williams ho no ma nkabɔmu kuw, a wɔahyehyɛ no dɛ mbrasɛm a meedzi kan dze ama no, dɛ hom ngye no nto kuw no mu. Dza mekã kyerɛ kor no mekã kyerɛ obiara."
                },
                {
                    "number": 2,
                    "text": "Na bio, mese ɔwo m’akowaa Frederick G. Williams, dɛ ebɔbɔ hyew wɔ kuw yi mu, na mber dodow biara a ibedzi mbrasɛm dadaw ne nyina do wɔ gyedzi mu no, wobehyira wo afebɔɔ. Amen."
                }
            ]
        },
        "/study/scriptures/dc-testament/dc/93": {
            "uri": "/study/scriptures/dc-testament/dc/93",
            "title": "Nkyerɛkyerɛ na Ahyɛmudzi 93",
            "data_type": "chapter",
            "chapter_name": "Ɔfã 93",
            "chapter_summary": [
                "1–5, Hɔn a wodzi nokwar nyina bohu Ewuradze; 6–18, John gyee dase dɛ Nyankopɔn ne Ba no fii adom mu kɔr adom mu kɛpem dɛ Ne nsa kãa Egya no n’enyimnyam ne mãhyɛ no; 19–20, Nkorɔfo a wodzi nokwar na wofi adom mu kɔ adom mu no, so hɔn nsa bɛkã N’amãhyɛ no; 21–22, Hɔn a wɔnam Christ mu awo hɔn no yɛ Abakamba N’Asɔr no; 23–28, Christ ne nsa kãa nokwar nyina ne mãhyɛ no, na nyimpa so nam setsie do ne nsa bɛkã; 29–32, Ahyɛse no nna nyimpa nye Nyame wɔ hɔ; 33–35, Adzebɔdze no yɛ onnyiewiei, na nyimpa ne nsa botum akã enyigye ne mãhyɛ wɔ Owusoɛr no mu; 36–37, Nyankopɔn n’enyimnyam nye nyansa; 38–40, Osian Christ ne ɔpon no ntsi, mbofra nnyi mbrato wɔ Nyankopɔn enyim; 41–53, Wɔhyɛ enuanom a wodzi bano no dɛ wɔnhwɛ hɔn ebusua ebusua yie dɛ mbrɛ ɔsɛ."
            ],
            "verses": [
                {
                    "number": 1,
                    "text": "Nokwar, dɛm na Ewuradze se: Ɔbɛba dɛ ɔkra biara a obegyaa no bɔn yɛ na ɔbɛba mo hɔ, na ɔbɔbɔ me dzin afrɛ me, na obetsie me ndze, na obedzi me mbrasɛm do no, obohu m’enyim na oehu dɛ metse ase;"
                },
                {
                    "number": 2,
                    "text": "Na dɛ Emi nye nokwar kan no a ɔma ɔdasanyi biara a ɔba wiadze yi mu kan no;"
                },
                {
                    "number": 3,
                    "text": "Na dɛ mowɔ Egya no mu, na Egya no so wɔ mo mu, na Egya no na Emi yɛ kor—"
                },
                {
                    "number": 4,
                    "text": "Egya no, osiandɛ ɔmaa me ne mãhyɛ no, nna Ɔba no osiandɛ mowɔ wiadze na meyɛɛ honam me ntamadan, na metsenaa adasamba mu."
                },
                {
                    "number": 5,
                    "text": "Nna mowɔ wiadze mu na megyee fii m’Egya no hɔ, na no ndwuma daa edzi pefee."
                },
                {
                    "number": 6,
                    "text": "Na John hunii na ɔgyee dase wɔ m’enyimnyam ne mãhyɛ ho, na John ne kyerɛwsɛm ne mãhyɛ no, wɔbɛda no edzi ekyir yi."
                },
                {
                    "number": 7,
                    "text": "Na ɔgyee dase see dɛ: Muhun n’enyimnyam, dɛ ahyɛse no nna ɔwɔ hɔ, ansaana wɔrobɔ wiadze;"
                },
                {
                    "number": 8,
                    "text": "Dɛm ntsi, ahyɛse no nna Asɛm no wɔ hɔ, na ɔno nye Asɛm no, nkwagye no somafo no mpo—"
                },
                {
                    "number": 9,
                    "text": "Wiadze ne kan na Pomfo no; nokwar no Sunsum no, nyia ɔbaa wiadze no, osiandɛ ɔno na ɔbɔɔ wiadze, na no mu na nyimpa no nkwa na ne kan wɔ."
                },
                {
                    "number": 10,
                    "text": "Ɔno na ɔbɔɔ wiadze; ɔno na ɔbɔɔ nyimpa; ɔno na ɔyɛɛ ndzɛmba nyina wɔnam no do, na wɔnam no mu, ɔnoara so na ɔyɛe."
                },
                {
                    "number": 11,
                    "text": "Na emi, John, megye dase dɛ muhun n’enyimnyam, dɛ nyia Egya Woo no Kortoo no no n’enyimnyam a adom na nokwar ahyɛ no mã, ɔyɛ nokwar Sunsum no mpo, ɔno a ɔbae na ɔbɛtsenaa honam mu na ɔnye hɛn tsenae."
                },
                {
                    "number": 12,
                    "text": "Na emi, John, muhun dɛ ne nsa annkã mãhyɛ no fi ahyɛse no, mbom onyae fii adom mu kɔr adom mu."
                },
                {
                    "number": 13,
                    "text": "Na oennya mãhyɛ no fi ahyɛse, mbom ɔkɔr do fii adom mu kɔr adom mu, kɛpem dɛ onyaa mãhyɛ no."
                },
                {
                    "number": 14,
                    "text": "Na dɛm na ɔmaa wɔfrɛɛ no Nyankopɔn ne Ba, osiandɛ oennya mãhyɛ no fi ahyɛse no."
                },
                {
                    "number": 15,
                    "text": "Na emi, John, megye dase, na hwɛ, sor buei, na Sunsum Krɔnkrɔn no sianee baa no do wɔ ebubur no su do, na obesii no do, na ndze fi sor see dɛ: Oyi nye mo dɔ Ba no."
                },
                {
                    "number": 16,
                    "text": "Na emi, John, megye dase dɛ ne nsa kãa Egya n’enyimnyam ne mãhyɛ no;"
                },
                {
                    "number": 17,
                    "text": "Na ne nsa kãa tum nyina a ɔwɔ sor nye asaase, na Egya n’enyimnyam no bɛkãa no ho, osiandɛ nna ɔtse no mu."
                },
                {
                    "number": 18,
                    "text": "Na ɔbɛba dɛ, sɛ hom dzi nokwar a, hom nsa bɛkã John ne kyerɛwsɛm ne mãhyɛ no."
                },
                {
                    "number": 19,
                    "text": "Medze nsɛm yinom ma hom ama hom aatse ase na hom ehu mbrɛ wosi sɔr, na hom ehu dza hom rosɔr, ama hom aaba Egya no hɔ wɔ me dzin mu, na hom nsa akã ne mãhyɛ no wɔ ne mber mu."
                },
                {
                    "number": 20,
                    "text": "Na sɛ hom dzi me mbrasɛm do a hom nsa bɛkã ne mãhyɛ no, na wɔahyɛ hom enyimnyam wɔ mo mu dɛ mbrɛ mowɔ Egya no mu; dɛm ntsi, mese hom dɛ, hom nsa bɛkã adom akɔ adom mu."
                },
                {
                    "number": 21,
                    "text": "Na afei, nokwar, mese hom dɛ, ahyɛse no, nna menye Egya no wɔ hɔ, na emi nye Abakan no;"
                },
                {
                    "number": 22,
                    "text": "Na hɔn a wɔnam mo mu awo hɔn nyinara yɛ fafafo wɔ dɛm enyimnyam kor noara so mu, na wɔyɛ Abakan n’asɔr no."
                },
                {
                    "number": 23,
                    "text": "Ahyɛse no, nna hom so hom nye Egya no wɔ hɔ, dza ɔyɛ Sunsum no, ɔyɛ nokwar Sunsum no;"
                },
                {
                    "number": 24,
                    "text": "Na nokwar nye ndzɛmba a nkyɛ ɔwɔ hɔ, nye dza ɔwɔ hɔ seseiara, nye dza ɔbɛba no ho nyimdzee;"
                },
                {
                    "number": 25,
                    "text": "Na biribiara a ɔbor do anaa ɔtɔ sin wɔ iyi ho no yɛ omumuyɛnyi no a ɔyɛ ɔtorfo fi ahyɛse no no sunsum."
                },
                {
                    "number": 26,
                    "text": "Nokwar Sunsum no fi Nyame. Emi nye nokwar Sunsum no, na John gyee mo ho dase see dɛ: Ne nsa kãa nokwar ne mãhyɛ no, nyew, nokwar nyinara no;"
                },
                {
                    "number": 27,
                    "text": "Na nyimpa biara ne nsa rennkã ne mãhyɛ gyedɛ odzi ne mbrasɛm do."
                },
                {
                    "number": 28,
                    "text": "Nyia odzi ne mbrasɛm do no nya nokwar na kan kɛpem dɛ wɔbɛhyɛ no enyimnyam wɔ nokwar no mu, na onyim ndzɛmba nyinara."
                },
                {
                    "number": 29,
                    "text": "Nyimpa so, nna ahyɛse no ɔnye Nyame wɔ hɔ. Nyansa anaadɛ nokwar kan no, wɔammbɔ anaadɛ wɔannyɛ no, eso wonnkotum aabɔ anaa wɔaayɛ."
                },
                {
                    "number": 30,
                    "text": "Nokwar nyinara si sibew a Nyankopɔn dze no esi, na ɔnoara na odzi no dwuma, dɛ mbrɛ nyansa nkaa nyinara so tse; ɔnntse dɛm a nkyɛ nkwa nnyi hɔ."
                },
                {
                    "number": 31,
                    "text": "Hwɛ, ha na nyimpa ne pɛ no wɔ, na ha so na nyimpa n’afɔbu wɔ; osiandɛ dza ofi ahyɛse no wɔdaa no edzi pefee kyerɛɛ hɔn, na wɔanngye kan no."
                },
                {
                    "number": 32,
                    "text": "Na nyimpa biara a no sunsum anngye kan no hyɛ afɔbu ase."
                },
                {
                    "number": 33,
                    "text": "Osiandɛ nyimpa yɛ sunsum. Na adzebɔdze no yɛ onnyiewiei, na sunsum na adzebɔdze no, sɛ wɔbɔ mu a, nna wonya enyigye ne mãhyɛ;"
                },
                {
                    "number": 34,
                    "text": "Na sɛ wɔpaapaa mu a nyimpa runntum nnya enyigye ne mãhyɛ no."
                },
                {
                    "number": 35,
                    "text": "Adzebɔdze no nye Nyankopɔn ne ntamadan no; nyew, nyimpa yɛ Nyankopɔn ne ntamadan, temple nyina mpo; na temple biara a wogu ho fĩ no, Nyankopɔn bɛsɛɛ dɛm temple no."
                },
                {
                    "number": 36,
                    "text": "Nyankopɔn n’enyimnyam yɛ nyansa, dza morohwehwɛ akã nye dɛ, ɔkyerɛ kan na nokwar."
                },
                {
                    "number": 37,
                    "text": "Kan na nokwar pow obusufo no."
                },
                {
                    "number": 38,
                    "text": "Ahyɛse no nna nyimpa sunsum biara nnyim bɔn; na Nyankopɔn poon nyimpa fii asehwe mu no, nyimpa sanee bɛyɛɛ dɛ mbrɛ ɔtse wɔ hɔn mbofaber mu no, nnyim no bɔn ho wɔ Nyankopɔn enyim."
                },
                {
                    "number": 39,
                    "text": "Na osian hɔn egyanom hɔn amambra ntsi, dɛm omumuyɛnyi no duaa asokyew do beyi kan na nokwar no fi adasamba mu."
                },
                {
                    "number": 40,
                    "text": "Mbom mahyɛ hom dɛ hom ntsetse hom mbofra wɔ kan na nokwar mu."
                },
                {
                    "number": 41,
                    "text": "Na nokwar, mese ɔwo m’akowaa Frederick G. Williams dɛ akɔ do wɔ dɛm afɔbu yi mu;"
                },
                {
                    "number": 42,
                    "text": "Annkyerɛkyerɛ wo mbofra kan na nokwar no, dɛ mbrɛ mbrasɛm no se; na dɛm omumuyɛnyi no da ho wɔ tum wɔ wo do, na iyi nye w’amandzehu yi ase."
                },
                {
                    "number": 43,
                    "text": "Na afei, mbrasɛm a medze ma wo nye yi—sɛ wobeyi wo efi mu a, siesie w’ankasa wo fie yie, osiandɛ ndzɛmba pii nnda yie wɔ wo fie."
                },
                {
                    "number": 44,
                    "text": "Nokwar, mese m’akowaa Sidney Rigdon dɛ ndzɛmba binom mu no, wenndzi mbrasɛm no do wɔ ne mba afamu; dɛm ntsi, dzi kan siesie wo fie yie."
                },
                {
                    "number": 45,
                    "text": "Nokwar, mese m’akowaa Joseph Smith, Kakraba, dza morohwehwɛ akã nye dɛ, mebɛfrɛ hom m’anyɛnkofo, osiandɛ hom yɛ m’anyɛnkofo, na hom nye me benya mo hɔ egyapadze—"
                },
                {
                    "number": 46,
                    "text": "Mefrɛɛ hom nkowaa, osian wiadzemba ntsi, na hom yɛ hɔn nkowaa wɔ emi ntsi—"
                },
                {
                    "number": 47,
                    "text": "Na afei, nokwar, mese Joseph Smith, Kakraba, dɛ—enndzi mbrasɛm no do, na ɔsɛ dɛ wɔkã w’enyim wɔ Ewuradze enyim;"
                },
                {
                    "number": 48,
                    "text": "Ɔsɛ dɛ w’ebusua nu hɔnho na woyi ndzɛmba bi akwa, na wotsie wo nsɛm yie, annyɛ dɛm a wobotu hɔn efi hɔn sibea."
                },
                {
                    "number": 49,
                    "text": "Dza mekã kyerɛ kor no mekã kyerɛ hom nyinara, hom mbɔ mpaa daadaa amma dɛm omumuyɛnyi no eennya tum wɔ hom mu, na oeennyi hom eemmfi hom sibea."
                },
                {
                    "number": 50,
                    "text": "M’akowaa Newel K. Whitney so a ɔyɛ bishop wɔ m’asɔr mu no, ɔsɛ dɛ wɔtsẽa no, na osiesie n’ebusua yie, na ɔhwɛ ma wosi nketse yɛ fie asɛdze esiado esiado, na wɔbɔ mpaa daadaa, annyɛ dɛm a wobeyi hɔn efi hɔn sibea."
                },
                {
                    "number": 51,
                    "text": "Afei, mese hom, m’anyɛnkofo, dɛ hom mma m’akowaa Sidney Rigdon ntu no kwan no, na ɔnyɛ ntsɛm so nkɔbɔ Ewuradze n’enyisɔ afrenhyia nye nkwagye asɛmpa no dawur, dɛ mbrɛ mebɛma no ho kwan ma ɔakasa; na ɔnam hom koryɛ gyedzi mpaabɔ do mebɛhyɛ no dzen."
                },
                {
                    "number": 52,
                    "text": "Na hom mma mo nkowaa Joseph Smith, Kakraba, nye Frederick G. Williams so nyɛ ntsɛm, na wɔdze bɛma hɔn dɛ mbrɛ hom gyedzi mpaabɔ tse; na mber dodow biara a hom bedzi me nsɛm do no, hom enyim runngu ase wɔ wiadze yi mu, nye wiadze a ɔreba no mu."
                },
                {
                    "number": 53,
                    "text": "Na, nokwar, mese hom dɛ, ɔyɛ me pɛ dɛ hom bɛyɛ ntsɛm akyerɛ me kyerɛwsɛm no ase, na osian Zion no nkwagye ntsi, hom nhwehwɛ abakɔsɛm, amanaman, ahenman, Nyame ne mbra na nyimpa so ne mbra ho nyimdzee. Amen."
                }
            ]
        },
        "/study/scriptures/dc-testament/dc/94": {
            "uri": "/study/scriptures/dc-testament/dc/94",
            "title": "Nkyerɛkyerɛ na Ahyɛmudzi 94",
            "data_type": "chapter",
            "chapter_name": "Ɔfã 94",
            "chapter_summary": [
                "1–9, Ewuradze ma mbrasɛm a ɔfa dan a wobesi ama President na n’Apamfo Kuw no ma woedzi hɔn dwuma wɔ mu; 10–12, Wobesi dan a wobetsintsim nwoma wɔ mu; 13–17, Wɔkyɛɛ egyapadze bi dze mae."
            ],
            "verses": [
                {
                    "number": 1,
                    "text": "Na bio, nokwar mese hom, m’anyɛnkofo, mbrasɛm a medze rema hom nye dɛ, hom nhyɛ ase mboaboa homho ntow Zion stake kuropɔn ne fapem wɔ Kirtland asaase do ha, wɔnhyɛ ase wɔ me fie."
                },
                {
                    "number": 2,
                    "text": "Na hwɛ, hom nyɛ no dɛ mbrɛ nhwɛdo a medze ama hom no tse."
                },
                {
                    "number": 3,
                    "text": "Na hom ntu asaase a odzi kan no a ɔda anaafo afamu hɔ no nsi hɔ dɛ wobesi dan wɔ do dze ama President na n’Apamfo no do, wonsi mma president na n’apamfo no ma wɔnyɛ edwuma wɔ mu, na wonnya nyikyerɛ wɔ mu; na president na n’apamfo no hɔn somdwumadzi no wɔ mu, ndzɛmba nyina a ɔfa asɔr na ahenman no ho."
                },
                {
                    "number": 4,
                    "text": "Nokwar, mese hom dɛ, wonsi ma ne tɛtɛr nyɛ anamɔn eduonum enum na ne tsentsen so nyɛ anamɔn eduosia enum wɔ ne paado."
                },
                {
                    "number": 5,
                    "text": "Ɔwɔ dɛ wonya ase pia na sor pia kɛse wɔ no mu, dɛ mbrɛ nhwɛdo a wɔdze bɛma hom ekyir no tse."
                },
                {
                    "number": 6,
                    "text": "Na wobotu fapem no ahyɛ Ewuradze nsa, dɛ mbrɛ asɔfodzi ne nhyehyɛɛ no tse, dɛ mbrɛ nhwɛdo no a wɔdze bɛma hom ekyir no tse."
                },
                {
                    "number": 7,
                    "text": "Na wobotu ne nyinara ahyɛ Ewuradze nsa ama president na n’apamfo no hɔn dwumadzi ntsi."
                },
                {
                    "number": 8,
                    "text": "Na ɔnnsɛ dɛ wɔma adze biara a ho nntsew ba mu; na m’enyimnyam bɛba hɔ, na wobohu m’enyim wɔ hɔ."
                },
                {
                    "number": 9,
                    "text": "Mbom sɛ adze biara a ho nntsew ba mu a, m’enyimnyam remmba hɔ, na merennda m’enyim edzi wɔ mu."
                },
                {
                    "number": 10,
                    "text": "Na bio, nokwar, mese hom dɛ, asaase a otsĩa ebien wɔ anaafo afamu no wobotu esi hɔ ama me na woesi dan wɔ do dze ama me, na woetsintsim me kyerɛwsɛm a wɔrekyerɛ ase no wɔ mu, nye ndzɛmba nyinara a mebɛhyɛ hom no."
                },
                {
                    "number": 11,
                    "text": "Na ne tɛtɛr bɛyɛ anamɔn eduonum enum na ne tsentsen so ayɛ anamɔn eduosia enum wɔ no mu, kor wɔ ase na kor so wɔ sor."
                },
                {
                    "number": 12,
                    "text": "Na wobotu dɛm dan no nyina fi ne fapem ahyɛ Ewuradze nsa, dze ayɛ bea a wobetsintsim nwoma, nye ndzɛmba nyina so a mebɛhyɛ hom, hom mma ɔnyɛ krɔnkrɔn na, mma wonngu ho fĩ dɛ mbrɛ nhwɛdo wɔ ndzɛmba nyinara a wɔdze bɛma hom ho no."
                },
                {
                    "number": 13,
                    "text": "Na asaase a otsĩa ebiasa no na m’akowaa Hyrum Smith mfa nyɛ n’egyapadze."
                },
                {
                    "number": 14,
                    "text": "Na nsaase a odzi kan nye dza otsĩa ebien no a ɔwɔ etsifi afamu no, mo nkowaa Reynolds Cahoon na Jared Carter mfa nyɛ hɔn egyapadze—"
                },
                {
                    "number": 15,
                    "text": "Ama woeetum aayɛ edwuma a medze ama hɔn no, dɛ wɔnyɛ apamfo kuw a wobesisi m’adan, dɛ mbrɛ mbrasɛm a Emi, Ewuradze Nyankopɔn, dze ama hom no tse."
                },
                {
                    "number": 16,
                    "text": "Adan ebien yinom, mma wonnsi kesi dɛ medze mbrasɛm bɛma hom wɔ ho."
                },
                {
                    "number": 17,
                    "text": "Na afei, merennkã nsɛm pii nnkyerɛ hom wɔ dɛm aber yi mu. Amen."
                }
            ]
        },
        "/study/scriptures/dc-testament/dc/95": {
            "uri": "/study/scriptures/dc-testament/dc/95",
            "title": "Nkyerɛkyerɛ na Ahyɛmudzi 95",
            "data_type": "chapter",
            "chapter_name": "Ɔfã 95",
            "chapter_summary": [
                "1–6, Wɔkã Ahotseweefo no enyim dɛ woenntum ennsi Ewuradze Ne fi no; 7–10, Ewuradze pɛ dɛ ɔdze tum fi sor kyɛ No nkorɔfo wɔ Ne fi mu; 11–17, Ɔwɔ dɛ wotu fie no si hɔ dze yɛ bea a wɔsom na Asomafo skuul."
            ],
            "verses": [
                {
                    "number": 1,
                    "text": "Nokwar, dɛm na Ewuradze se hom a modɔ hom, na hɔn a modɔ hɔn no, hɔn na metsẽa hɔn ama wɔdze hɔn bɔn aakyɛ hɔn, na mudua ntsea no mu bɔ kwan gye hɔn wɔ ndzɛmba nyinara mu ma wofi nsɔhwɛ mu, na madɔ hom—"
                },
                {
                    "number": 2,
                    "text": "Dɛm ntsi, ɔsɛ dɛ wɔtsẽa hom na wɔkã hom enyim wɔ m’enyim."
                },
                {
                    "number": 3,
                    "text": "Na hom ayɛ bɔn kɛse etsia me, na hom anndwen mbrasɛm kɛse a ɔwɔ ndzɛmba nyina mu no ho, dza makã akyerɛ hom a ɔfa me fi ne nsii ho no;"
                },
                {
                    "number": 4,
                    "text": "Na ahoboa a mayɛ a medze ribesiesie m’asomafo ma woesiesie mo wenyin ture no dze ama mber a odzi ekyir yi mu, ama maada m’anwanwa edwuma edzi, na meehue mo Sunsum eegu honam nyinara do—"
                },
                {
                    "number": 5,
                    "text": "Na hwɛ, nokwar, mese hom dɛ, dodowara wɔ hɔ a wɔahyɛ hɔn asɔfo wɔ hom mu a mafrɛ hɔn, na mbom kumaabi na wɔasan mu eyi hɔn."
                },
                {
                    "number": 6,
                    "text": "Hɔn a wɔannsan mu ennyi hɔn no ayɛ bɔn kɛsenara, iyi ntsi, wɔnantsew sum mu ewiaber."
                },
                {
                    "number": 7,
                    "text": "Na iyi ntsi, mbrasɛm a medze ma hom nye dɛ, hom mfrɛ hom awɔse nhyiamu, ama hom akɔnkye na hom sũ aafow edu Sabaoth Ewuradze n’asomu, a ne nkyerɛase nye, bɔadze a ɔbɔɔ da a odzi kan no, ahyɛse nye ewiei no."
                },
                {
                    "number": 8,
                    "text": "Nyew, nokwar, mese hom dɛ, mbrasɛm a medze maa hom nye dɛ, hom nsi dan mma me, dɛm dan no na mahyehyɛ ato hɔ dɛ mubodua mu dze tum a ofi sor akyɛ hɔn a masan mu eyi hɔn no;"
                },
                {
                    "number": 9,
                    "text": "Na iyi nye anohoba a Egya no dze abɔ hom; dɛm ntsi, mehyɛ hom dɛ, hom ntweɔn, dɛ mbrɛ m’asomafo a wɔwɔ Jerusalem no yɛe."
                },
                {
                    "number": 10,
                    "text": "Eso, mo nkowaa ayɛ bɔn kɛsenara; na wentwiwentwi sii nkɔnhyɛfo hɔn skuul hɔ; na iyi ahyɛ me awerɛhow kɛsenara, hom Ewuradze no na ɔse; dɛm ntsi, meyi hɔn ama dɛ wɔntsẽa hɔn."
                },
                {
                    "number": 11,
                    "text": "Nokwar, mese hom dɛ, ɔyɛ me pɛ dɛ hom besi dan. Sɛ hom dzi me mbrasɛm do a, hom benya tum dze esi."
                },
                {
                    "number": 12,
                    "text": "Sɛ hom enndzi me mbrasɛm do a Egya no dɔ no rennka hom nkyɛn, dɛm ntsi, hom bɛnantsew sum mu."
                },
                {
                    "number": 13,
                    "text": "Afei nyansa nye yi, nye Ewuradze n’adwen—hom nsi dan no, mma wonnsi no wiadze kwan do, osiandɛ memmaa hom kwan dɛ hom ntsena ase dɛ wiadzemba;"
                },
                {
                    "number": 14,
                    "text": "Dɛm ntsi, hom nsi no wɔ kwan a mibeyi akyerɛ hom mu baasa a hom beyi hɔn esi hɔ na wɔdze tum yi ahyɛ hɔn no."
                },
                {
                    "number": 15,
                    "text": "Na ne tɛtɛr bɛyɛ anamɔn eduonum enum na ne tsentsen ayɛ anamɔn eduosia enum wɔ ne paado."
                },
                {
                    "number": 16,
                    "text": "Na hom ntsew paa a ɔwɔ n’ase no ho na hom mbɔ hom sacrament afɔr no wɔ hɔ, na hom nkã asɛmpa no wɔ hɔ, na hom nyɛ hom akɔnkye na mpaabɔ wɔ hɔ, na hom nkã hom apɛdze a ho tsew mbɔ afɔr mma me, hom Ewuradze na ɔse."
                },
                {
                    "number": 17,
                    "text": "Na paa a ɔwɔ sor no, hom ntu nsi hɔ mfa nyɛ skuul mma m’asomafo, Ahman Ba na ɔse; mekyerɛ Alpha; mekyerɛ Omega; hom Ewuradze Jesus Christ no. Amen."
                }
            ]
        },
        "/study/scriptures/dc-testament/dc/96": {
            "uri": "/study/scriptures/dc-testament/dc/96",
            "title": "Nkyerɛkyerɛ na Ahyɛmudzi 96",
            "data_type": "chapter",
            "chapter_name": "Ɔfã 96",
            "chapter_summary": [
                "1, Ɔwɔ dɛ wɔhyɛ Kirtland Stake a ɔwɔ Zion no dzen; 2–5, Ɔwɔ dɛ bishop no kyekyɛ egyapadze no ma Ahotseweefo no; 6–9, Ɔwɔ dɛ wɔgye John Johnson to nkabɔmu nhyehyɛɛ no mu."
            ],
            "verses": [
                {
                    "number": 1,
                    "text": "Hwɛ, mese hom dɛ, nyansa nye yi, ama hom eetum ehu dza hom bɛyɛ wɔ asɛm yi ho, osiandɛ ohia ma me dɛ wɔhyɛ stake yi a makyekyer esi hɔ dɛ Zion n’ahoɔdzen no dzen."
                },
                {
                    "number": 2,
                    "text": "Dɛm ntsi, hom mma m’akowaa Newel K. Whitney nhwɛ bea no a wɔato no dzin wɔ hom mu no a mahyehyɛ dɛ mibesi me fi krɔnkrɔn wɔ do no do."
                },
                {
                    "number": 3,
                    "text": "Na bio, hom nkyekyɛmu kumaa pii wɔ nyansa kwan do mma hɔn a wɔrohwehwɛ egyapadze, dɛ mbrɛ abaguafo a wɔwɔ hom mu bɛkyerɛ."
                },
                {
                    "number": 4,
                    "text": "Dɛm ntsi, hom mbɔ mbɔdzen nhwɛ dɛm asɛm yi, na bea a obeye ama me nhyehyɛɛ no, ama hom eetum dze m’asɛm no aabrɛ adasamba."
                },
                {
                    "number": 5,
                    "text": "Na hwɛ, nokwar, mese hom dɛ, iyi nye dza ohia me tsitsir, dɛ m’asɛm no bɔkɔ adasamba hɔ, ama wɔaabrɛ adasamba hɔn akoma adze dze ama hom yieyɛ. Ɔnyɛ hɔ dɛm. Amen."
                },
                {
                    "number": 6,
                    "text": "Na bio, nokwar, mese hom dɛ, ɔyɛ me nyansaa na ohia ma me dɛ m’akowaa John Johnson no a magye n’afɔrbɔdze na matse ne mpaabɔ no, susuampaara dɛ odzi me mbrasɛm do ofi mber yi kɔ a, medze onnyiewiei nkwa bɔ no anohoba—"
                },
                {
                    "number": 7,
                    "text": "Osiandɛ ɔyɛ Joseph n’asenyi, na ɔyɛ fafafo wɔ nhyira a wɔdze bɔɔ n’egyanom anohoba no mu—"
                },
                {
                    "number": 8,
                    "text": "Nokwar, mese hom dɛ, ohia ma me dɛ wɔbɛma ɔabɛkã kuw no ho ama ɔaaboa ma wɔdze m’asɛm no aabrɛ adasamba."
                },
                {
                    "number": 9,
                    "text": "Dɛm ntsi, hom nhyɛ no sɔfo wɔ dɛm nhyira yi mu, na ɔbɔbɔ mbɔdzen enyiberdo eyi asodzi biara a ɔda fie a wɔato no dzin wɔ hom mu no, ama oeetum atsena mu. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/97": {
            "uri": "/study/scriptures/dc-testament/dc/97",
            "title": "Nkyerɛkyerɛ na Ahyɛmudzi 97",
            "data_type": "chapter",
            "chapter_name": "Ɔfã 97",
            "chapter_summary": [
                "1–2, Wohyira Ahotseweefo dodowara a wɔwɔ Zion (Jackson Mansin, Missouri) wɔ hɔn nokwardzi ho; 3–5, Wɔkamfo Parley P. Pratt wɔ dwuma a odzii wɔ Skuul a ɔwɔ Zion no ho; 6–9, Ewuradze gye hɔn a wodzi hɔn ahyɛmu do no; 10–17, Ɔwɔ dɛ wosi dan wɔ Zion, na no mu na hɔn a hɔn akoma mu tsew no bohu Nyame; 18–21, Zion nye hɔn a hɔn akoma mu tsew; 22–28, Sɛ Zion dzi nokwar a, wobefi Ewuradze n’ebufuhyew ano."
            ],
            "verses": [
                {
                    "number": 1,
                    "text": "Nokwar, mese hom m’anyɛnkofo dɛ, medze me ndze kasa kyerɛ hom, mo Sunsum ne ndze mpo, ama maada me pɛ edzi akyerɛ hom wɔ hom enuanom a wɔwɔ Zion asaase do ho, hɔn mu dodowara yɛ ahobrɛadze ampa, na wɔreper esũa nyansa na woehu nokwar no."
                },
                {
                    "number": 2,
                    "text": "Nokwar, nokwar, mese hom dɛ, nhyira nye dɛm nkorɔfo no, na hɔn nsa bɛkã, na Emi, Ewuradze, muhu hɔn a wɔdwe nyinara nye hɔn a mepɛ mbɔbɔr ama sɛ medze hɔn ba atsɛmbu ase a meedzi bem."
                },
                {
                    "number": 3,
                    "text": "Hwɛ, dza mekã kyerɛ hom wɔ skuul a ɔwɔ Zion ho nye dɛ, Emi, Ewuradze, ɔyɛ me enyigye pii dɛ wonya skuul wɔ Zion, na m’enyi gye m’akowaa Parley P. Pratt so ho osiandɛ ɔtse mo mu."
                },
                {
                    "number": 4,
                    "text": "Na mber dodow biara a ɔbɔkɔ do atsena mo mu no, ɔbɔkɔ do ahwɛ skuul no a ɔwɔ Zion asaase do no do ekesi dɛ mebɛma no mbrasɛm fofor bi so."
                },
                {
                    "number": 5,
                    "text": "Na medze nhyira mbɔho behyira no ma ɔaakyerɛkyerɛ kyerɛwsɛm nye esumasɛm nyina mu dze aama skuul no nye asɔr a ɔwɔ Zion no ntowdo."
                },
                {
                    "number": 6,
                    "text": "Na hɔn a wɔwɔ skuul hɔ no, Emi, Ewuradze, mepɛ dɛ muhu hɔn mbɔbɔr; eso hɔn mu binom wɔ hɔ a ɔsɛ dɛ wɔtsẽa hɔn, na hɔn ndwuma bɛda edzi."
                },
                {
                    "number": 7,
                    "text": "Wɔdze ekuma ato dua no ndwow ho dada; dɛ dua biara a ɔannsow eduaba pa no, wobotwa no egu na wɔatow no akyen gya mu. Emi, Ewuradze, na makã."
                },
                {
                    "number": 8,
                    "text": "Nokwar, mese hom a hom wɔ hɔn mu nyina a hom nyim dɛ hɔn akoma abobɔ na hɔn esunsum abotow na wodzi nokwar, na wɔpɛ dɛ wɔdze hɔnho bɔ afɔr dzi hɔn ahyɛmu do no—nyew, afɔrbɔdze biara a Emi, Ewuradze, mebɛhyɛ no—mebɛgye hɔn ato mu."
                },
                {
                    "number": 9,
                    "text": "Na emi, Ewuradze, mebɛma wɔayɛ dɛ dua a wɔatsɛw no wɔ esutsen pa ho. Wɔbɔsow eduaba a ɔsom bo pii."
                },
                {
                    "number": 10,
                    "text": "Nokwar, mese hom dɛ, ɔyɛ me pɛ dɛ wosi fi ma me wɔ Zion asaase do, tse dɛ nhwɛdo a medze ama hom no."
                },
                {
                    "number": 11,
                    "text": "Nyew, hom mfa mo dɔm no hɔn ebupɛn du no nsi."
                },
                {
                    "number": 12,
                    "text": "Hwɛ, iyi nye ebupɛn du na afɔrbɔdze a Emi, Ewuradze, morohwehwɛ efi hɔn nsamu, ama wɔdze esi dan ama medze ama Zion no nkwagye—"
                },
                {
                    "number": 13,
                    "text": "Ɔbɛyɛ bea a ahotseweefo nyina ndaase bea, a hɔn a wɔafrɛ hɔn dɛ wɔmbɛyɛ ɔsomdwuma wɔ hɔn ɔfrɛ na dzibewdzi horow nyina mu no bɛgye nkyerɛkyerɛ efi."
                },
                {
                    "number": 14,
                    "text": "Ama woeenya ntseasee a odzi mu wɔ hɔn ɔsomdwuma no ho, wɔ nwomasũa mu, nye fapem ho, nye nkyerɛkyerɛ, nye biribiara a ho hia ma Nyankopɔn n’ahenman no wɔ asaase do, dɛm ahenman no a wɔdze ne nsaafee ama hom no."
                },
                {
                    "number": 15,
                    "text": "Na mber dodow biara a mo nkorɔfo besi dan ama me wɔ Ewuradze ne dzin mu, na wɔnnkɛma wɔdze adze fĩ biara akɔ mu dze egu ho fĩ no, m’enyimnyam bɛhyerɛn do;"
                },
                {
                    "number": 16,
                    "text": "Nyew, na m’enyim bɔwɔ hɔ, osiandɛ mebɛba mu, na hɔn a wɔbɛba mu nyina a hɔn akoma mu tsew no bohu Nyame."
                },
                {
                    "number": 17,
                    "text": "Mbom sɛ wogu ho fĩ a, meremmba mu, na m’enyimnyam rennhyerɛn hɔ; osiandɛ meremmba temple a no mu nntsew mu."
                },
                {
                    "number": 18,
                    "text": "Na afei, hwɛ, sɛ Zion yɛ ndzɛmba yinom a ɔbɛyɛ prɔmprɔm, na ɔatserɛw no mu, na oenya enyimnyam, na ɔayɛ kɛse, na no ho ayɛ hu."
                },
                {
                    "number": 19,
                    "text": "Na asaase do aman bedzi no nyi, na wɔase dɛ: Ampa, Zion yɛ hɛn Nyame no kuropɔn, na ampa, Zion runntum nnhwe ase, nna orunntu mmfi ne sibew, osiandɛ Nyame wɔ hɔ, na Ewuradze ne nsa so wɔ hɔ;"
                },
                {
                    "number": 20,
                    "text": "Na ɔdze no tum ahoɔdzen akã ntam dɛ ɔbɛyɛ ne nkwagye na n’abantsentsen."
                },
                {
                    "number": 21,
                    "text": "Dɛm ntsi, nokwar, dɛm na Ewuradze se, hom mma Zion ndzi ehurusi osiandɛ iyi nye Zion—akoma a no mu tsew; dɛm ntsi, hom mma Zion ndzi ehurusi, ber a emumuyɛfo nyina besi nkrum no."
                },
                {
                    "number": 22,
                    "text": "Na hwɛ, na hu, awerdzi reba ndzebɔnyɛfo do ntsɛm dɛ ekyinehyia-mframa; na woana na obefi nsa?"
                },
                {
                    "number": 23,
                    "text": "Na Ewuradze ne ntsẽa botwuw afa hɔn do anago na adzekyee, na no ho amandzɛɛ bɛyɛ nyimpa nyina hu; nyew, onnkegyaa ekesi dɛ Ewuradze bɛba;"
                },
                {
                    "number": 24,
                    "text": "Na hɔn mbusu a wɔabɔ na emumuyɛdze nyina bɛma Ewuradze n’ebufuhyew aba hɔn do."
                },
                {
                    "number": 25,
                    "text": "Eso, sɛ Zion bɔ mbɔdzen yɛ ndzɛmba nyinara a mahyɛ no a, obefi nsa."
                },
                {
                    "number": 26,
                    "text": "Mbom sɛ ɔammbɔ mbɔdzen enndzi adze nyina a mahyɛ no do a, medze ɔhaw kɛse, nye atseetsee, nye ɔyardɔm, nye nkrantsee, nye awerdzi, nye ogyaframee bɛba abɛsera no dɛ mbrɛ no ndwuma nyina tse."
                },
                {
                    "number": 27,
                    "text": "Na wɔmma wɔnkenkan ngu n’asomu bio dɛ, emi, Ewuradze magye n’afɔrbɔdze; na sɛ ɔannyɛ bɔn bio a, dɛm ndzɛmba yinom mu biara nnkɛba no do;"
                },
                {
                    "number": 28,
                    "text": "Na medze nhyira behyira no, na mama ne nhyira nye n’ebusuasantsen so dze ayɛ mbɔho mbɔho afebɔɔ kesi afebɔɔ, dɛm na Ewuradze hom Nyankopɔn se. Amen."
                }
            ]
        },
        "/study/scriptures/dc-testament/dc/98": {
            "uri": "/study/scriptures/dc-testament/dc/98",
            "title": "Nkyerɛkyerɛ na Ahyɛmudzi 98",
            "data_type": "chapter",
            "chapter_name": "Ɔfã 98",
            "chapter_summary": [
                "1–3, Ahotseweefo hɔn amandzehu no bɔboa hɔn yieyɛ; 4–8, Ahotseweefo no wɔdɛ wofua amambusɛm mbra a ɔwɔ asaase no do no do; 9–10, Ɔwɔ dɛ wɔboa nokwafo, enyansafo, na apapafo no ma wobu man no; 11–15, Hɔn a wɔdze hɔn nkwa to hɔ wɔ Ewuradze no dwumadzi mu no benya onnyiewiei nkwa; 16–18, Wonkyir ɔkõ na wɔmbɔ asomdwee ho dawur; 19–22, Wɔkã Ahotseweefo a wɔwɔ Kirtland no enyim na wɔhyɛ hɔn dɛ wonnu hɔnho; 23–32, Ewuradze da Ne mbra a ɔkora atseetsee na amandze a No nkorɔfo ruhu no edzi; 33–38, Sɛ Ewuradze hyɛ dɛ wɔnkõ a nna ɔtsen; 39–48, Ahotseweefo wɔ dɛ wɔdze hɔn atamfo hɔn mfom kyɛ hɔn, na sɛ dɛm nkorɔfo no nu hɔnho a, wobefi Ewuradze n’ebufuhyew no mu."
            ],
            "verses": [
                {
                    "number": 1,
                    "text": "Nokwar, mese hom, m’anyɛnkofo dɛ, mma hom nnsuro, hom mma hom akoma ntɔ hom yamu; nyew, hom ndzi ehurusi mbordo, na hom nda ase wɔ adze nyina mu."
                },
                {
                    "number": 2,
                    "text": "Hom ntweɔn Ewuradze abotar mu, osiandɛ hom mpaabɔ edu Sabaoth Ewuradze n’asomu, na wɔdze nsɔwano na ahyɛmu yi akyerɛw—Ewuradze akã ntam na ɔahyɛ ɔmom dɛ wɔbɛyɛ ama hom."
                },
                {
                    "number": 3,
                    "text": "Dɛm ntsi, ɔbɔ hom anohoba yi na ɔnye hom dzi ahyɛmu a ɔnnsesã dɛ ne nyina bɛhyɛ ma; na ndzɛmba nyina a hom hun amandze wɔ mu no bɔbɔ mu edzi dwuma ama hom yieyɛ, nye me dzin n’enyimnyam, Ewuradze na ɔse."
                },
                {
                    "number": 4,
                    "text": "Na afei, nokwar, mese hom dɛ, ɔfa mbra a ɔwɔ asaase no do ho no, ɔyɛ me pɛ dɛ mo nkorɔfo bɔhwɛ na woedzi ndzɛmba biara a mahyɛ hɔn no do."
                },
                {
                    "number": 5,
                    "text": "Na asaase no do mbra no a ɔyɛ amambusɛm no fua fahodzi fapem na obiara ne kyɛfa na ndzinoa ekyir no yɛ adasamba nyina dze, na ɔyɛ adze a ɔtsen wɔ m’enyim."
                },
                {
                    "number": 6,
                    "text": "Dɛm ntsi, Emi, Ewuradze, mema ɔwo nye wo nuanom a wɔwɔ m’asɔr mu no tse ase dɛ, ɔtsen dɛ wofua dɛm mbra no a ɔwɔ asaase no do no ekyir."
                },
                {
                    "number": 7,
                    "text": "Na ɔfa no nyimpa ne mbra ho no, biribiara a ɔbor iyi do anaa ɔtɔ sin wɔ ho no fi bɔn."
                },
                {
                    "number": 8,
                    "text": "Emi, Ewuradze Nyankopɔn, mama hom fahodzi, dɛm ntsi, hom enya fahodzi ampa; na mbra no so ama hom fahodzi."
                },
                {
                    "number": 9,
                    "text": "Naaso, sɛ omumuyɛnyi dzi tum a, ɔman no si nkrum."
                },
                {
                    "number": 10,
                    "text": "Dɛm ntsi, hom mfa enyiber nhwehwɛ nkorɔfo a wodzi nokwar nye nkorɔfo a wɔyɛ enyansafo na nkorɔfo apapa na enyansafo na hom nhwɛ mpegya hɔn; annyɛ dɛm a, biribiara a ɔtɔ sin wɔ iyinom ho no fi bɔn."
                },
                {
                    "number": 11,
                    "text": "Na mbrasɛm a medze ma hom nye dɛ, hom nkyir bɔn nyina na hom ntakyer dza oye nyina, ama hom dze asɛm a ofi Nyankopɔn n’anomu ba biara aabɔ bra."
                },
                {
                    "number": 12,
                    "text": "Na ɔbɛma agyedzifo no nsɛm ofi ber to ber nye ne nkyerɛkyerɛ so nkakrankakra; na medze iyinom bɔsɔ hom ahwɛ."
                },
                {
                    "number": 13,
                    "text": "Na obiara a ɔdze no nkwa bɔto hɔ wɔ me dwumadzi ntsi, nye me dzin ntsi no benya no bio, dza ɔyɛ onnyiewiei nkwa no mpo."
                },
                {
                    "number": 14,
                    "text": "Dɛm ntsi, mma hom nnsuro hom atamfo, osiandɛ mahyɛ ɔmom wɔ m’akoma mu, Ewuradze na ɔse, dɛ mobɔsɔ hom ahwɛ wɔ ndzɛmba nyina mu, dɛ gyangyanbiara hom bɛtsena m’ahyɛmu mu dze akɔ owu mu mpo, ama woeebu hom bem."
                },
                {
                    "number": 15,
                    "text": "Na sɛ hom anntsena ahyɛmu no mu a, hom nnsɛ me."
                },
                {
                    "number": 16,
                    "text": "Dɛm ntsi, hom mpow ɔkõ na hom mbɔ asomdwee ho dawur, na hom mper enyiberdo dɛ hom bɛdan mba hɔn akoma dze akɔ hɔn egyanom do, na egyanom akoma dze akɔ mba do;"
                },
                {
                    "number": 17,
                    "text": "Na bio, Jewfo hɔn akoma akɔ nkɔnhyɛfo do, na nkɔnhyɛfo dze akɔ Jewfo do; annyɛ dɛm a, medze ndom bɛba abɔbɔ asaase nyina, na honam nyina bɛhyew wɔ m’enyim."
                },
                {
                    "number": 18,
                    "text": "Mma hom akoma nntutu; na m’Egya fie wɔ tsenabew pii, na mesiesie bea ama hom; na bea a m’Egya na emi wɔ no, hɔ na hom bɛba."
                },
                {
                    "number": 19,
                    "text": "Hwɛ, Emi, Ewuradze, m’enyi nngye dɔm pii a wɔwɔ Kirtland asɔr mu no ho;"
                },
                {
                    "number": 20,
                    "text": "Osiandɛ wɔmmpow hɔn bɔn nye hɔn emumuyɛ akwan no, nye hɔn akoma mu ahantanyɛ, nye hɔn enyikaber, nye hɔn ndzɛmba nyinara a omuo no, na wɔnnhwɛ nndzi enyansasɛm nye onnyiewiei nkwa no a medze ama hɔn no do."
                },
                {
                    "number": 21,
                    "text": "Nokwar, mese hom dɛ, Emi, Ewuradze, sɛ woennu hɔnho na wɔannyɛ ndzɛmba nyina a mase hɔn no a, mebɛtsẽa hɔn na mayɛ biribiara a mepɛ no."
                },
                {
                    "number": 22,
                    "text": "Na bio, mese hom dɛ, sɛ hom hwɛ yɛ biribiara a mahyɛ hom no a, emi, Ewuradze, mibeyi ebufuw na ebufuhyew nyina efi hom do, na hɛl mbobow runntum nndzi hom do nyim."
                },
                {
                    "number": 23,
                    "text": "Afei, merekã dza ɔfa hom ebusua-ebusua ho akyerɛ hom—sɛ nkorɔfo bɔ hom, anaa hom ebusua-ebusua bɔ hom kor na hom dze abotar gye, na hom annkasa enntsia hɔn, na hom ammper so dɛ hom bɛyɛ hɔn bi etua kaw a, hom benya hom akatua;"
                },
                {
                    "number": 24,
                    "text": "Mbom sɛ hom annsɔw no abotar mu a, wɔbɛfa no dɛ hom ayɛ bi ahyɛ ananmu dze etua kaw."
                },
                {
                    "number": 25,
                    "text": "Na bio, sɛ hom atamfo bɔ hom ne mpɛn a otsĩa ebien na sɛ hom annkasa enntsia hom atamfo no annhyɛ ananmu na hom sɔw no abotar mu a, hom akatua bɛyɛ ɔha mbɔho."
                },
                {
                    "number": 26,
                    "text": "Na bio, sɛ ɔbɔ hom ne mpɛn a otsĩa ebiasa, na hom sɔw no abotar mu a, wɔbɔbɔ hom akatua ho mpɛn anan;"
                },
                {
                    "number": 27,
                    "text": "Na sɛ hom atamfo no ennu hɔnho a, dɛm dasegye ebiasa yi begyina hɔ dze etsia hɔn na wɔremmpepa mmfi hɔ."
                },
                {
                    "number": 28,
                    "text": "Na afei, nokwar, mese hom dɛ, sɛ dɛm ɔtamfo no fi m’awerdzi no ase fi a, ma wɔnye no ammba atsɛmbu mu wɔ m’enyim a, hom nhwɛ na hom mbɔ no kɔkɔ wɔ me dzin mu, amma ɔaammba hom do bio, anaa w’ebusua do, anaa wo mba hɔn mba do kesi ebusuasantsen ebiasa na anan no mpo do."
                },
                {
                    "number": 29,
                    "text": "Na nkyii, sɛ ɔba hom do, anaa hom mba, anaa hom mba hɔn mba do dze kesi ebusuasantsen ebiasa anaa anan do a, medze hom atamfo no ahyɛ hom nsa;"
                },
                {
                    "number": 30,
                    "text": "Na nkyii, sɛ edze no ho kyɛ no a, ebenya w’akatua wɔ wo ndzeyɛtsenenee ho; nye wo mba na hɔn mba so dze kesi ebusuasantsen ebiasa na anan do."
                },
                {
                    "number": 31,
                    "text": "Naaso, wo tamfo hyɛ wo nsamu; na sɛ etua no kaw dɛ mbrɛ no ndwuma tse a, ɔtsen ma wo; sɛ ɔrohwehwɛ wo nkwa, na wo nkwa wɔ mbusu mu a, nna wo tamfo hyɛ wo nsamu, na ɔtsen ma wo."
                },
                {
                    "number": 32,
                    "text": "Hwɛ, iyi nye mbra a medze maa m’akowaa Nephi, na hom egyanom Joseph, na Jacob, na Isaac, na Abraham, na me tsetseberdo nkɔnhyɛfo na asomafo no."
                },
                {
                    "number": 33,
                    "text": "Na bio, iyi nye mbra a medze maa me tsetseberdofo, dɛ mma wɔnnkɔ nye ɔman, anaa ebusua, anaa kasa horow, anaa nyimpa biara nnkɔkõ, gyedɛ emi, Ewuradze, mahyɛ hɔn."
                },
                {
                    "number": 34,
                    "text": "Na sɛ ɔman, kasa horow, anaa nyimpa biara se wɔnye hom robɔkõ a, hom ndzi kan mfa asomdwee frankaa nkɔ nkorɔfo, ɔman, anaa kasa horow no nkyɛn;"
                },
                {
                    "number": 35,
                    "text": "Na sɛ dɛm nkorɔfo no anngye asomdwee a hom dze ama hɔn no, ne mpɛn a otsĩa ebien, anaa ebiasa a, wɔmfa dasegye yinom mbra Ewuradze n’enyim."
                },
                {
                    "number": 36,
                    "text": "Nkyii Emi, Ewuradze, medze mbrasɛm bɛma hɔn na mase hɔn dɛ ɔtsen, na wɔnkɔ dɛm ɔman, kasa horow anaa dɔm no do nye hɔn nkɔkõ."
                },
                {
                    "number": 37,
                    "text": "Na Emi, Ewuradze, mobɔkõ hɔn kõ, nye hɔn mba, nye hɔn mba hɔn mba nyina hɔn kõ ama hɔn, kesi dɛ wobedzi hɔn wer wɔ atamfo nyina do dze ekesi ebusuasantsen ebiasa na anan do."
                },
                {
                    "number": 38,
                    "text": "Hwɛ, na iyi bɛyɛ fasusu ama nyimpa nyinara, Ewuradze hom Nyankopɔn na ɔse, dze akyerɛ pɛrpɛrdzi wɔ m’enyim."
                },
                {
                    "number": 39,
                    "text": "Na bio, nokwar mese hom dɛ, sɛ hom tamfo ba hom do ber a odzi kan no ara, na onu noho na ɔba wo nkyɛn na ɔserɛ wo bɔnfakyɛ a, fa no bɔn kyɛ no na mma nndwen ho bio mmfa nngye dase nntsia wo tamfo no—"
                },
                {
                    "number": 40,
                    "text": "Yɛ no dɛmara otsĩa mpɛn ebien na ebiasa; nye mpɛn dodow biara a wo tamfo bonu noho wɔ bɔn a ɔyɛe dze tsiaa wo no ho, fa kyɛ no, kɛpem mpɛn eduosuon mbɔho esuon."
                },
                {
                    "number": 41,
                    "text": "Na sɛ ɔfom wo kor na oennu noho a, ɔmmfa ho, fa kyɛ no."
                },
                {
                    "number": 42,
                    "text": "Na sɛ ɔfom wo mpɛn ebien, na oennu noho a, ɔmmfa ho, hom mfa nkyɛ no."
                },
                {
                    "number": 43,
                    "text": "Na sɛ ɔfom wo mpɛn ebiasa, na oennu noho a, hom mfa nkyɛ no bio."
                },
                {
                    "number": 44,
                    "text": "Mbom sɛ ɔfom wo mpɛn anan a, mma mmfa nnkyɛ no, na mbom fa dasegye yinom bra Ewuradze n’enyim; na wɔremmpepa kesi dɛ obonu noho wɔ ndzɛmba a ɔyɛe dze tsiaa wo no ho na otua wo kaw mbɔ ho mpɛn anan wɔ ndzɛmba nyina a ɔfoom wo wɔ ho no."
                },
                {
                    "number": 45,
                    "text": "Na sɛ ɔyɛ dɛm a, pra w’akoma mu fa kyɛ no; na sɛ ɔannyɛ no dɛm a, Emi, Ewuradze, mibedzi wo tamfo wer ɔha mbɔho;"
                },
                {
                    "number": 46,
                    "text": "Na mebɛma ɔaba ne mba do, na ɔaba ne mba so hɔn mba do, hɔn a wɔtan me nyina, dze kesi ebusuasantsen ebiasa na anan do."
                },
                {
                    "number": 47,
                    "text": "Mbom sɛ mba no nu hɔnho, anaadɛ mba no hɔn mba no nu hɔnho, na wɔdze hɔn akoma na hɔn ahom, hɔn adwen, na hɔn ahoɔdzen nyina dan ba Ewuradze hɔn Nyankopɔn hɔ, na mfom a wɔdze foom wo no, anaa mfom a hɔn egyanom anaa hɔn egyanom hɔn egyanom dze foom wo no na wotua ho kaw mbɔho anan a, ebɛdan w’ebufuw efi hɔ;"
                },
                {
                    "number": 48,
                    "text": "Na awerdzi remmba hɔn do bio, Ewuradze hɔn Nyankopɔn na ɔse, na wɔremmfa hɔn mfom mmba Ewuradze enyim mmfa nngye dase nntsia hɔn bio. Amen."
                }
            ]
        },
        "/study/scriptures/dc-testament/dc/99": {
            "uri": "/study/scriptures/dc-testament/dc/99",
            "title": "Nkyerɛkyerɛ na Ahyɛmudzi 99",
            "data_type": "chapter",
            "chapter_name": "Ɔfã 99",
            "chapter_summary": [
                "1–8, Wɔfrɛ John Murdock dɛ ɔmbɔ asɛmpa no dawur, na hɔn a wɔgye no no, gye Ewuradze na wobohu hɔn mbɔbɔr."
            ],
            "verses": [
                {
                    "number": 1,
                    "text": "Hwɛ, dɛm na Ewuradze se m’akowaa John Murdock—wɔafrɛ wo dɛ kɔ boka aman mu, fi fie kɔ fie mu, fi ekurase kɔ ekurase, fi kurow kɔ kurow mu kɔbɔ m’asɛmpa a ɔwɔ hɔ daapem ho dawur kyerɛ nkorɔfo a wɔtsetse mbeambea hɔ no, wɔ atseetsee na emumuyɛdze mu."
                },
                {
                    "number": 2,
                    "text": "Na nyia ɔgye wo no, nna ɔagye me; na mo Sunsum Krɔnkrɔn ne dwumadzi bɛma enya tum dze abɔ m’asɛm no dawur."
                },
                {
                    "number": 3,
                    "text": "Na hɔn a wɔbɛgye wo dɛ abofra no, bɛgye m’ahenman no; na nhyira akã hɔn, osiandɛ wobohu hɔn mbɔbɔr."
                },
                {
                    "number": 4,
                    "text": "Na hɔn a wɔbɔpow wo no, Egya no na ne fie so bɔpow hɔn; na ebɔporoporow w’anan ase wɔ nsumaamu dze ayɛ dasegye etsia hɔn."
                },
                {
                    "number": 5,
                    "text": "Na hwɛ, na hu dɛ, mereba ntsɛm ebobu atsɛn, ama wɔaagye hɔn emumuyɛdze nyina a wɔayɛ etsia me no ato mu, dɛ mbrɛ wɔakyerɛw wɔ mo ho wɔ nwoma mu no."
                },
                {
                    "number": 6,
                    "text": "Na afei, nokwar mese wo dɛ, ɔnnsɛ dɛ ekɔ kesi dɛ wɔbɔhwɛ wo mba do ama wo, na ahwɛ yie dze hɔn akɛma bishop a ɔwɔ Zion no."
                },
                {
                    "number": 7,
                    "text": "Na mfe kakra ekyir no, sɛ epɛ a, ibotum ebisa me, na wo so akɔ asaase pa no do akɛfa w’egyapadze;"
                },
                {
                    "number": 8,
                    "text": "Sɛ epɛ so a, ibotum akɔ do abɔ m’asɛmpa dawur ekesi dɛ wɔbɛfa wo akɔ. Amen."
                }
            ]
        },
        "/study/scriptures/dc-testament/dc/100": {
            "uri": "/study/scriptures/dc-testament/dc/100",
            "title": "Nkyerɛkyerɛ na Ahyɛmudzi 100",
            "data_type": "chapter",
            "chapter_name": "Ɔfã 100",
            "chapter_summary": [
                "1–4, Joseph na Sidney wɔdɛ wɔkɛkã asɛmpa no ama akra eenya nkwagye; 5–8, Dɔn no mu wɔdze dza ɔsɛ dɛ wɔnkã no bɛma hɔn; 9–12, Sidney nyɛ ɔkasamaafo na Joseph nyɛ obi a onya oyikyerɛfo, na ɔyɛ ɔdasegyefo mapã; 13–17, Ewuradze beyi nkorɔfo a hɔn ho tsew ama, na wɔbɛgye hɔn a wɔyɛ setsie no nkwa."
            ],
            "verses": [
                {
                    "number": 1,
                    "text": "Nokwar, dɛm na Ewuradze se, hom m’anyɛnkofo Sidney Rigdon na Joseph, hom ebusuafo ho ye; wɔhyɛ me nsamu, na dza oye ma me no na mebɛyɛ ama hɔn; na mo mu na tum nyina wɔ."
                },
                {
                    "number": 2,
                    "text": "Dɛm ntsi, hom nkã mo do, na hom ntsie afotu a medze bɛma hom."
                },
                {
                    "number": 3,
                    "text": "Hwɛ na hu dɛ mowɔ nkorɔfo pii wɔ dɛm mbea yi do, mantɔw a etwa hɛn ho ehyia yi nyina do; na wobobue abow pa bi wɔ dɛm mbea a etwa ehyia mantɔw yi ho wɔ boka asaase yi do."
                },
                {
                    "number": 4,
                    "text": "Dɛm ntsi, emi, Ewuradze, memaa hom kwan dɛ hom mbra dɛm bea yi do; na dɛm na no ho hia me osian akra hɔn nkwagye ntsi."
                },
                {
                    "number": 5,
                    "text": "Dɛm ntsi, nokwar mese hom dɛ, hom mma hom ndze do wɔ nkorɔfo yi do; hom nkã nsɛm a medze bɛhyɛ hom akoma mu no, na hom enyim runngu ase wɔ nkorɔfo enyim;"
                },
                {
                    "number": 6,
                    "text": "Na dɔn noara mu, nyew, wɔ ber noara mu, na wɔdze dza ɔsɛ dɛ hom kã no bɛma hom."
                },
                {
                    "number": 7,
                    "text": "Mbom mbrasɛm a medze ma hom nye dɛ, dza hom bɛkã biara wɔ me dzin mu no, hom mfa akoma a ɔyɛ awɔse nye sunsum a ɔyɛ ɔdwe nkã."
                },
                {
                    "number": 8,
                    "text": "Na mobɔ hom anohoba yi dɛ, mber dodow biara a hom bɛyɛ iyi no, mebɛma Sunsum Krɔnkrɔn no edzi hom kan agye dase wɔ ndzɛmba nyina a hom bɛkã ho."
                },
                {
                    "number": 9,
                    "text": "Na ohia ma me dɛ m’akowaa Sidney bɛyɛ ɔkasamaafo ama nkorɔfo yi; nyew, nokwar, mebɛhyɛ wo sɔfo dze ama dɛm ɔfrɛ yi, dɛ ebɛyɛ ɔkasamaafo mpo ama m’akowaa Joseph."
                },
                {
                    "number": 10,
                    "text": "Na mebɛma no tum ma ɔayɛ ɔdasegyefo mapã."
                },
                {
                    "number": 11,
                    "text": "Na mebɛma wo tum ma etum esiansian kyerɛwsɛm no nyina mu yie, ama eetum ayɛ ɔkasamaafo ama no, na ɔno so bɛyɛ oyikyerɛfo ama wo, ama eetum ehu dɛ m’ahenman a ɔwɔ asaase do no mu ndzɛmba nyina yɛ nokwar."
                },
                {
                    "number": 12,
                    "text": "Dɛm ntsi, hom nsɔw hom akwantu no do na hom mma hom akoma ndzi dɛw; na hom nhwɛ nhu dɛ, menye hom wɔ hɔ kesi ewiei mpo."
                },
                {
                    "number": 13,
                    "text": "Na afei, merekã hom asɛm bi a ɔfa Zion ho. Ɔwɔ mu dɛ wɔretsẽa Zion hyɛber kakra dze, naaso wɔbɔpon no."
                },
                {
                    "number": 14,
                    "text": "Hom nuanom, mo nkowaa Orson Hyde na John Gould, wɔ me nsamu; na mber dodow biara a wobedzi me mbrasɛm do no, wɔbɛgye hɔn nkwa."
                },
                {
                    "number": 15,
                    "text": "Dɛm ntsi, hom mma hom akoma ntɔ hom yamu; osiandɛ ndzɛmba nyina besi yie ama hɔn a wɔnantsew nokwar mu, ama ɔaatsew asɔr no ho."
                },
                {
                    "number": 16,
                    "text": "Na mibeyi nkorɔfo a hɔn ho tsew ama moho, na wɔbɔsom me wɔ tseneneeyɛ mu;"
                },
                {
                    "number": 17,
                    "text": "Na hɔn a wɔbɔ Ewuradze ne dzin na wodzi ne mbrasɛm do no, wɔbɛgye hɔn nkwa. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/101": {
            "uri": "/study/scriptures/dc-testament/dc/101",
            "title": "Nkyerɛkyerɛ na Ahyɛmudzi 101",
            "data_type": "chapter",
            "chapter_name": "Ɔfã 101",
            "chapter_summary": [
                "1–8, Wɔtsẽa Ahotseweefo no na wohu amandze wɔ hɔn mbrato ntsi; 9–15, Ewuradze bohue n’ebufuhyew egu aman nyina do, na mbom wɔbɔboa No nkorɔfo ano na wɔakyekye hɔn werɛ; 16–21, Wɔbɛkyekyer Zion na ne stake nyina; 22–31, Wɔda mbrɛ Mfe Apem mu asetsena no bɛyɛ no edzi; 32–42, Wobehyira Ahotseweefo no na woenya hɔn akatua so; 43–62, Abɛbusɛm a ɔfa ɔdzefo na olive ndua ho no kyerɛ ɔhaw a ɔbɛba Zion do na ekyir no wɔbɔpon no no; 63–75, Ɔwɔ dɛ wɔkɔ do boaboa Ahotseweefo no ano; 76–80, Ewuradze hyehyɛɛ United States Amambusɛm no, 81–101, Ahotseweefo no wɔ kwan dɛ wɔdze hɔn asɛm kɔto enyim ma wɔhwehwɛ mu ma hɔn, tse dɛ mbrɛ abɛbusɛm a ɔfa ɔbaa na ɔtsɛmbuafo sisifo ho no."
            ],
            "verses": [
                {
                    "number": 1,
                    "text": "Nokwar, mese hom dɛ, ɔfa hom nuanom a wohu amandze, na wɔtseetsee hɔn, na wɔapam hɔn efi hɔn egyapadze asaase do no—"
                },
                {
                    "number": 2,
                    "text": "Emi, Ewuradze, na mama kwan dɛ dɛm amandzehu no mbra hɔn do, osian hɔn mbrato ntsi na wohu amandze;"
                },
                {
                    "number": 3,
                    "text": "Naaso, mebɛfa hɔn, na wɔbɛyɛ medze wɔ da no a mebɛba abɛyɛ m’egudze no."
                },
                {
                    "number": 4,
                    "text": "Dɛm ntsi, ɔsɛ dɛ wɔtsẽa hɔn na wɔsɔ hɔn hwɛ, tse dɛ Abraham a wɔsee no dɛ ɔmfa ne ba kortonoo mbɔ afɔr no."
                },
                {
                    "number": 5,
                    "text": "Na hɔn a wonnkotum asɔw asotwe, na wɔpow me no wonnkotum atsew hɔnho."
                },
                {
                    "number": 6,
                    "text": "Hwɛ, mese hom dɛ, epintampintan na wentwiwentwi, na enyitan, na aperdzi, na akɔndɔ bɔn, na enyiber apɛdze a ɔwɔ hɔn mu ntsi wɔama woegu hɔn egyapadze ho fĩ."
                },
                {
                    "number": 7,
                    "text": "Wɔyɛ nyaa dɛ wɔbɛyɛ aso Ewuradze hɔn Nyankopɔn ne ndze; dɛm ntsi, Ewuradze hɔn Nyankopɔn so yɛ nyaa dɛ obetsie hɔn mpaabɔ wɔ hɔn ɔhaw da mu."
                },
                {
                    "number": 8,
                    "text": "Hɔn asomdwee da mu no wobuu m’afotu tootooba; mbom hɔn ɔhaw da mu no wɔhwehwɛɛ m’ekyir kwan."
                },
                {
                    "number": 9,
                    "text": "Nokwar, mese hom dɛ ɔmmfa ho dɛ wɔayɛ bɔn, ayamuhyehye ahyɛ m’abadaa mu mã wɔ hom ho. Mirinnyi hɔn tokyen koraa; na m’ebufuhyew da no mu no, mebɛkaa ehumbɔbɔr."
                },
                {
                    "number": 10,
                    "text": "Makã ntam, na ɔmom no akɔ osian mbrasɛm a medze maa hɔn ahyɛse no a ɔkyerɛ dɛ mebɛma m’ebufuhyew nkrantsee no atɔ hɔn do, osian mo nkorɔfo ntsi no; na dɛ mbrɛ maka no mpo, ɔbɛyɛ hɔ."
                },
                {
                    "number": 11,
                    "text": "M’ebufuhyew bohue egu aman nyina do a orunnsusu koraa; na dɛm na sɛ hɔn bɔn kɔɔpow no yɛ mã a mebɛyɛ."
                },
                {
                    "number": 12,
                    "text": "Na da no, hɔn a wɔwɔ abantsentsen do, mekyerɛ mankasa me Israelfo no nyinara benya nkwagye."
                },
                {
                    "number": 13,
                    "text": "Na hɔn a wɔabɔ hɔn apetse no wɔbɔboaboa hɔn ano."
                },
                {
                    "number": 14,
                    "text": "Na hɔn a hɔn werɛ ahow nyina wɔbɛkyekye hɔn werɛ."
                },
                {
                    "number": 15,
                    "text": "Na hɔn a wɔdze hɔn nkwa ama wɔ me dzin ntsi no, wɔbɛhyɛ hɔn ahenkyɛw."
                },
                {
                    "number": 16,
                    "text": "Dɛm ntsi, hom mma hom akoma ntɔ hom yamu wɔ Zion ho; osiandɛ honam nyinara hyɛ me nsamu; hom nyɛ komm na hom nhu dɛ meyɛ Nyame."
                },
                {
                    "number": 17,
                    "text": "Worunntu Zion mmfi n’ananmu, ɔmmfa ho dɛ wɔabɔ ne mba apetse."
                },
                {
                    "number": 18,
                    "text": "Hɔn a wɔaka, na hɔn akoma mu tsew no bɛsan hɔn ekyir, na wɔaba hɔn egyapadze do, hɔn nye hɔn mba, wɔdze daapem enyigye ndwom bɛkyekyer Zion, me bea a ayeyɛ afõ no—"
                },
                {
                    "number": 19,
                    "text": "Na dɛm ndzɛmba yinom nyina bɛba ama nkɔnhyɛfo no nsɛm ahyɛ mã."
                },
                {
                    "number": 20,
                    "text": "Na, hwɛ, bea biara nnyi hɔ a wɔakyerɛ kã dza emi makyerɛ no ho; nna bea biara so nnyi hɔ a wɔbɛkyerɛ akã dza emi makyerɛ no, aama m’Ahotseweefo no hɔn ano mboaboa dwumadzi no ho—"
                },
                {
                    "number": 21,
                    "text": "Kesi dɛ da bi bɛba a wobohu dɛ kwan nnyi hɔ bio ma hɔn; na afei, mowɔ mbea bi so wɔ hɔ a medze bɛma hɔn, na wɔbɛfrɛ dɛm mbea no stake horow, dze abɛyɛ Zion ne ntwamutam anaa n’ahoɔdzen."
                },
                {
                    "number": 22,
                    "text": "Hwɛ, ɔyɛ me pɛ dɛ hɔn a wɔbɔ me dzin nyinara, na wɔsom me dɛ mbrɛ m’asɛmpa a ɔwɔ hɔ daapem kyerɛ no boa hɔn ano na wogyina mbea krɔnkrɔn do;"
                },
                {
                    "number": 23,
                    "text": "Na wɔnyɛ ahoboa ntweɔn nyikyerɛ a ɔbɛba no, na sɛ woyi nkataenyim a ɔkata me temple enyim wɔ me ntamadan mu no, dza ɔkata asaase enyim no, fi hɔ a, honam nyina bɔbɔ mu ehu me."
                },
                {
                    "number": 24,
                    "text": "Na biribiara a ɔprɔw, nyimpa, anaa hamu mbowa, anaa sor ntumbowa, anaa nam a wɔwɔ pomu, dza ɔwɔ asaase enyi do nyina bɛhyew;"
                },
                {
                    "number": 25,
                    "text": "Na abɔdze-dze nyina so dze ɔhyew a ɔyɛ dzen bɛnan; na ndzɛmba nyina bɛyɛ fofor ama me nyimdzee na m’enyimnyam atsena asaase nyina do."
                },
                {
                    "number": 26,
                    "text": "Na da no mu ɔtan a ɔda nyimpa mu na ɔtan a ɔda mbowa mu, nyew, honam nyina mu ɔtan, bɔbɔ adze wɔ m’enyim."
                },
                {
                    "number": 27,
                    "text": "Na da no mu biribiara a nyimpa biara bebisa no, wɔdze bɛma no."
                },
                {
                    "number": 28,
                    "text": "Na da no mu, Satan rinnya tum nnsɔ nyimpa biara nnhwɛ."
                },
                {
                    "number": 29,
                    "text": "Na awerɛhow biara nnyi hɔ osiandɛ owu nnyi hɔ."
                },
                {
                    "number": 30,
                    "text": "Da no abofra biara runnwu kɛpem dɛ obenyin ayɛ akɔdaa; na obenyin akyɛr dɛ dua;"
                },
                {
                    "number": 31,
                    "text": "Na sɛ owu a ɔrennda, ɔkyerɛ dɛ ɔrennka adakamaa mu, mbom ɔbɛsakyer ntsɛmara, na wobohwim no akɔ sor, na n’ahomgye bɛyɛ enyimnyam dze."
                },
                {
                    "number": 32,
                    "text": "Nyew, nokwar, mese hom dɛ, dɛm da no a Ewuradze bɛba no, ɔbɛda ndzɛmba nyina edzi—"
                },
                {
                    "number": 33,
                    "text": "Ndzɛmba a etwa mu kɔ, na nsumaamu ndzɛmba a nyimpa biara nnyim, asaase do ndzɛmba, dza wɔnam do yɛe, na ne siantsir na ne nkrabea—"
                },
                {
                    "number": 34,
                    "text": "Ndzɛmba a ɔsom bo mapã, ndzɛmba a ɔwɔ wimu, na ndzɛmba a ɔwɔ asaase ase, na ndzɛmba a ɔwɔ asaase do nye sor."
                },
                {
                    "number": 35,
                    "text": "Na hɔn a wɔtseetsee hɔn wɔ me dzin ntsi, na wotsim wɔ gyedzi mu no, ɔwɔ mu dɛ wɔma wɔdze hɔn nkwa to hɔ wɔ emi ntsi, naaso wobenya enyimnyam yi nyina mu kyɛfa."
                },
                {
                    "number": 36,
                    "text": "Dɛm ntsi, sɛ owu mu mpo a mma hom nnsuro; osiandɛ wiadze yi mu no, hom enyigye nnhyɛ mã, mbom emi mo mu na hom enyigye hyɛ mã."
                },
                {
                    "number": 37,
                    "text": "Dɛm ntsi, mma hom nndwendwen hom nyimpadua ho, na nyimpadua no n’asetsena ho; mbom hom ndwendwen ɔkra no nye n’asetsena ho."
                },
                {
                    "number": 38,
                    "text": "Na hom mper nhwehwɛ Ewuradze n’enyim daa, ama hom nsa aakã hom akra abotar mu, na hom benya onnyiewiei nkwa."
                },
                {
                    "number": 39,
                    "text": "Sɛ wɔfrɛ nyimpa ma wɔba m’asɛmpa a ɔwɔ hɔ daapem ho, na wodzi ahyɛmu a ɔwɔ hɔ daapem no a, wɔfa hɔn dɛ asaase do nkyen na nyimpa ne dɛw;"
                },
                {
                    "number": 40,
                    "text": "Wɔfrɛ hɔn dɛ wɔmbɛyɛ nyimpa ne dɛw; dɛm ntsi, sɛ nkyen no yew ne dɛw a, hwɛ, onnye mma hwee bio na mbom wɔtow gu ma nyimpa dze hɔn ananadze tsiatsia do."
                },
                {
                    "number": 41,
                    "text": "Hwɛ, iyi nye nyansadze a ɔfa Zionmba ho, hɔn mu dodowara, mbom nnyɛ hɔn nyina; wohun hɔn dɛ wɔyɛ mbratofo, dɛm ntsi, ɔsɛ dɛ wɔtsẽa hɔn—"
                },
                {
                    "number": 42,
                    "text": "Nyia ɔma noho do no, wɔbrɛ no adze, na nyia ɔbrɛ noho adze no, wɔbɛma no do."
                },
                {
                    "number": 43,
                    "text": "Na afei, mebɛkã hom abɛbusɛm bi, ama hom eehu me pɛ wɔ Zion no mponee ho."
                },
                {
                    "number": 44,
                    "text": "Ɔdzefo bi wɔ asaase bi, a ɔyɛ asaaseber; na ɔsee no nkowaa dɛ: Hom nkɔ mo wenyin ture no mu, na asaaseber potsee no mpo do na hom ndua olive ndua duebien wɔ hɔ;"
                },
                {
                    "number": 45,
                    "text": "Na hom mfa aweɔmfo ma wɔmbɔ ho aprɔw, na hom nsi abantsentsen, ama hom mu kor aakɔ do akɔweɔn, ama oeetum ehu asaase a ɔabɔ ho aprɔw nyina, amma atamfo aammba emmbobubu m’olive ndua no enngu famu ammbɛsɛɛ adze, na wɔaammfa mo wenyin ture mu nduadzewa no annkɔ."
                },
                {
                    "number": 46,
                    "text": "Na ɔdzefo no no nkowaa no kɔree kɛyɛɛ dza hɔn wura hyɛɛ hɔn no, na woduaa olive ndua no, na wɔgyee ho ban hyiae, na wɔfaa aweɔmfo guu mu, na wɔhyɛɛ ase dɛ worisi abantsentsen no."
                },
                {
                    "number": 47,
                    "text": "Na ber a wogu do rotow abantsentsen ne fapem no, wɔhyɛɛ ase dɛ wɔrekã kyerɛ hɔnho dɛ: Na ebɛnadze na hɛn wura hia wɔ dɛm abantsentsen yi ho?"
                },
                {
                    "number": 48,
                    "text": "Na wɔdwendween dɛm asɛm yi ho mber pii, na wɔsee hɔnho dɛ: Ebɛnadze na hɛn wura dze dɛm abantsentsen yi rebɛyɛ, wɔ ber a onyim dɛ aber yi yɛ asomdweeber?"
                },
                {
                    "number": 49,
                    "text": "Ana onnkotum dze sika yi akɛma sikasesafo? Osiandɛ dɛm ndzɛmba yinom ho nnhia."
                },
                {
                    "number": 50,
                    "text": "Na ber a wɔregye kyim wɔ hɔn mu no, wɔyɛɛ akwadwefo, na woenndzi hɔn wura ne mbrasɛm do."
                },
                {
                    "number": 51,
                    "text": "Na ɔtamfo no baa anafua, na obobubuu ban no; na ɔdzefo no nkowaa no soɛree na wosuroi, na woguanee; na ɔtamfo no sɛɛ hɔn ndwuma no, na obubuu olive ndua no guu famu."
                },
                {
                    "number": 52,
                    "text": "Afei, hwɛ, ɔdzefo no a ɔyɛ wenyinture wura no frɛɛ no nkowaa no, na ɔsee hɔn dɛ, Dɛn ntsi a! emumuyɛdze kɛse yi ase nye dɛn?"
                },
                {
                    "number": 53,
                    "text": "Ana ɔnnsɛ dɛ nkyɛ hom yɛ dza mehyɛɛ hom no, dɛ—sɛ hom dua wenyin no wie a, hom ngye ban wɔ ho, na hom mfa aweɔmfo ma wɔnweɔn—na hom nsi abantsentsen so, na hom mfa aweɔmfo nsi afasu no do—ma ɔnweɔn wɔ abantsentsen no do mfa nhwɛ mo wenyin ture no do, na mma hom nndeda, amma ɔtamfo ammba hom do?"
                },
                {
                    "number": 54,
                    "text": "Na hwɛ, nkyɛ ɔweɔmfo no a ɔwɔ abantsentsen no do no eehu ɔtamfo no wɔ ekyirekyir; na nkyɛ hom aayɛ krado na hom eesiw ɔtamfo no kwan amma oeemmbobubu ban no, na hom aagye mo wenyin ture no efi ɔsɛɛfo no nsa."
                },
                {
                    "number": 55,
                    "text": "Na wenyin ture no wura no see no nkowaa no mu kor dɛ: Kɔ na kɔboaboa mo nkowaa a wɔaka no ano, na fa hɔn a wɔwɔ me fie mu dɔm nyina, hɔn a wɔyɛ mo nsordaafo no, me mberantsɛ na hɔn a woenyin kakra so a wɔwɔ mo nkowaa nyina mu no a hɔn ho yɛ dzen wɔ me fie no, ma ɔnka hɔn a meyi hɔn dɛ wɔnweɔn no;"
                },
                {
                    "number": 56,
                    "text": "Na hom nkɔ mo wenyin ture no mu ntsɛmara na hom nkɔpon mo wenyin ture no; osiandɛ ɔyɛ medze; medze sika tɔe."
                },
                {
                    "number": 57,
                    "text": "Dɛm ntsi hom nkɔ m’asaase no do ntsɛmara; hom mbubu m’atamfo hɔn ban no ngu famu; hom mbubu hɔn abantsentsen no ngu famu, na hom mbɔ hɔn aweɔmfo no mpetse."
                },
                {
                    "number": 58,
                    "text": "Na susuampaara a wɔbɔboa hɔn ano etsia hom no, hom ndzi m’atamfo no wer mma me, aama aber bi menye me fifo a wɔaka no aaba abɛfa asaase no."
                },
                {
                    "number": 59,
                    "text": "Na akowaa no see no wura dɛ: Dabɛn na dɛm ndzɛmba yinom besi?"
                },
                {
                    "number": 60,
                    "text": "Na ɔsee n’akowaa no dɛ: Ber a mepɛ; kɔ seseiara, na kɛyɛ ndzɛmba a mahyɛ wo no nyina;"
                },
                {
                    "number": 61,
                    "text": "Na iyi bɛyɛ mo nsɔwano nye nhyira ama wo—ɔwo nokwafo, onyansafo paafo a ewɔ me fie, m’ahenman mu ɔhwɛdofo."
                },
                {
                    "number": 62,
                    "text": "Na n’akowaa no kɔr ntsɛmara, na ɔkɛyɛɛ ndzɛmba nyinara a no wura ahyɛ no, na nda pii ekyir no ndzɛmba nyina hyɛɛ mã."
                },
                {
                    "number": 63,
                    "text": "Na bio, nokwar, mese hom dɛ, mebɛkyerɛ hom nyansa a ɔwɔ mo mu a ɔfa nsɔr nyinara ho, mber dodow biara a wobenya pɛ dɛ wɔnkyerɛ hɔn nokwar kwan a oye ma hɔn nkwagye no—"
                },
                {
                    "number": 64,
                    "text": "Ama dwuma a woridzi dze aboa m’ahotseweefo hɔn ano no aakɔ do no, ma medze hɔn esi mbea krɔnkrɔn do ama me dzin; osiandɛ otwaber no asõ, na ɔwɔ dɛ m’asɛm no hyɛ mã."
                },
                {
                    "number": 65,
                    "text": "Dɛm ntsi, ɔwɔ dɛ moboaboa mo nkorɔfo ano, dɛ mbrɛ mbɛbusɛm a ɔfa ewifua na nworahaban ho kyerɛ no, ama wɔdze ewifua no eekesie yie ma woenya onnyiewiei nkwa, na wɔdze celestial enyimnyam no abɔ hɔn abɔtsir, ber a mebɛba m’Egya n’ahenman no mu ebotua obiara kaw dɛ mbrɛ no ndwuma tse no;"
                },
                {
                    "number": 66,
                    "text": "Ber a wɔbɛkyekyer nworahaban no efi-efi, na woemia ne nkyehoma mu dzendzenndzen na wɔdze ogya a onndum da ahyew no."
                },
                {
                    "number": 67,
                    "text": "Dɛm ntsi, mbrasɛm a medze ma nsɔr nyina nye dɛ wɔnkɔ do mboaboa hɔn ano nkɔ bea a makyerɛ hɔn no do."
                },
                {
                    "number": 68,
                    "text": "Eso, dɛ mbrɛ mahyɛ hom dada no, mma hom mmboaboa homho ɔhardo, nna mma hom nntu enguan so; mbom hom mma wonsiesie ndzɛmba nyina wɔ hom enyim."
                },
                {
                    "number": 69,
                    "text": "Na mbrɛ ɔbɛyɛ a wobesiesie ndzɛmba nyina wɔ hom enyim no, hom ndzi mbrasɛm a medze ama hom a ɔfa dɛm ndzɛmba yinom ho no do—"
                },
                {
                    "number": 70,
                    "text": "Dza ɔkã anaa ɔkyerɛ dɛ hom mfa sika ntɔ asaase nyina a wobotum dze sika atɔ a ɔbɔ dɛm mantɔw yi ho aprɔw no, bea a makyerɛ dɛ ɔnyɛ Zion asaase no, ama wɔaahyɛ ase aboaboa m’ahotseweefo ano wɔ hɔ;"
                },
                {
                    "number": 71,
                    "text": "Asaase nyina a wobotum atɔ wɔ Jackson mansin mu, nye amansin a etwa ho ehyia no, na hom ngyaa dza ɔaka no nhyɛ me nsa."
                },
                {
                    "number": 72,
                    "text": "Afei, nokwar, mese hom dɛ, hom mma nsɔr nyina nkã hɔn sika nyina mbɔ mu, hom nyɛ dɛm ndzɛmba nyina wɔ hɔn mber mu, mbom mma wɔnnyɛ no ɔhardo; na hom nhwɛ ma wonsiesie ndzɛmba nyina wɔ hom enyim."
                },
                {
                    "number": 73,
                    "text": "Na hom nyi enyimdzefo anaa enyansafo, na wɔnsoma hɔn ma wɔnkɔtɔ dɛm nsaase no."
                },
                {
                    "number": 74,
                    "text": "Na nsɔr a ɔwɔ boka aman do no, ber a wɔbɛkyekyer no, sɛ wobetsie dɛm afotu yi a, wobotum atɔ nsaase na wɔaboa hɔn ano wɔ do, na dɛm kwan yi na wɔnam do botum akyekyer Zion."
                },
                {
                    "number": 75,
                    "text": "Seseiara mpo foto a oye wɔ hɔ, nyew, dza ɔdɔɔ sõ a wobotum dze apon Zion, na woesiesie ne mbea a ɔayɛ afõ nyina, na sɛ nsɔr a wɔdze me dzin ato do no nya pɛ dɛ wɔbɛyɛ aso ama me ndze a, worummbubu nngu famu bio."
                },
                {
                    "number": 76,
                    "text": "Na bio, mese hom dɛ, hɔn a hɔn atamfo abɔ hɔn apetse no, ɔyɛ me pɛ dɛ wɔbɔkɔ do aper ma woetsie hɔn nsɛm na hɔn a wɔhwɛ hɔn do na wɔwɔ tum wɔ hɔn do no apon hɔn—"
                },
                {
                    "number": 77,
                    "text": "Dɛ mbrɛ nkorɔfo no hɔn mbra na amambusɛm tse no, dza mafona ho ahyehyɛ no, ɔwɔ dɛ wokura mu yie ma honam nyina kyɛfa na banbɔ, dɛ mbrɛ fapem a ɔyɛ pɛrpɛr na ɔyɛ krɔnkrɔn no tse;"
                },
                {
                    "number": 78,
                    "text": "Ama nyimpa biara abɔ bra wɔ nkyerɛkyerɛ na fapem pa kwan do dze ama ne ndaamba, dɛ mbrɛ medze ne pɛ su ama no no, ama nyimpa biara eebu ne bɔn ho nkontaa wɔ atsɛmbu da no mu."
                },
                {
                    "number": 79,
                    "text": "Dɛm ntsi, ɔnnsɛ dɛ nyimpa biara bɔkɔ nkowaasom ase ama obi."
                },
                {
                    "number": 80,
                    "text": "Na botae iyi ho ntsi na mayɛ Amambusɛm wɔ dɛm asaase yi ho, menam enyansafo a meyi hɔn wɔ botae iyi ankasa ho do yɛɛ dɛm adze yi, nna menam bɔgyagu do poon asaase no."
                },
                {
                    "number": 81,
                    "text": "Na ebɛnadze na medze bɔto Zionmba ho? Medze hɔn bɔto abɛbusɛm a ɔfa ɔbaa no nye ɔtsɛmbuafo sisifo no ho, na ɔwɔ dɛ nyimpa bɔ mpaa aber nyina amma wɔaanntɔ bitsi, dza ɔse—"
                },
                {
                    "number": 82,
                    "text": "Ɔtsɛmbuafo bi wɔ kurow bi mu a onnsuro Nyame na ommbu ɔdasanyi biara."
                },
                {
                    "number": 83,
                    "text": "Na okunafo bi wɔ dɛm kurow no mu, na ɔbaa ne nkyɛn bɛsee no dɛ: Dzi me otsiafo no wer ma me."
                },
                {
                    "number": 84,
                    "text": "Na ɔannkasa no ho mber kakra, mbom ekyir no, ɔkãe wɔ nankasa ne tsirmu dɛ: Ɔwɔ mu dɛ munnsuro Nyame, nna mummbu ɔdasanyi biara, naaso, osiandɛ okunafo yi haw me dodow ntsi, mibedzi n’asɛm ama no, mma ɔaammfa ne ba a ɔba daa no amma moho ennguan me."
                },
                {
                    "number": 85,
                    "text": "Dɛm asɛm yi na medze bɔto Zionmba ho."
                },
                {
                    "number": 86,
                    "text": "Wɔmma wɔnkɔ do ntwa nhwe ɔtsɛmbuafo no n’ananadze;"
                },
                {
                    "number": 87,
                    "text": "Na sɛ ɔannkasa hɔn ho a, wɔmma wontwa nhwe ambrado no n’ananadze;"
                },
                {
                    "number": 88,
                    "text": "Na sɛ ambrado no annkasa hɔn ho a, wɔmma wontwa nhwe president no n’ananadze;"
                },
                {
                    "number": 89,
                    "text": "Na sɛ president no annkasa hɔnho a, afei Ewuradze bɔsoɛr efi no sumabew hɔ, na ɔahaw aman no wɔ n’ebufuhyew mu;"
                },
                {
                    "number": 90,
                    "text": "Na n’ebufuhyew dzendzen mu, na n’akomahyew do wɔ ne mber mu na obotwa emumuyɛfo, na hɔn a wonndzi nokwar, nye ndwumayɛfo atorfo no akyen, na ɔakyerɛ hɔn hɔn kyɛfa wɔ enyisomakyerɛfo na ekyingyefo mu."
                },
                {
                    "number": 91,
                    "text": "Wɔ ekyirekyir sum mu mpo, bea a osũ na kwadwomtwa na asetwɛr wɔ no."
                },
                {
                    "number": 92,
                    "text": "Dɛm ntsi, hom mbɔ mpaa, ama woeebue hɔn aso etsie hɔn sũ, ama meehu hɔn mbɔbɔr, amma dɛm ndzɛmba yinom ammba hɔn do."
                },
                {
                    "number": 93,
                    "text": "Ohia dɛ mekã dɛm nsɛm yi kyerɛ hom, amma nyimpa nyina ennya asɛm annkã ammfa anngye hɔnho;"
                },
                {
                    "number": 94,
                    "text": "Ama enyansafo nye ahemfo aatse na woeehu dza wɔnndween ho da no;"
                },
                {
                    "number": 95,
                    "text": "Ama maaba abɛyɛ m’adze, m’anwanwadze no, na mayɛ edwuma, m’anwanwadwuma no, ama adasa eehu soronko a ɔda atseneneefo nye emumuyɛfo mu, hom Nyankopɔn na ɔse."
                },
                {
                    "number": 96,
                    "text": "Na bio, mese hom dɛ, ɔnnyɛ me pɛ, nna ɔnnyɛ me mbrasɛm dɛ m’akowaa Sidney Gilbert bɔtɔn m’adzekorabea no, dza mahyɛ ama mo nkorɔfo, ma ekedzi m’atamfo nsamu."
                },
                {
                    "number": 97,
                    "text": "Mma hom mma dza mahyehyɛ esi hɔ no, hɔn a wɔdze me dzin ato hɔn do no mma kwan mma atamfo nngu ho fĩ."
                },
                {
                    "number": 98,
                    "text": "Na iyi yɛ bɔn yaayaw a ɔyɛ dzen tsia me, nye mo nkorɔfo, na iyi yɛ ndzɛmba a mahyɛ ho ɔmom dɛ ɔnnkɛkyɛr na ɔaba aman do no no nsunsuando."
                },
                {
                    "number": 99,
                    "text": "Dɛm ntsi, sɛ wɔremma mo nkorɔfo kwan ma wɔnntsena dza medze ama hɔn no mu mpo a, ɔyɛ me pɛ dɛ mo nkorɔfo bɛgye ho ndzinoa no ma wɔabɛyɛ hɔn dze."
                },
                {
                    "number": 100,
                    "text": "Eso, mennkã dɛ wɔnnkɛtsena do; susuampaara dɛ wɔsow eduaba na wodzi dwuma a ɔsɛ m’ahenman no, wɔbɛtsena do."
                },
                {
                    "number": 101,
                    "text": "Wobesi, na obi so remmfa nndzi; wobodua wenyin ndua na woedzi no do eduaba. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/102": {
            "uri": "/study/scriptures/dc-testament/dc/102",
            "title": "Nkyerɛkyerɛ na Ahyɛmudzi 102",
            "data_type": "chapter",
            "chapter_name": "Ɔfã 102",
            "chapter_summary": [
                "1–8, Woyi abaguafo etsitsir bi si hɔ dɛ hɔn na wɔbɔhwɛ esiesie nsɛm a ɔyɛ dzen a obesi Asɔr no mu no; 9–18, Wɔma akwan a wɔbɛfa do ebua nsɛm no; 19–23, President a ɔda abaguafo no ano no na obobua asɛm biara; 24–34, Wɔkyerɛw nhyehyɛɛ a wɔbɛfa do adan asɛm a woebua no to hɔ."
            ],
            "verses": [
                {
                    "number": 1,
                    "text": "Ndɛ da yi na ɔnam nyikyerɛ a wonyae ntsi, asɔfompanyin eduonu anan a wɔyɛ abaguafo kuw no hyiaa mu wɔ Joseph Smith, Kakraba, ne fie, na wɔtseew abaguafo etsitsir dze maa Christ n’asɔr no, dza no mu nyimpa yɛ asɔfompanyin duebien, na president kor anaa baasa dɛ mbrɛ obehia."
                },
                {
                    "number": 2,
                    "text": "Nyikyerɛ a wonyae no na wɔnam do dze tseew dɛm abaguafo etsitsir kuw yi, hɔn na wobesiesie nsɛm a ɔyɛ dzen a ɔbɛba asɔr no mu, dza asɔr no anaa bishop n’abaguafo no enntum ennsiesie ma abodwee ammba ekuw no ntamu no."
                },
                {
                    "number": 3,
                    "text": "Joseph Smith, Kakraba, Sidney Rigdon, na Frederick G. Williams na dɔm a wɔwɔ nhyiamu no ase gyee hɔn too mu dɛ wɔnyɛ president; Joseph Smith, Panyin, John Smith, Joseph Coe, John Johnson, Martin Harris, John S. Carter, Jared Carter, Oliver Cowdery, Samuel H. Smith, Orson Hyde, Sylvester Smith na Luke Johnson nye asofompanyin a abaguafo no nyinara dze ndze kor yii hɔn dɛ wongyina nyɛ abaguafo mma asɔr no."
                },
                {
                    "number": 4,
                    "text": "Afei, wobisaa abaguafo a wɔabobɔ hɔn edzin wɔ ha yi dɛ, ana dwuma a wɔdze ahyɛ hɔn nsa no wɔpen do, na wobedzi dwuma wɔ dɛm dzibew no dɛ mbrɛ sor mbra no se, na hɔn nyina buaa dɛ wɔagye hɔn dwuma no ato mu, na wɔbɛyɛ no dɛ mbrɛ Nyankopɔn n’adom a ɔdze ama hɔn no tse."
                },
                {
                    "number": 5,
                    "text": "Nyimpa a wogyinae maa asɔr no, na wɔdze edzin a wɔabobɔ wɔ sor ha no mae ma wɔtoow ho aba no, hɔn dodow yɛ eduanan ebiasa, na hɔn nye yi: Asɔfompanyin baakron, elderfo duesuon, asɔfo baanan, na asɔrmba duebiasa."
                },
                {
                    "number": 6,
                    "text": "Wɔtoow aba dɛ: Abaguafo etsitsir no nnyi tum dɛ wɔbɛyɛ biribiara gyedɛ hɔn a wɔabobɔ hɔn edzin no mu beesuon wɔ hɔ, anaadɛ hɔn ananmusifo a woeyi hɔn wɔ no kwan do no wɔ hɔ."
                },
                {
                    "number": 7,
                    "text": "Beesuon yi wɔ tum dɛ woyi asɔfompanyin binom a wɔfata na wobotum ayɛ edwuma ma wɔbɛhyɛ abaguafo no a wonnyi hɔ no anan mu."
                },
                {
                    "number": 8,
                    "text": "Wɔtoow aba dɛ: aber biara a dzibew bi bɛda hɔ pan wɔ abaguafo a wɔabobɔ hɔn edzin yi ɔnam owu, anaadɛ osian mbrato ntsi woyi obi edzi fi ne dzibew do, anaa otu fi asɔr no bea hɔ a, ɔwɔ dɛ president anaa presidentfo no yi obi ma asɔfompanyin abaguafo no a osian dɛm dwumadzi yi ntsi woehyia mu na wogyina asɔr no ananmu no hwɛ hyɛ nyia oefi mu no ananmu."
                },
                {
                    "number": 9,
                    "text": "Wɔnam nyikyerɛ do yi asɔr no mu president a ɔnoara so nye abaguafo no hɔn president no, na asɔrtɔw nyina no kã ho ma wɔgye no to mu dɛ ɔnhwɛ asɔr no do."
                },
                {
                    "number": 10,
                    "text": "Na ne dzibew no na ɔma no ho kwan ma ɔhwɛ asɔr no mu abaguafo no do; na ɔyɛ ne ndzinoa dɛ onya presidentfo beenu bi so ma wɔboa no, a wɔnam dɛm kwan kor no ara a wɔnam do yii no no do, yi hɔn."
                },
                {
                    "number": 11,
                    "text": "Na sɛ hɔn a wɔboa no no mu kor anaa beenu nyina a woeyi hɔn dɛ wɔmboa no no nnyi hɔ a, ɔwɔ tum dɛ odzi bano wɔ abaguafo no do a ɔboafo biara nnkã ho; na sɛ ɔnoara so nnyi hɔ a, presidentfo no wɔ tum dɛ wogyina n’ananmu hwɛ do, hɔn nyina anaa hɔn mu biara."
                },
                {
                    "number": 12,
                    "text": "Aber biara a Christ n’asɔr mu abaguafo etsitsir no behyia wɔ no kwan do no, wɔ nhwɛdo a wɔahyehyɛ ato hɔ no do no, ɔyɛ abaguafo duebien no dwuma dɛ wɔbɔtow aba ahwɛ duebien no hɔn mu nyia ɔwɔ dɛ odzi kan kasa, wɔbɛhyɛ ase efi nkanee kor ara dze ekesi nkanee duebien no."
                },
                {
                    "number": 13,
                    "text": "Aber biara a abaguafo yi behyia wɔ asɛm bi ho no, ɔwɔ dɛ abaguafo duebien no dzi kan hwɛ dɛ asɛm no yɛ dzen anaa ɔnnyɛ dzen; sɛ ɔnnyɛ dzen a, abaguafo no mu beenu ara na wɔbɛkasa ho, dɛ mbrɛ woedzi kan akyerɛ wɔ sor ha no."
                },
                {
                    "number": 14,
                    "text": "Mbom sɛ wɔdwen ho hu dɛ asɛm no yɛ dzen a, wobeyi baanan, na sɛ ɔyɛ dzen papaapa a, wobeyi beesia; mbom kwan biara do no, onnyi dɛ hɔn a wobeyi hɔn dɛ wɔnkã no bor beesia."
                },
                {
                    "number": 15,
                    "text": "Asɛm biara mu no, nyia wɔabɔ no sombo no wɔ kyɛfa dɛ abaguafo no mu fã twitwa gye no, aama woekwetsir dɛ wɔbɛkã nsɛm a ɔnnsɛ akyerɛ no anaadɛ woeebua no ntɛnkyew."
                },
                {
                    "number": 16,
                    "text": "Na abaguafo a woeyi hɔn dɛ wɔnkasa wɔ abaguafo no enyim no wɔ dɛ wɔhwehwɛ asɛm no mu yie, hu no mu nokwar nyina ansaana wɔdze asɛm no abɔto abaguafo no nyina enyim, na hɔn mu biara wɔ dɛ ɔkasa wɔ kwan pa na pɛrpɛrdzi do."
                },
                {
                    "number": 17,
                    "text": "Dɛm abaguafo a wobeyi hɔn dɛ nkanee a ɔyɛ 2, 4, 6, 8, 10 na 12 nye ankorankor a ɔwɔ dɛ wogyina ma nyia wɔabɔ no sombo no, na wotwitwa gye no, aama woekwetsir dɛ wɔbɛkã nsɛm a ɔnnfata akyerɛ no anaa woeebua no ntɛnkyew."
                },
                {
                    "number": 18,
                    "text": "Asɛm biara mu no nyia ɔkɔbɔɔ sombo no, na nyia wɔbɔɔ no sombo no nyina wɔ kwan dɛ wɔkasa dze gye hɔnho wɔ abaguafo no enyim, woetsie adasegye no ewie ekyir no na abaguafo a woeyi hɔn dɛ wɔnhwehwɛ asɛm no mu ewie hɔn asɛm kã no."
                },
                {
                    "number": 19,
                    "text": "Woetsie adasefo no, abaguafo no, nyia ɔkɔbɔɔ sombo na nyia wɔbɔɔ no sombo nyina akasa ewie no, afei president no bɛda n’adwen pɔw wɔ asɛm no ho edzi, na oebisa, abaguafo duebien no ma wɔatow aba wɔ adwenpɔw no ho."
                },
                {
                    "number": 20,
                    "text": "Mbom sɛ abaguafo nkaa no a wɔannkasa no, anaa hɔn mu kor mpo tsie dasegye no nye no ho akyɛpa no na gyangyanbiara ohu mfom bi wɔ adwen pɔw a president no dze too gua no a, wotum da no edzi, na wodzi asɛm no bio."
                },
                {
                    "number": 21,
                    "text": "Na sɛ wodzi asɛm no ahwɛyie mu bio wie na ekyir yi wohu dɛ nokwar bi epue a, ɔbɛsesã adwen pɔw no a ɔbɔe no dɛ mbrɛ ɔfata."
                },
                {
                    "number": 22,
                    "text": "Mbom sɛ nokwar biara emmpue bio a, adwen pɔw no ara a odzi kan no do na wogyina, na abaguafo no mu dodowara wɔ tum dɛ wɔkyerɛ dɛmara."
                },
                {
                    "number": 23,
                    "text": "Asɛm a ɔyɛ dzen a ɔfa nkyerɛkyerɛ anaa nokwar fapem ho no sɛ dza wɔakyerɛw ato hɔ no nndɔɔsõ a ɔbɛma abaguafo no etum ehu asɛm no mu yie a, dza president no wɔ dɛ ɔyɛ nye dɛ ɔdze asɛm no to Ewuradze enyim ama oeenya Ewuradze n’adwen wɔ ho wɔ nyikyerɛ kwan do."
                },
                {
                    "number": 24,
                    "text": "Sɛ asɔfompanyin no wɔ akwantu mu so a, wɔwɔ tum dɛ wohyia mu na wɔfa dɛm kwan yi ara do dze frɛ na wɔhyehyɛ abaguafo bi a wobesiesie nsɛm a ɔyɛ dzen a nkorɔfo dodow biara dze abɔto hɔn enyim no."
                },
                {
                    "number": 25,
                    "text": "Na dɛm asɔfompanyin abaguafo no wɔ tum dɛ dɛm aber no woyi hɔn mu kor ma ɔhwɛ nhyiamu no do."
                },
                {
                    "number": 26,
                    "text": "Ɔyɛ dɛm abaguafo kuw no hɔn dwuma dɛ wɔkyerɛw kwan a wɔfaa do dzii asɛm bi na dase na nsɛm a wɔkãa wɔ ho nyina dze bɔɔ adwen pɔw no kɛma Asɔr no ne President a Odzi Kan na n’Apamfo no ntsɛmara."
                },
                {
                    "number": 27,
                    "text": "Sɛ nkorɔfo a wodzii hɔn asɛm no, anaa hɔn mu binom enyi anngye kwan a dɛm abaguafo no hɔn adwen pɔw no ho a, otum dze kɔto Asɔr no President a Odzi Kan na n’Apamfo no, totɔserɛ abaguafo etsitsir egua no enyim ma wɔsan frɛ asɛm no bio; hɔn so bɛfa nhwɛdo kwan a wɔakyerɛw ato hɔ no do dze akã asɛm no tse dɛ mbrɛ wɔmmbɔɔ adwen pɔw wɔ dɛm asɛm no ho no pɛn mpo."
                },
                {
                    "number": 28,
                    "text": "Gyedɛ asɛm no yɛ dzen papaapa, ansaana wɔato nsa afrɛ dɛm asɔfompanyin abaguafo no a wɔwɔ akwantu mu no ma wɔaakã asɔr no mu asɛm no; na sɛ asɛm no nnyɛ dzen biara anaa ho nnhia kɛse biara a, onnhia dɛ wɔto nsa frɛ dɛm abaguafo no."
                },
                {
                    "number": 29,
                    "text": "Asɔfompanyin a wɔwɔ akwantu mu anaa wɔtse amanandze no wɔ tum dɛ wɔkã dɛ ohia anaa onnhia dɛ wɔto nsa frɛ dɛm abaguafo no ma wɔba."
                },
                {
                    "number": 30,
                    "text": "Soronko bi da abaguafo anaadɛ asɔfompanyin a wɔwɔ akwantu mu no na abaguafo etsitsir a wɔyɛ akwantufo no a wɔyɛ asomafo duebien no hɔn adwen pɔw mu."
                },
                {
                    "number": 31,
                    "text": "Hɔn a wodzi kan no hɔn adwen pɔw no, wotum san hwehwɛ mu bio; na mbom kuw a wɔtɔ do ebien no hɔn adwen pɔw no wonntum nnhwehwɛ mu bio."
                },
                {
                    "number": 32,
                    "text": "Hɔn a wodzi ekyir yi dze, gyedɛ asɔr no mu dzibewdzi etumdzifo etsitsir na wɔato nsa afrɛ hɔn ebisa hɔn hɔn mbrato ho nsɛm."
                },
                {
                    "number": 33,
                    "text": "Wɔgyee too mu: dɛ president anaa presidentfo a wɔtse Asɔr no ne President a Odzi Kan na n’Apamfo egua no do na wobenya tum a wɔdze bua dɛ ohia anaa onnhia dɛ wɔsan dzi asɛm bi a wɔdze abɔto hɔn enyim no bio na wɔahwehwɛ ntotɔserɛ na dase na nsɛm a wɔkãa faa ho no nyina mu."
                },
                {
                    "number": 34,
                    "text": "Iyi ekyir no, abaguafo duebien no twee ntonto anaa wɔtoow aba dze hwɛɛ nyimpa a ɔsɛ dɛ odzi kan kasa, na ma no nsunsuando bɛyɛɛ nye yi: 1, Oliver Cowdery; 2, Joseph Coe; 3, Samuel H. Smith; 4, Luke Johnson; 5, John S. Carter; 6, Sylvester Smith; 7, John Johnson; 8, Orson Hyde; 9, Jared Carter; 10, Joseph Smith, Panyin; 11, John Smith; 12, Martin Harris.Wɔbɔɔ mpaa wiei no, wɔdze nhyiamu no baa ewiei."
                }
            ]
        },
        "/study/scriptures/dc-testament/dc/103": {
            "uri": "/study/scriptures/dc-testament/dc/103",
            "title": "Nkyerɛkyerɛ na Ahyɛmudzi 103",
            "data_type": "chapter",
            "chapter_name": "Ɔfã 103",
            "chapter_summary": [
                "1–4, Siantsir a Ewuradze maa kwan ma wɔtseetsee Ahotseweefo no a wɔwɔ Jackson Mansin no; 5–10, Sɛ Ahotseweefo no dzi mbrasɛm no do a, wobedzi konyim; 11–20, Wɔnam tum do bɔpon Zion, na Ewuradze bedzi No nkorɔfo enyim akɔ; 21–28, Ɔwɔ dɛ Ahotseweefo no boa hɔn ano wɔ Zion, na hɔn a wɔdze hɔn nkwa to hɔ no benya no bio; 29–40, Wɔfrɛ enuanom binom dɛ wɔnhyehyɛ Zion ne nseraban, na womfi hɔ nkɛtsena Zion; wɔbɔ hɔn anohoba dɛ sɛ wodzi nokwar a wobedzi konyim."
            ],
            "verses": [
                {
                    "number": 1,
                    "text": "Nokwar, mese hom, m’anyɛnkofo dɛ, hwɛ, medze nyikyerɛ na mbrasɛm bɛma hom aama hom eehu mbrɛ hom besi ayɛ hom edwuma a ɔfa hom nuanom a wɔabɔ hɔn apetse wɔ Zion asaase do no hɔn nkwagye na hɔn ɔpon ho;"
                },
                {
                    "number": 2,
                    "text": "Hɔn a m’atamfo wɔabɔ hɔn apetse na ahaw hɔn no, na mubohue m’ebufuhyew a wonnkosusu ho no egu hɔn do wɔ mankasa me mber mu."
                },
                {
                    "number": 3,
                    "text": "Na maama hɔn kwan ara ebodu sesei aama wɔaahyɛ hɔn emumuyɛ mã, na hɔn kɔɔpow ayɛ mã;"
                },
                {
                    "number": 4,
                    "text": "Na aama hɔn a wɔdze me dzin ato hɔn do no, wɔdze ntsẽa a ɔyɛ dzen ara yie atsẽa hɔn hyɛber kakra, osiandɛ woenntsie me nkyerɛkyerɛ nye mbrasɛm a medze maa hɔn no."
                },
                {
                    "number": 5,
                    "text": "Na nokwar, mese hom dɛ, mahyɛ ɔmom a ɔwɔ dɛ mo nkorɔfo hyɛ no nsew na susuampaara dɛ wodzi do fi dɛm dɔn yi ara mu dze kɔ, na wotsie afotu a Emi, Ewuradze hɔn Nyankopɔn dze bɛma hɔn no."
                },
                {
                    "number": 6,
                    "text": "Hwɛ, ɔbɛyɛ hɔ, osiandɛ Emi na maahyɛ ho ɔmom, dza makã no bɛhyɛ ase dɔn yi mu ayɛ edwuma dze etsia m’atamfo."
                },
                {
                    "number": 7,
                    "text": "Na sɛ wotsie na wɔyɛ nsɛm a Emi, Ewuradze hɔn Nyankopɔn mebɛkã akyerɛ hɔn no a, wonnkegyaa dɛ wobedzi konyim ekodu dɛ wɔdze wiadze mu ahenman nyina bɛhyɛ m’ananadze, na wɔdze asaase nyina ama ahotseweefo no ma wɔafa no afebɔɔ kesi afebɔɔ."
                },
                {
                    "number": 8,
                    "text": "Mbom susuampaara dɛ wonnkedzi me mbrasɛm do na wɔnnyɛ setsie mma me nsɛm nyina no, wiadze mu ahenman bedzi hɔn do konyim."
                },
                {
                    "number": 9,
                    "text": "Osiandɛ, wɔayɛ hom kan ama wiadze, na wɔnyɛ adasa hɔn agyenkwa."
                },
                {
                    "number": 10,
                    "text": "Na susuampaara dɛ wɔnnkɛyɛ nyimpa hɔn agyenkwa no, wɔbɛyɛ dɛ nkyen a ɔayew ne dɛw, onnye mma hwee bio, na mbom wɔtow gu ma nyimpa dze hɔn anan tsiatsia do."
                },
                {
                    "number": 11,
                    "text": "Na nokwar, mese hom dɛ, mahyɛ ɔmom dɛ hom nuanom no a wɔabɔ hɔn apetse no bɛsan hɔn ekyir aba hɔn egyapadze asaase do, na wɔbɛkyekyer Zion ne mbea a wɔayɛ amamfo no."
                },
                {
                    "number": 12,
                    "text": "Na abɛbrɛsɛ kɛse nyina ekyir no, dɛ mbrɛ makã akyerɛ hom wɔ me mbrasɛm a odzi kan no mu no, nhyira bɛba."
                },
                {
                    "number": 13,
                    "text": "Hom nhwɛ, iyi nye nhyira a maabɔ hom ho anohoba dɛ ɔbɛba hom abɛbrɛsɛ ekyir no, na hom enuanom abɛbrɛsɛ ekyir no—hom mponee nye hom nuanom hɔn mponee, dɛ wɔbɛsan aba Zion asaase do mpo, wɔbɛtsena hɔ na wɔrunntum nndzi hom do da."
                },
                {
                    "number": 14,
                    "text": "Naaso, sɛ wogu hɔn egyapadze no ho fĩ a, wɔbɔtow hɔn akyen; osiandɛ sɛ wogu hɔn egyapadze no ho fĩ a, meremmfa hɔnho nnkyɛ hɔn."
                },
                {
                    "number": 15,
                    "text": "Hwɛ, mese hom dɛ, Zion no mponee no, ɔsɛ dɛ wɔdze nam tum do ba."
                },
                {
                    "number": 16,
                    "text": "Dɛm ntsi, mebɛma ɔbarimba bi asoɛr ama mo nkorɔfo, a obedzi hɔn enyim tse dɛ mbrɛ Moses dzii Israelmba enyim no."
                },
                {
                    "number": 17,
                    "text": "Na hom nye Israelmba, na hom yɛ Abraham n’asefo na ɔsɛ dɛ wɔdze tum, nye nsa a wɔatsen mu gye hom fi nkowaasom mu."
                },
                {
                    "number": 18,
                    "text": "Na dɛ mbrɛ wodzii hom egyanom enyim ahyɛse no, dɛmara so na Zion no mponee no bɛyɛ."
                },
                {
                    "number": 19,
                    "text": "Dɛm ntsi, mma hom akoma nntɔ bitsi, osiandɛ mennkã nnkyerɛ hom dɛ mbrɛ mekãa kyerɛɛ hom egyanom no: Mo bɔfoe bedzi hom enyim nye hom akɔ, na mbom nnyɛ mara m’enyim bi a."
                },
                {
                    "number": 20,
                    "text": "Na mese hom dɛ: M’abɔfoe bedzi hom enyim akɔ, na emi mara m’enyim so, na ɔnnkɛkyɛr na hom akɛfa asaase pa no."
                },
                {
                    "number": 21,
                    "text": "Nokwar, nokwar, mese hom dɛ, m’akowaa Joseph Smith, Kakraba nye ɔbarimba no a medze no too akowaa no a wenyin ture no wura no kãa no ho asɛm wɔ abɛbusɛm a makã akyerɛ hom no mu no ho no."
                },
                {
                    "number": 22,
                    "text": "Dɛm ntsi, hom mma m’akowaa Joseph Smith, Kakraba nkã nkyerɛ me fie mu dɔm no, me mberantsɛ nye hɔn a hɔn enyi efir kakra ara yie no dɛ—Hom mboaboa hom ano na hom nkɔ Zion asaase do, asaase no a medze sika tɔe na wɔatsew ho ama me no do."
                },
                {
                    "number": 23,
                    "text": "Na hom mma nsɔr no nyina nsoma hɔn mu enyansafo no ma wɔmfa hɔn sika nkɔtɔ nsaase no dɛ mbrɛ mahyɛ hɔn no."
                },
                {
                    "number": 24,
                    "text": "Na susuampaara dɛ m’atamfo bɛba hom do dɛ wɔrebɛpam hom efi m’asaase pa no do no efi homankasa hom nsaase mpo do dza matsew ho dɛ ɔbɛyɛ Zion asaase no, adasegye a hom nkyii hom dze bogu m’enyim dze etsia hɔn no, hom ndom hɔn;"
                },
                {
                    "number": 25,
                    "text": "Na obiara a hom dze ndom kã no no, me dze ndom bɛkã no, na hom bedzi m’atamfo hɔn wer ama me."
                },
                {
                    "number": 26,
                    "text": "Na mebɛkã hom ho wɔ ber a hom ridzi m’atamfo hɔn wer ama me no, fi ebusuasantsen a ɔtɔ do ebiasa dze kesi anan no a wɔtan me no do."
                },
                {
                    "number": 27,
                    "text": "Mma nyimpa biara nnsuro dɛ ɔdze no nkwa bɔto hɔ wɔ emi ntsi, na obiara a ɔdze no nkwa bɔto hɔ wɔ emi ntsi no, benya no bio."
                },
                {
                    "number": 28,
                    "text": "Na obiara a ɔmmpɛ dɛ ɔdze no nkwa to hɔ wɔ emi ntsi no nnyɛ mo suanyi."
                },
                {
                    "number": 29,
                    "text": "Ɔyɛ me pɛ dɛ m’akowaa Sidney Rigdon bɛma ne ndze do wɔ asɔrmba a wɔwɔ boka aman do no mu, dze akyerɛkyerɛ nsɔr no ma woeedzi mbrasɛm a medze ama hɔn no a ɔfa Zion ne nsan anan mu na no mponee ho no do."
                },
                {
                    "number": 30,
                    "text": "Ɔyɛ me pɛ dɛ m’akowaa Parley P. Pratt nye m’akowaa Lyman Wight nnkɛsan hɔn ekyir akɔ hɔn nuanom no hɔn asaase do, kesi dɛ wobenya me fie mu dɔm a wɔnye hɔn bɔkɔ Zion asaase do, ekuwekuw du du, anaa eduonu eduonu, anaa eduonum eduonum, anaa ɔha ɔha, kɛpem dɛ wobenya me fifo ahaenum no."
                },
                {
                    "number": 31,
                    "text": "Hwɛ, iyi nye me pɛ; hom mbisa na hom nsa bɛkã; mbom adasa nnyɛ m’apɛdze daa."
                },
                {
                    "number": 32,
                    "text": "Dɛm ntsi, sɛ hom enntum ennya ahaenum a, hom nsi nketse nhwɛ dɛ gyangyanbiara hom botum enya ahaebiasa a."
                },
                {
                    "number": 33,
                    "text": "Na sɛ hom ennya ahaebiasa a, hom nsi nketse dɛ hom botum enya ɔha."
                },
                {
                    "number": 34,
                    "text": "Mbom nokwar, mese hom dɛ, mbrasɛm a medze ma hom nye dɛ, mma hom nnkɔ Zion asaase do kesi dɛ hom benya me fie mu dɔm ɔha na wɔnye hɔn akɔ Zion asaase do."
                },
                {
                    "number": 35,
                    "text": "Dɛm ntsi, dɛ mbrɛ mekãa kyerɛɛ hom, dɛ hom mbisa na hom nsa bɛkã; hom mbɔ mpaa enyiberdo dɛ gyangyanbiara m’akowaa Joseph Smith, Kakraba nye hom bɔkɔ, na ɔahwɛ mo nkorɔfo do, na ɔakyekyer m’ahenman no wɔ asaase a matsew ho no do, na ɔahwɛ ma Zion mba no etsim hɔ, na woedzi mbrasɛm a wɔdze ama hɔn nye dza wɔdze bɛma hɔn no do."
                },
                {
                    "number": 36,
                    "text": "Wɔnam hom mbɔdzembɔ, nokwardzi na gyedzi mpaabɔ do dze konyimdzi na enyimnyam nyina brɛ hom."
                },
                {
                    "number": 37,
                    "text": "Hom mma m’akowaa Parley P. Pratt nye m’akowaa Joseph Smith, Kakraba, ntu kwan."
                },
                {
                    "number": 38,
                    "text": "Hom mma m’akowaa Lyman Wight nye m’akowaa Sidney Rigdon ntu kwan."
                },
                {
                    "number": 39,
                    "text": "Hom mma m’akowaa Hyrum Smith nye m’akowaa Frederick G. Williams ntu kwan."
                },
                {
                    "number": 40,
                    "text": "Hom mma m’akowaa Orson Hyde nye m’akowaa Orson Pratt ntu kwan nkɔ beebiara a m’akowaa Joseph Smith, Kakraba, bɛse hɔn no, ama wɔaama mbrasɛm yinom a medze ama hom no ahyɛ mã, na hom ngyaa dza aka no nhyɛ me nsa. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/104": {
            "uri": "/study/scriptures/dc-testament/dc/104",
            "title": "Nkyerɛkyerɛ na Ahyɛmudzi 104",
            "data_type": "chapter",
            "chapter_name": "Ɔfã 104",
            "chapter_summary": [
                "1–10, Ahotseweefo a wɔtõ nkabɔmu nhyehyɛɛ no mu mbra no ndom bɛkã hɔn; 11–16, Ewuradze wɔ nankasa No kwan a ɔfa do dze boa N’Ahotseweefo; 17–18, Asɛmpa mbra no na ɔhwɛ ma wɔboa ehiafo; 19–46, Wɔkyekyɛ dwumadzi na nhyira ma enuanom binom; 47–53, Nkabɔmu nhyehyɛɛ a ɔwɔ Kirtland no na nhyehyɛɛ a ɔwɔ Zion no no mu biara wɔdɛ odzi nankasa no dwuma; 54–66, Woetu Ewuradze no foto a wɔatsew ho no esi hɔ dɛ wɔdze betsintsim kyerɛwsɛm no; 67–77, Ɔwɔ dɛ wɔyɛ adwen kor dze hwɛ nkabɔmu nhyehyɛɛ ne sikakorabew nyina no do; 78–86, Hɔn a wɔwɔ nkabɔmu nhyehyɛɛ no mu no wɔdɛ wotua hɔn akaw nyina, na Ewuradze beyi hɔn efi ohia nkowaasom mu."
            ],
            "verses": [
                {
                    "number": 1,
                    "text": "Nokwar, mese hom, m’anyɛnkofo dɛ, mema hom afotu na mbrasɛm a ɔfa egyapadze nyinara a ɔyɛ nhyehyɛɛ yi a mehyɛɛ hom dɛ hom nkyekyer ma ɔmbɛyɛ nkabɔmu nhyehyɛɛ, na nhyehyɛɛ a ɔwɔ hɔ daapem a ɔwɔ m’asɔr mu, na ɔdze nkwagye bɛma nyimpa kɛpem dɛ mebɛba—"
                },
                {
                    "number": 2,
                    "text": "Mobɔ anohoba a otsim hɔ na ɔnnsakyer, na susuampaara dɛ hɔn a mehyɛɛ hɔn no bedzi nokwar no, wɔdze nhyira mbɔho behyira hɔn."
                },
                {
                    "number": 3,
                    "text": "Mbom susuampaara dɛ wonndzi nokwar no, wɔbɛn ndom mu."
                },
                {
                    "number": 4,
                    "text": "Dɛm ntsi, susuampaara dɛ mo nkowaa binom enndzi mbrasɛm no do, na mbom wɔnam enyiber nye ndaadaasɛm do atõ ahyɛmu no, medze ndom yaayaw na ɔyɛ dzen bɔdom hɔn."
                },
                {
                    "number": 5,
                    "text": "Na emi, Ewuradze, mahyɛ ɔmom wɔ m’akoma mu dɛ, susuampaara dɛ obi a ɔkã nhyehyɛɛ no ho wobohu no dɛ ɔyɛ mbratonyi no, anaadɛ, ɔbɔtõ ahyɛmu a woedzi dze akyekyer hom no, wɔbɔdom no no nkwa nda nyina, na mebɛma nyia mepɛ no etsiatsia no do;"
                },
                {
                    "number": 6,
                    "text": "Na Emi, Ewuradze, wonnsi me atwetwe wɔ ndzɛmba yinom mu—"
                },
                {
                    "number": 7,
                    "text": "Na ɔtse dɛm, amma wɔaammfa hɔn a wɔnnyɛɛ bɔn no ammfora mbratofo no emmbu hɔn fɔ, amma afɔdzifo a wɔwɔ hom mu no emmfi nsa; osiandɛ emi, Ewuradze, mabɔ hom anohoba dɛ mebɛma hom enyimnyam ahenkyɛw wɔ m’abanyimfa."
                },
                {
                    "number": 8,
                    "text": "Dɛm ntsi, susuampaara dɛ wohu hom dɛ hom yɛ mbratofo no, hom nnkotum efi m’ebufuhyew nsa wɔ hom nkwa nda mu."
                },
                {
                    "number": 9,
                    "text": "Susuampaara dɛ osian mbrato ntsi, woetwa hom akyen no, hom nnkotum efi Satan n’ekutukubɔ mu ekesi ɔpon da no."
                },
                {
                    "number": 10,
                    "text": "Na afei merema hom tum fi dɔn yi ara mu, na hom nhyehyɛɛ yi mu obiara a hom bohu dɛ ɔyɛ mbratonyi na oennu noho wɔ no bɔn a ɔayɛ ho no, wonyi no mfa no mma Satan n’ekutukubɔ; na orinnya tum biara mmfa bɔn bi mmba hom do."
                },
                {
                    "number": 11,
                    "text": "Iyi nye me nyansaa, dɛm ntsi, mbrasɛm a medze ma hom nye dɛ, hom ntoto hom ndzɛmba nyina yie wɔ hom mu, na hom mfa obiara n’edwuma nhyɛ ne nsa."
                },
                {
                    "number": 12,
                    "text": "Ama obiara eetum ebu n’edwuma a wɔdze ahyɛ ne nsa no ho nkontaa akyerɛ me."
                },
                {
                    "number": 13,
                    "text": "Osiandɛ ohia dɛ Emi, Ewuradze, mebɛma obiara ebu n’edwuma ho nkontaa dɛ ɔhwɛfo wɔ asaase do nhyira ho, dza mayɛ na mesiesie dze ama m’abɔdze."
                },
                {
                    "number": 14,
                    "text": "Emi, Ewuradze, metserɛɛw ɔsor mu na meyɛɛ asaase a ɔyɛ me nsaano edwuma ankasa; na ndzɛmba a ɔwɔ mu nyina yɛ medze."
                },
                {
                    "number": 15,
                    "text": "Na ɔyɛ mo botae dɛ mehyɛ m’ahotseweefo hɔn ehiadze osiandɛ ndzɛmba nyina yɛ medze."
                },
                {
                    "number": 16,
                    "text": "Mbom ɔwɔ dɛ wɔyɛ no mankasa mo kwan do; na hwɛ, dɛm kwan yi do na Emi, Ewuradze, maahyɛ ho ɔmom dɛ mebɛfa do dze m’ahotseweefo hɔn ehiadze ama hɔn, ama wɔaakrɔn ehiafo no, dɛm na ɔbɛma wɔabrɛ esikafo adze."
                },
                {
                    "number": 17,
                    "text": "Osiandɛ asaase do ahyɛ mã, na pii wɔ ma ɔbor do; nyew, mesiesie ndzɛmba nyina, na medze ama adasamba dɛ wɔnhwɛ hɔnankasa hɔnho do."
                },
                {
                    "number": 18,
                    "text": "Dɛm ntsi, sɛ obi fa me ndzɛmba a mayɛ no mu pii, na ɔammfa nedze no mu bi amma ehiafo na abɔbɔfo dɛ mbrɛ mbra a ɔwɔ m’asɛmpa no ho tse a, onyia no nye emumuyɛfo bɛma hɔn enyi do wɔ hɛl a ɔwɔ ahohyehye mu."
                },
                {
                    "number": 19,
                    "text": "Na afei, nokwar, mese hom dɛ, dza mekã wɔ nhyehyɛɛ no n’egyapadze ho nye yi—"
                },
                {
                    "number": 20,
                    "text": "Wɔmma m’akowaa Sidney Rigdon ntsena bea a ɔtse seseiara no, na ɔmfa bea a ɔyɛ mbowawoma ho edwuma no nkã ho, mfa nhwɛ noho ber a ɔreyɛ edwuma wɔ mo wenyin ture mu no, dɛ mbrɛ mepɛ mpo, wɔ ber a mebɛhyɛ no."
                },
                {
                    "number": 21,
                    "text": "Na hom nyɛ ndzɛmba nyina dɛ mbrɛ nhyehyɛɛ a wɔahyehyɛ ato hɔ no tse, nye dza dɔm a wɔwɔ nhyehyɛɛ no a ɔwɔ Kirtland asaase do no esi hɔn adwen pi wɔ ho anaa wɔdze ndze kor se no."
                },
                {
                    "number": 22,
                    "text": "Na edwumadzi nye nhyira yi, na Emi, Ewuradze, medze ma m’akowaa Sidney Rigdon dɛ ɔnyɛ nhyira mma ɔno na n’asefo a wɔbɛba ekyir no nyina."
                },
                {
                    "number": 23,
                    "text": "Na susuampaara dɛ ɔbrɛ noho adze wɔ, m’enyim no, mobɔbɔ nhyira a medze bɛma no no ho."
                },
                {
                    "number": 24,
                    "text": "Na bio, hom mma m’akowaa Martin Harris mfa asaase a m’akowaa John Johnson dze n’egyapadze dadaw asesã no nyɛ no dwumadzi, ɔno nye n’asefo a wɔbɛba wɔ ekyir nyina;"
                },
                {
                    "number": 25,
                    "text": "Na susuampaara dɛ obedzi nokwar no, mobɔbɔ nhyira a medze bɛma ɔno na n’asefo a wɔbɛba ekyir nyina ho."
                },
                {
                    "number": 26,
                    "text": "Na hom mma m’akowaa Martin Harris mfa ne sika nsi hɔ ma wɔmfa mbɔ me nsɛm dawur, dɛ mbrɛ m’akowaa Joseph Smith, Kakraba bɛkyerɛ no."
                },
                {
                    "number": 27,
                    "text": "Na bio, hom mma m’akowaa Frederick G. Williams mfa bea a ɔtse seseiara no."
                },
                {
                    "number": 28,
                    "text": "Na hom mma m’akowaa Oliver Cowdery mfa bea no a ɔtoa dan no a ɔbɛyɛ ɔfese a wobetsintsim nwoma wɔ no, ɔyɛ asaase a odzi kan no, na asaase so a n’egya tse do no."
                },
                {
                    "number": 29,
                    "text": "Na hom mma m’akowaa Frederick G. Williams, nye Oliver Cowdery mfa ɔfese a wotsintsim nwoma no nye ndzɛmba nyina a ɔkã ho no."
                },
                {
                    "number": 30,
                    "text": "Na iyi bɛyɛ dwumadzi a wɔdze bɛhyɛ hɔn nsa dɛ wondzi."
                },
                {
                    "number": 31,
                    "text": "Na susuampaara dɛ wobedzi nokwar no, hwɛ, mibehyira hɔn, na mabɔ nhyira a medze bɛma hɔn no ho."
                },
                {
                    "number": 32,
                    "text": "Na iyi nye dwumadzi a medze ama hɔn nye hɔn asefo a wɔbɛba no n’ahyɛse."
                },
                {
                    "number": 33,
                    "text": "Na susuampaara dɛ wobedzi nokwar no, mobɔbɔ nhyira a medze bɛma hɔn nye hɔn asefo a wɔbɛba ekyir no nyina ho, nhyira mbɔho mpo."
                },
                {
                    "number": 34,
                    "text": "Na bio, hom mma m’akowaa John Johnson mfa fie a ɔtse mu no nye egyapadze a ɔkã ho nyina, gyedɛ asaase a medze ato hɔ a wobesisi m’adan wɔ do no, dza ɔfa no dɛm egyapadze no ho no, nye dɛm nsaase a wɔabɔ dzin dze ama m’akowaa Oliver Cowdery no nko."
                },
                {
                    "number": 35,
                    "text": "Na susuampaara dɛ odzi nokwar no, mobɔbɔ ne nhyira ho."
                },
                {
                    "number": 36,
                    "text": "Na ɔyɛ me pɛ dɛ susuampaara dɛ Sunsum ne ndze no bɛda no edzi, na nhyehyɛɛ no pam no bɛkyerɛ, na ma nhyehyɛɛ no dze hɔn ndze bɛkã no, ɔbɔtɔn nsaase a wɔdze esi hɔ dɛ wobesisi m’ahotseweefo hɔn adan wɔ do no."
                },
                {
                    "number": 37,
                    "text": "Na iyi nye dwumadzi a medze ama no a ɔbɛyɛ nhyira ama ɔno nye n’asefo nyina no n’ahyɛse."
                },
                {
                    "number": 38,
                    "text": "Na susuampaara dɛ odzi nokwar no, mobɔbɔ nhyira a medze bɛma no no ho mbɔho."
                },
                {
                    "number": 39,
                    "text": "Na bio, hom mma m’akowaa Newel K. Whitney mfa adan nye asaase a ɔtse mu seseiara no, na asaase a eguadzidan si do no, nye asaase so a ɔhyɛ kutuw a ɔda eguadzidan no n’anaafo, nye asaase so a wɔyɛ nsõ edwuma no."
                },
                {
                    "number": 40,
                    "text": "Na iyi nyinara medze ama m’akowaa Newel K. Whitney na iyi yɛ nhyira a medze ma ɔno nye n’asefo a wɔbɛba nyina, ama eguadzidan no ho aaba mfaso ama me nhyehyɛɛ a makyekyer ama me stake a ɔwɔ Kirtland asaase do no."
                },
                {
                    "number": 41,
                    "text": "Nyew, nokwar, iyi yɛ dwumadzi a medze ama m’akowaa N. K. Whitney, ɔyɛ eguadzidwuma no medze ama ɔno nye n’ananmusinyi, nye n’asefo a wɔbɛba nyina."
                },
                {
                    "number": 42,
                    "text": "Na susuampaara dɛ odzi nokwar, na odzi me mbrasɛm do no, mobɔbɔ nhyira a medze bɛma no no ho mbɔho mbɔho."
                },
                {
                    "number": 43,
                    "text": "Na bio, hom mma m’akowaa Joseph Smith, Kakraba mfa asaase a nkyɛ woribesi me dan wɔ do no, dza ne tsentsen yɛ ahoma eduanan na ne tɛtɛr so yɛ ahoma duebien no, nye egyapadze so a n’egya tse do seseiara no;"
                },
                {
                    "number": 44,
                    "text": "Na iyi nye dwumadzi a medze ama no a ɔbɛyɛ nhyira ama ɔno nye n’egya."
                },
                {
                    "number": 45,
                    "text": "Na hwɛ, mowɔ egyapadze bi wɔ hɔ dze ma n’egya, dza ɔdze bɔhwɛ noho; dɛm ntsi, wɔbɛkan no akã m’akowaa Joseph Smith, Kakraba ne fifo ho;"
                },
                {
                    "number": 46,
                    "text": "Na susuampaara dɛ m’akowaa Joseph Smith, Kakraba bedzi nokwar ama me no, mobɔbɔ nhyira mbɔho egu ne fie do, nhyira mbɔho mbɔho mpo."
                },
                {
                    "number": 47,
                    "text": "Na afei, mbrasɛm a ɔfa Zion ho a medze ma hom nye dɛ, wɔrennkã hom nye nkabɔmu nhyehyɛɛ a ɔwɔ Zion no mmbɔ mu dɛ hom yɛ kuw kor bio, gyedɛ ɔnam dɛm kwan yi nko do—"
                },
                {
                    "number": 48,
                    "text": "Hom akyekyer ewie no wɔbɛfrɛ hom Zion Stake Nkabɔmu Nhyehyɛɛ a ɔwɔ Kirtland Kuropɔn mu. Na hom nuanom no so kyekyer wie a, wɔbɛfrɛ hɔn Nkabɔmu Nhyehyɛɛ a ɔwɔ Zion Kuropɔn mu."
                },
                {
                    "number": 49,
                    "text": "Na wɔbɛkyekyer no wɔ hɔnankasa hɔn edzin mu, na hɔnankasa dzin mu; na wobedzi hɔn dwuma nyina wɔ hɔnankasa hɔn dzin mu na hɔnankasa edzin mu;"
                },
                {
                    "number": 50,
                    "text": "Na hom so hom bedzi hom dwuma nyina wɔ homankasa dzin mu, na homankasa hom edzin mu."
                },
                {
                    "number": 51,
                    "text": "Na dɛm na mahyɛ hom, dɛ hom nyɛ mfa mma hom nkwagye; nye hɔn so hɔn nkwagye, ɔnam dɛ wɔaapam hɔn na wɔ dza ɔbɛba no ho."
                },
                {
                    "number": 52,
                    "text": "Ahyɛmu a wɔnam mbrato, enyiber nye ndaadaa nsɛm do atõ—"
                },
                {
                    "number": 53,
                    "text": "Dɛm ntsi, woegu hom nye hom nuanom dɛ hom yɛ nkabɔmu nhyehyɛɛ, ntsi obesi dɛm dɔn yi hom nnkã hɔn ho gyedɛ, wɔ kwan yi do nko dɛ mbrɛ mekãe no, gyedɛ nhyehyɛɛ yi mu abaguafo gye to mu na wɔbɔ hom bosa a hom behia, na dɛ mbrɛ abaguafo no ndze bɛkyerɛ."
                },
                {
                    "number": 54,
                    "text": "Na bio, medze mbrasɛm yi ma hom wɔ dwumadzi a medze ahyɛ hom nsa no ho;"
                },
                {
                    "number": 55,
                    "text": "Hwɛ, egyapadze yinom nyinara yɛ medze, ɔnntse dɛm a, nna hom gyedzi yɛ kwa, na hom yɛ enyidosomkyerɛfo, na hom enndzi ahyɛmu a hom nye me edzi no do;"
                },
                {
                    "number": 56,
                    "text": "Na sɛ egyapadze no yɛ medze a, nna hom yɛ ahwɛfo, ɔnntse dɛm a, nna hom nnyɛ ahwɛfo."
                },
                {
                    "number": 57,
                    "text": "Mbom, nokwar, mese hom dɛ, meyi hom dɛ edwumayɛfo wɔ me fie mu, edwumayɛfo ankasa."
                },
                {
                    "number": 58,
                    "text": "Na botae iyi ho ntsi na mahyɛ hom dɛ hom nyɛ ahoboa na hom ntsintsim me nsɛm mpo, me kyerɛwsɛm ne mãhyɛ no, nyikyerɛ a medze ama hom nye dza ofi ber to ber mibeyi akyerɛ hom—"
                },
                {
                    "number": 59,
                    "text": "Ama maabɛkyekyer m’asɔr na ahenman wɔ asaase do, na mebesiesie mo nkorɔfo ama ber a menye hɔn bɛtsena, na aber no abɛn."
                },
                {
                    "number": 60,
                    "text": "Na hom besiesie beebi a wɔdze bɛyɛ sikakoradze no ama homho, na hom ehyira do ama me dzin."
                },
                {
                    "number": 61,
                    "text": "Na hom nyi obi wɔ hom mu a ɔbɔhwɛ sikakoradze no do, na wobehyira no ama dwumadzi yi."
                },
                {
                    "number": 62,
                    "text": "Na ɔwɔ dɛ wɔsɔw sikakoradze no ano, na ɔwɔ dɛ wɔdze ndzɛmba a ɔyɛ krɔnkrɔn nyina hyɛ sikakoradze no mu; na mma hom mu biara nnkã dɛ ɔyɛ nedze, anaadɛ ne fã bi yɛ nedze, na odzi wɔ hom nyina pɛpɛɛpɛr."
                },
                {
                    "number": 63,
                    "text": "Na medze ma hom fi dɛm dɔn yi ara mu; na afei, hom nhwɛ na hom nkɛyɛ dwumadzi a medze ahyɛ hom nsa no, ndzɛmba a ɔyɛ krɔnkrɔn no nnkã ho, osian nwoma ne ntsintsimii no ntsi, dɛm ndzɛmba a ɔyɛ krɔnkrɔn dɛ mbrɛ makã no."
                },
                {
                    "number": 64,
                    "text": "Na mfaso a obefi ndzɛmba a ɔyɛ krɔnkrɔn no mu aba no bɔkɔ sikakoradze no mu, na wɔdze nsɔwano asɔw ano; na onnyi dɛ obiara fa bi yɛ biribiara, nna onnyi so dɛ obiara yi nsɔwano a wɔdze asɔw ano no, gyedɛ nhyehyɛɛ no ndze, anaadɛ wɔ mbrasɛm do."
                },
                {
                    "number": 65,
                    "text": "Na dɛm na ɔsɛ dɛ hom kora mfaso a obefi ndzɛmba a ɔyɛ krɔnkrɔn wɔ sikakoradze no mu ama wɔdze ato hɔ ama botae a ho tsew na ɔyɛ krɔnkrɔn."
                },
                {
                    "number": 66,
                    "text": "Na iyi na wɔbɛfrɛ no Ewuradze ne sikakoradze krɔnkrɔn; na woegya nsɔwano no wɔ ho ama wɔayɛ krɔnkrɔn na wɔatsew ho ama Ewuradze."
                },
                {
                    "number": 67,
                    "text": "Na bio, wɔnyɛ sikakoradze kor so, na wonyi sikasɛm ɔhwɛfo ma ɔnhwɛ sikakoradze no do, na wɔmfa nsɔwano nsɔw ano;"
                },
                {
                    "number": 68,
                    "text": "Na sika nyina a hom benya efi hom dwumadzi mu no, egyapadze no ɔsɛ dɛ wotu no mpon no, a ɔyɛ adan anaa nsaase, anaa anantwi, ndzɛmba nyina gyedɛ nkyerɛwee krɔnkrɔn a no ho tsew no a makora do ama moho a wɔdze ato hɔ ama botae a ɔyɛ krɔnkrɔn na no ho tsew no nko, na sika a hom nsa bɛkã no hom mfa ngu sikakoradze no mu ntsɛmara, na wɔnhyehyɛ no ɔha ɔha, anaa eduonum eduonum, anaa eduonu eduonu, anaa enum enum."
                },
                {
                    "number": 69,
                    "text": "Mekyerɛ dɛ, sɛ hom mu biara nya dollar enum a, wɔmma ɔmfa ngu sikakoradze no mu; anaa sɛ onya du, anaa eduonu, anaa eduonum, anaa ɔha a, wɔmma ɔnyɛ no dɛmara;"
                },
                {
                    "number": 70,
                    "text": "Na mma hom mu biara nnkã dɛ ɔyɛ nankasa nedze, osiandɛ wɔrennkã dɛ ɔyɛ nedze, nna no mu biara so nnyɛ nedze."
                },
                {
                    "number": 71,
                    "text": "Na onnyi dɛ woyi no mu biara fi sikakoradze no mu dze yɛ biribi anaadɛ wɔdze nsa kã, gyedɛ ɔnam nhyehyɛɛ no ne ndze do na hɔn nyina wɔagye ato mu."
                },
                {
                    "number": 72,
                    "text": "Na iyi bɛyɛ nhyehyɛɛ no ne ndze na hɔn nyina agye ato mu—aama obi a ɔwɔ hom mu etum ase sikasɛm ɔhwɛfo no do dɛ ohia biribi a ɔtse dɛm dze aboa me wɔ me dwumadzi ho—"
                },
                {
                    "number": 73,
                    "text": "Sɛ ɔyɛ dollar enum, anaa dollar du, anaa eduonu, anaa eduonum, anaa ɔha a, sikasɛm ɔhwɛfo no dze sika a ɔrohwehwɛ no bɛma no dze aboa no wɔ no dwumadzi mu—"
                },
                {
                    "number": 74,
                    "text": "Gyedɛ wohu dɛ ɔyɛ mbratonyi, na ada nhyehyɛɛ no n’abaguafo enyim pefee dɛ ɔnnyɛ ɔhwɛfo nokwafo na onnyim nyansa so."
                },
                {
                    "number": 75,
                    "text": "Mbom mber dodowara a ɔkã fɛkuw no ho na odzi mu wɔ mo no, na ɔyɛ nokwafo na nyansafo wɔ no dwumadzi ho no, iyi bɛyɛ dasedzi akyerɛ nyia ɔhwɛ sikakoradze no do no, ma ɔdze dza ɔrohwehwɛ no ama no."
                },
                {
                    "number": 76,
                    "text": "Mbom sɛ ɔyɛ mbrato a, dza abaguafo no nye nhyehyɛɛ ndze no bɛkã no na sikasɛm ɔhwɛfo no bɛyɛ."
                },
                {
                    "number": 77,
                    "text": "Na sɛ wohu so dɛ sikasɛm ɔhwɛfo no nnyɛ nokwafo na ɔnnyɛ ɔhwɛfo nyansafo so a, abaguafo no nye nhyehyɛɛ ndze no bɛkã ma woeyi no efi ne dzibew no do na woeyi nyimpa fofor dze no ahyɛ n’ananmu."
                },
                {
                    "number": 78,
                    "text": "Na bio, nokwar, merekã biribi a ɔfa hom kaw ho—hwɛ, ɔyɛ me pɛ dɛ hom botua hom akaw nyina."
                },
                {
                    "number": 79,
                    "text": "Na ɔyɛ me pɛ dɛ hom bɛbrɛ homho adze wɔ m’enyim, na hom dua hom mbɔdzembɔ na ahobrɛadze na gyedzi mpaabɔ do enya dɛm nhyira no."
                },
                {
                    "number": 80,
                    "text": "Na susuampaara dɛ hom bɔbɔ mbɔdzen na hom abrɛ homho adze, na hom abɔ gyedzi mpaa no, hwɛ, mobɔdwedwe hɔn a hom dze hɔn kaw no hɔn akoma, kesi dɛ mebɛma wɔdze mboa bɛbrɛ hom ma hom dze agye homho."
                },
                {
                    "number": 81,
                    "text": "Dɛm ntsi, hom nkyerɛw krataa ntsɛmara nkɔ New York na hom nkyerɛw dza mo Sunsum no bɛse hom no; na mobɔdwedwe hɔn a hom dze hɔn kaw no hɔn akoma ama eefi hɔn adwen mu, amma wɔaannhaw hom."
                },
                {
                    "number": 82,
                    "text": "Na susuampaara dɛ hom bɛbrɛ homho adze na hom edzi nokwar, na hom abɔ me dzin ebisa no, mebɛma hom edzi konyim."
                },
                {
                    "number": 83,
                    "text": "Mobɔ hom anohoba dɛ, wɔbɛgye hom prɛko pɛr efi hom nkowaasom mu."
                },
                {
                    "number": 84,
                    "text": "Susuampaara dɛ hom nya kwan bɔ mbosa ɔha ɔha anaa mpempem araa kesi dɛ hom botum abɔ mbosa ara yie dze agye homho efi nkowaasom mu a, iyi yɛ hom ndzinoa."
                },
                {
                    "number": 85,
                    "text": "Na hom mfa egyapadze a medze ahyɛ hom nsa no nsi ahoba mber prɛko pɛr yi mu, dɛ hom bɛyɛ adwen kor dze hom edzin ama anaadɛ hom bɛyɛ biribi fofor a hom hwɛ a obeye ama hom."
                },
                {
                    "number": 86,
                    "text": "Medze ndzinoa yi ma hom prɛko pɛr; na hwɛ, sɛ hom hyɛ ase dɛ hom reyɛ ndzɛmba a medze ato hom enyim yi, dɛ mbrɛ me mbrasɛm se a, ndzɛmba yinom nyina yɛ medze, na hom yɛ m’ahwɛfo, na ofiwura no ronnhwɛ mma wommbububu ne dan enndua mu. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/105": {
            "uri": "/study/scriptures/dc-testament/dc/105",
            "title": "Nkyerɛkyerɛ na Ahyɛmudzi 105",
            "data_type": "chapter",
            "chapter_name": "Ɔfã 105",
            "chapter_summary": [
                "1–5, Wɔbɛkyekyer Zion dɛ mbrɛ celestial ahenman mbra no tse; 6–13, Wɔtwẽ Zion no mponee no kɔ ekyir, hyɛber kakra; 14–19, Ewuradze bɔkõ Zion ɔkõ no; 20–26, Ber a Ahotseweefo no roboa hɔn ano no, ɔwɔ dɛ wohu nyansa, onnyi dɛ wotuw wɔ ndwuma akɛse ho; 27–30, Nsaase a ɔwɔ Jackson nye amansin a ɔtoatoa do no ɔwɔ dɛ wɔtɔ; 31–34, Elderfo no wɔ dɛ hɔn nsa ka endowment wɔ Ewuradze ne fi a ɔwɔ Kirtland no mu; 35–37, Wɔbɛtsew Ahotseweefo a wɔafrɛ hɔn nye hɔn a wɔasan mu eyi hɔn no nyina ho; 38–41, Ahotseweefo no wɔdɛ wɔma asomdwee frankaa do kyerɛ wiadze."
            ],
            "verses": [
                {
                    "number": 1,
                    "text": "Nokwar, mese hom a hom ehyia ha dɛ hom ribetsie m’anomusɛm a ɔfa mo nkorɔfo a woruhu amandze no hɔn mponee ho—"
                },
                {
                    "number": 2,
                    "text": "Hwɛ, mese hom dɛ, sɛ nnyɛ mo nkorɔfo hɔn mbrato a, mekyerɛ asɔrtɔw no, na nnyɛ ankorankor, nkyɛ obodu sisei wɔapon hɔn dada."
                },
                {
                    "number": 3,
                    "text": "Mbom hwɛ, wonnsũaa dɛ wɔbɛyɛ setsie ama ndzɛmba a morohwehwɛ efi hɔn nsamu no ho, mbom emumuyɛ ahorow ahyɛ hɔn mã na wɔmmfa hɔn ahodze mma ehiafo nye hɔn a woruhu amandze wɔ hɔn mu no, dɛ mbrɛ ɔsɛ dɛ ahotseweefo yɛ;"
                },
                {
                    "number": 4,
                    "text": "Na wɔnnyɛ kor, dɛ mbrɛ celestial ahenman ho mbra no kyerɛ nkabɔmu no;"
                },
                {
                    "number": 5,
                    "text": "Na worunntum nnkyekyer Zion, gyedɛ wodzi celestial ahenman ne fapem mbra no do, annyɛ dɛm a munnkotum agye no aba mo hɔ."
                },
                {
                    "number": 6,
                    "text": "Na sɛ obehia dɛ wodua dɛm amandzehu kwan yi do a, ɔsɛ dɛ wɔtsẽa mo nkorɔfo kɛpem dɛ wobosũa mbrɛ wosi yɛ setsie."
                },
                {
                    "number": 7,
                    "text": "Mennkã iyi nnkyerɛ hɔn a woeyi hɔn dɛ wɔnhwɛ mo nkorɔfo do no, hɔn a wɔyɛ m’asɔr ne elderfo a wodzi kan no, na hɔndze wɔnnhyɛ dɛm afɔdzi yi ase;"
                },
                {
                    "number": 8,
                    "text": "Mbom mekasa kyerɛ mo nsɔr a wɔwɔ mbeambea no—dodowara bɛse dɛ: Hom Nyame no wɔ hen? Hwɛ, ɔbɛgye hɔn wɔ ɔhaw ber mu, annyɛ dɛm a yɛronnkɔ Zion hɔ, na yɛdze hɛn sika besie."
                },
                {
                    "number": 9,
                    "text": "Dɛm ntsi, osian mo nkorɔfo hɔn mbrato ntsi, obeye ama me elderfo no dɛ wɔbɔtweɔn hyɛber kakra ansaana wɔapon Zion—"
                },
                {
                    "number": 10,
                    "text": "Ama hɔnankasa woeetum esiesie hɔnho, na ama wɔakyerɛkyerɛ mo nkorɔfo emudzi mu na woenya sũahu, na woeehu dza ɔfa hɔn ndwuma ho emudzi mu, nye ndzɛmba a morohwehwɛ efi hɔn nsamu."
                },
                {
                    "number": 11,
                    "text": "Na worunntum nnyɛ iyi ekesi dɛ me elderfo no benya tum akyɛdze efi sor."
                },
                {
                    "number": 12,
                    "text": "Na hwɛ, sɛ wodzi nokwar na susuampaara dɛ wɔkɔ do brɛ hɔnho adze wɔ m’enyim a, mesiesie endowment kɛsenara nye nhyira a mubohue egu hɔn do."
                },
                {
                    "number": 13,
                    "text": "Dɛm ntsi, ohia ma me dɛ me elderfo no bɔtweɔn hyɛber kakra, ansaana wɔapon Zion."
                },
                {
                    "number": 14,
                    "text": "Na hwɛ, moronnhwehwɛ mmfi hɔn nsamu mma wɔnnkõ Zion akõ no; na dɛ mbrɛ mekãe wɔ mbrasɛm dadaw no mu no, dɛmara so na mebɛyɛ—Mobɔ kõ hom kõ."
                },
                {
                    "number": 15,
                    "text": "Hwɛ, masoma ɔsɛɛfo no dɛ ɔnkɔ nkɛsɛɛ na ɔnyɛ m’atamfo afoafo; na ɔnnkedzi mfe pii na woeyi hɔn efi hɔ amma woeenngu m’egyapadze ho fĩ, na wɔaannkã ebususɛm enntsia me dzin wɔ nsaase a mehyira do ama dɛ wɔmboaboa m’ahotseweefo ano wɔ hɔ no."
                },
                {
                    "number": 16,
                    "text": "Hwɛ, mahyɛ m’akowaa Joseph Smith, Kakraba dɛ ɔnse me fie mu dɔm, m’akõfo mpo, me mberantsɛ, nye hɔn a hɔn enyi efir kakra no, dɛ wɔmboa hɔn ano na wɔnkɔ nkɔpon mo nkorɔfo, na wombubu m’atamfo hɔn abantsentsen nyina ngu famu, na wɔmbɔ hɔn aweɔmfo no mpetse;"
                },
                {
                    "number": 17,
                    "text": "Mbom me fie mu dɔm no enntsie me nsɛm."
                },
                {
                    "number": 18,
                    "text": "Mbom susuampaara dɛ binom wɔ hɔ a woetsie me nsɛm no, sɛ wɔkɔ do dzi nokwar a, mesiesie nhyira nye endowment ama hɔn."
                },
                {
                    "number": 19,
                    "text": "Matse hɔn mpaabɔ, na mebɛgye hɔn afɔrbɔ; na oye ma me dɛ wɔama wɔatsena hɔ dze ebodu sesei ama wɔdze asɔ hɔn gyedzi ahwɛ."
                },
                {
                    "number": 20,
                    "text": "Na afei, nokwar, mese hom dɛ, medze mbrasɛm rema hom, na hom mu dodow biara a wɔaba ha na wobotum atsena mantɔw mu ha no, wɔmma wɔntsena;"
                },
                {
                    "number": 21,
                    "text": "Na hɔn a wonnkotum atsena a wɔwɔ ebusua ebusua wɔ boka mantɔw mu no, hom mma wontsintsim hyɛber kakra nkesi dɛ m’akowaa Joseph bɛkyerɛ hɔn dza wɔnyɛ;"
                },
                {
                    "number": 22,
                    "text": "Na mubotu no fo wɔ dɛm asɛm yi ho, na ndzɛmba biara a ɔdze bɛkyerɛ hɔn no bɛhyɛ mã."
                },
                {
                    "number": 23,
                    "text": "Na hom mma mo nkorɔfo a wɔtse mantɔw mu ha nyinara ndzi nokwar na wɔmbɔ mpaa, na wɔmbrɛ hɔnho adze wɔ m’enyim, amma wɔaannda ndzɛmba a meeyi akyerɛ hɔn no edzi annkyerɛ hɔn kɛpem dɛ ɔbɛyɛ nyansadze wɔ mo mu."
                },
                {
                    "number": 24,
                    "text": "Mma hom nnkã atsɛmbu ho nsɛm, nna mma hom mmfa gyedzi nye ndwuma akɛse nnhyehyɛ homho, mbom hom ntɔ hom bo mboaboa hom ano ara yie wɔ mantɔw kor mu dɛ mbrɛ hom botum, dɛ mbrɛ nkorɔfo no hɔn tsema bɛma ho kwan no;"
                },
                {
                    "number": 25,
                    "text": "Na hwɛ, mebɛma hom enya enyimpa na adom wɔ hɔn enyi do, ama hom ahom wɔ asomdwee na bambɔ, ber a hom rekasa kyerɛ nkorɔfo dɛ: Hom mbu atsɛn tsenenee na hom ndzi pɛrpɛr mma hɛn dɛ mbrɛ mbra no se, na wontua bɔn a wɔdze ayɛ hɛn no ho kaw."
                },
                {
                    "number": 26,
                    "text": "Afei, hwɛ, mese hom, m’anyɛnkofo dɛ, dɛm kwan yi na hom nam do benya enyimpa wɔ nkorɔfo no enyi do, kɛpem dɛ Israel nsordaafo bɔdɔr."
                },
                {
                    "number": 27,
                    "text": "Na ofi ber to ber mobɔgow nkorɔfo no hɔn akoma, dɛ mbrɛ mogoow Pharaoh n’akoma, kɛpem dɛ m’akowaa Joseph Smith, Kakraba nye me elderfo benya ber aboaboa me fie mu dɔm ano."
                },
                {
                    "number": 28,
                    "text": "Na wɔasoma enyansafo ma wɔakɛyɛ dza mahyɛ hɔn a ɔfa asaase a ɔwɔ Jackson mansin nye amansin a etwa ho ehyia no no ntɔe ho no."
                },
                {
                    "number": 29,
                    "text": "Na ɔyɛ me pɛ dɛ wɔtɔ dɛm nsaase yinom; na wɔtɔ wie a wɔmma ahotseweefo no mfa dɛ mbrɛ mbra a medze ama no a ɔfa etuhoakyɛ no kyerɛ."
                },
                {
                    "number": 30,
                    "text": "Na wɔatɔ asaase no ewie no, meremmfa afɔdzi biara mma Israel nsordaafo no dɛ wɔafa hɔnankasa hɔn nsaase a wɔdze hɔn sika atɔ no dada, na woebubu m’atamfo hɔn abantsentsen a ɔwɔ do no, na wɔabɔ hɔn aweɔmfo no apetse, na woridzi m’atamfo hɔn wer, dze ekesi ebusuasantsen ebiasa na anan a wokyir me no do."
                },
                {
                    "number": 31,
                    "text": "Mbom, odzi kan, wɔmma mo nsordaafo no ndɔr, na wɔmma wɔntsew hɔnho wɔ m’enyim, ama wɔaabɛyɛ fɛw dɛ ewia, na hɔn enyim aatsew dɛ bosoom, ama ne mfrankaa ayɛ aman nyina hu;"
                },
                {
                    "number": 32,
                    "text": "Ama wɔahyɛ ahenman nyina a ɔwɔ wiadze yi mu ma wɔaagye ato mu dɛ Zion ahenman no yɛ hɛn Nyankopɔn nye ne Christ hɔn ahenman ara ampa; dɛm ntsi, hom mma yendzi ne mbra do."
                },
                {
                    "number": 33,
                    "text": "Nokwar, mese hom dɛ, obeye ama me dɛ m’asɔr no mu elderfo a wodzi kan no hɔn nsa bɛkã hɔn endowment a ofi sor no wɔ me fie, dza mahyɛ dɛ wonsi mma me dzin wɔ Kirtland asaase do no."
                },
                {
                    "number": 34,
                    "text": "Na sɛ wɔpon Zion a, ekyir no hom mfa dɛm mbrasɛm a medze ama a ɔfa Zion ne mbra ho no ndzi dwuma ma ɔnhyɛ mã."
                },
                {
                    "number": 35,
                    "text": "Ɔfrɛ da no aba, na mbom da a wɔdze yiyi mu so ne mber aso; na hom mma wɔnsan mu nyiyi hɔn a wodzi mu no."
                },
                {
                    "number": 36,
                    "text": "Na wɔnam Sunsum no ne ndze do bɛda no edzi akyerɛ m’akowaa, hɔn a wɔasan mu eyi hɔn no; na wɔbɛtsew hɔn ho;"
                },
                {
                    "number": 37,
                    "text": "Na susuampaara dɛ wobedzi afotu a wɔdze ma hɔn do no, nda kakra ekyir no, wobenya tum dze ayɛ ndzɛmba nyina a ɔfa Zion ho."
                },
                {
                    "number": 38,
                    "text": "Na bio, mese hom dɛ, hom mper nhwehwɛ asomdwee, nnyɛ dɛ wɔdze rema nkorɔfo a wɔatseetsee hom no nkõ, mbom hom mbisa mma nkorɔfo nyina;"
                },
                {
                    "number": 39,
                    "text": "Na hom mma asomdwee frankaa do, na hom mbɔ asomdwee ho dawur nkodu asaase ano nyina;"
                },
                {
                    "number": 40,
                    "text": "Na hom nye nkorɔfo a wɔatseetsee hom no nyɛ asomdwee nhyehyɛɛ, dɛ mbrɛ Sunsum no ne ndze a ɔwɔ hom mu no se hom, na ndzɛmba nyina bɔbɔ mu edzi dwuma dze ama hom yieyɛ."
                },
                {
                    "number": 41,
                    "text": "Dɛm ntsi, hom ndzi nokwar; na hom nhwɛ na wonhu dɛ, menye hom wɔ hɔ kesi ewiei. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/106": {
            "uri": "/study/scriptures/dc-testament/dc/106",
            "title": "Nkyerɛkyerɛ na Ahyɛmudzi 106",
            "data_type": "chapter",
            "chapter_name": "Ɔfã 106",
            "chapter_summary": [
                "1–3, Wɔfrɛ Warren A. Cowdery dɛ ɔnhwɛ asɔr a ɔwɔ apaamu hɔ no do; 4–5, Mbae a Otsĩa Ebien no remmba kan mba no do dɛ owifo; 6–8, Nhyira kɛse bedzi hɔn a wɔsom nokwar mu wɔ asɔr no mu no hɔn ekyir."
            ],
            "verses": [
                {
                    "number": 1,
                    "text": "Ɔyɛ me pɛ dɛ wobeyi m’akowaa Warren A. Cowdery na wɔahyɛ no sɔfopanyin ma ɔahwɛ m’asɔr a ɔwɔ Fahodzi asaase do no nye mantɔw a etwa ho ehyia no do."
                },
                {
                    "number": 2,
                    "text": "Na ɔnkã m’asɛmpa a ɔwɔ hɔ daapem no, ɔmma ne ndze do mbɔ nkorɔfo kɔkɔ, nnyɛ nankasa ne mbew do nko, na mbom wɔ amansin a etwa ho ehyia no so mu;"
                },
                {
                    "number": 3,
                    "text": "Na ɔmfa ne mber nyina nyɛ ɔfrɛ krɔnkrɔn a ɔkrɔn yi, dza emi medze ama no sesei yi, na onsi nketse nhwehwɛ sor ahenman no na no mu ndzeyɛtsenenee no, na wɔdze ndzɛmba nyina a ohia bɛkã no ho; osiandɛ odwumayɛnyi n’apaadze sɛ no."
                },
                {
                    "number": 4,
                    "text": "Na bio, nokwar, mese hom dɛ, Ewuradze ne mbae no abɛn, na ɔbɛfa wiadze mprase dɛ anago owifo—"
                },
                {
                    "number": 5,
                    "text": "Dɛm ntsi, hom mbɔ hom asen do, ama hom aayɛ kan mba, na dɛm da no nnkɛfa hom mprase dɛ owifo."
                },
                {
                    "number": 6,
                    "text": "Na bio, nokwar, mese hom dɛ, sor dzii dɛw ber a m’akowaa Warren bɔɔ no mu adze ma m’ahempoma no, na ɔtwẽe noho fii nyimpa ne ndzeyɛbɔn ho no."
                },
                {
                    "number": 7,
                    "text": "Dɛm ntsi, nhyira akã m’akowaa Warren, na mubohu no mbɔbɔr; na ɔmmfa ho dɛ ndzɛmba hun ahyɛ n’akoma mu mã, susuampaara dɛ ɔbɛbrɛ noho adze wɔ m’enyim no, mebɛma no do."
                },
                {
                    "number": 8,
                    "text": "Na mebɛma no adom na awerɛhyɛmu wɔ beebiara a obegyina; na sɛ ɔkɔ do yɛ dasegyefo nokwafo na ɔyɛ kan dze ma asɔr no a, mesiesie ahenkyɛw ato hɔ ama no wɔ m’Egya fie mu. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/107": {
            "uri": "/study/scriptures/dc-testament/dc/107",
            "title": "Nkyerɛkyerɛ na Ahyɛmudzi 107",
            "data_type": "chapter",
            "chapter_name": "Ɔfã 107",
            "chapter_summary": [
                "1–6, Asɔfodzi ahorow ebien na ɔwɔ hɔ; Melchizedek dze na Aaron dze; 7–12, Hɔn a wokura Melchizedek asɔfodzi no wɔ tum dɛ wodzi dwuma wɔ Asɔr no mu dzibew nyina mu; 13–17, Bishop na n’apamfo na wɔhwɛ Aaron Asɔfodzi no do, dza odzi enyido ayɛdze ho dwuma no; 18–20, Melchizedek Asɔfodzi no na okura sunsum mu nhyira nyina ne nsaafee no; Aaron Asɔfodzi no na okura abɔfo hɔn som ne nsaafee; 21–38, President a Odzi Kan na n’Apamfo no, Duebien no, nye Eduosuon, hɔn a wɔbɔmu yɛ quorumfo banodzifo ahorow no, hɔn na ɔwɔ dɛ wɔbɔ adwenpɔw wɔ biribiara ho wɔ koryɛ na tseneneeyɛ mu; 39–52, Patriarch nhyehyɛɛ no fi Adam aber do dze kesi Noah aber do; 53–57, Tsetseberdo Ahotseweefo no hyiaa mu wɔ Adam-ondi-Ahman, na Ewuradze yii noho kyerɛɛ hɔn; 58–67, Duebien no wɔ dɛ wɔdze Asɔr no mu dzibew dzifo no sisi hɔn sibew do; 68–76, Bishopfo no nye atsɛmbuafo wɔ Israel; 77–84, President a Odzi Kan no na n’Apamfo no nye Duebien no na wɔbɔmu yɛ Asɔr n’asɛndzifo tsitsir; 85–100, Asɔfodzi presidentfo no na wɔhwɛ hɔnara quorum ahorow no do."
            ],
            "verses": [
                {
                    "number": 1,
                    "text": "Asɔfodzi ahorow ebien na ɔwɔ asɔr no mu, ɔno nye Melchizedek na Aaron dze a Levitical Asɔfodzi kã ho bi."
                },
                {
                    "number": 2,
                    "text": "Siantsir a dza odzi kan no wɔfrɛ no Melchizedek Asɔfodzi no nye dɛ Melchizedek no nna ɔyɛ sɔfopanyin kɛse bi."
                },
                {
                    "number": 3,
                    "text": "Ansaana wɔrobɔwo no no, nna dzin a wɔdze frɛ no nye Asɔfodzi Krɔnkrɔn a ɔwɔ Nyankopɔn ne Ba no ne Nhyehyɛɛ do."
                },
                {
                    "number": 4,
                    "text": "Mbom ɔnam dɛ wɔpɛ dɛ wodzi Nyame Tumfo no ne dzin nyi anaa wobu no ntsi, aama woekwetsir dɛ nkorɔfo bɔbobɔ ne dzin basabasa ntsi, tsetseberdo asɔr no dze Melchizedek ne dzin too dɛm asɔfodzi no, anaa wɔfrɛɛ no Melchizedek Asɔfodzi."
                },
                {
                    "number": 5,
                    "text": "Tumdzi nye dzibewdzi biara a ɔwɔ asɔr no mu no fam dɛm asɔfodzi yi ho."
                },
                {
                    "number": 6,
                    "text": "Mbom asɔfodzi no wɔ mu nkyɛmu ebien anaadɛ etsitsir ebien—kor nye Melchizedek Asɔfodzi na kor so nye Aaron Asɔfodzi anaadɛ Levitical Asɔfodzi."
                },
                {
                    "number": 7,
                    "text": "Elder dzibew hyɛ Melchizedek Asɔfodzi ase."
                },
                {
                    "number": 8,
                    "text": "Melchizedek Asɔfodzi no wɔ tum dɛ ɔyɛ asɔr no ne president na n’apamfo no, na ɔwɔ tum na tumdzi dɛ ɔhwɛ asɔr no mu dzibewdzi nyina do wɔ mber biara mu wɔ wiadze yi mu, na ɔyɛ sunsum mu ndzɛmba so."
                },
                {
                    "number": 9,
                    "text": "Asɔfodzi a Ɔkrɔn no ne President na n’Apamfo no a ɔwɔ Melchizedek nhyehyɛɛ mu no, no wɔ kwan dɛ wodzi dwuma wɔ asɔr no mu dzibew nyina hyɛ hɔn nsa."
                },
                {
                    "number": 10,
                    "text": "Asɔfompanyin a wɔwɔ Melchizedek Asɔfodzi nhyehyɛɛ do no mu no hɔn gyinabew ma hɔn kwan ma wodzi dwuma biara a asɔr no mu president na n’apamfo no bɛkyerɛ, dza ɔfa sunsum mu ndzɛmba ho, na wotum so yɛ elder, ɔsɔfo (a ɔyɛ Levitical nhyehyɛɛ no), kyerɛkyerɛnyi, deacon nye asɔrba biara so ne dzibew mu."
                },
                {
                    "number": 11,
                    "text": "Elder wɔ ho kwan dɛ sɛ sɔfopanyin no nnyi hɔ a ogyina n’ananmu dzi dwuma."
                },
                {
                    "number": 12,
                    "text": "Ɔsɔfopanyin na elder na ɔwɔ dɛ wɔyɛ sunsum mu ndzɛmba ho dwuma, dza asɔr no n’ahyɛmudzi na mbrasɛm ma ho kwan no; sɛ banodzifo a hɔn dzibew krɔn sen hɔn no mu biara nnyi hɔ a, wɔwɔ ho kwan dɛ wodzi dwuma biara."
                },
                {
                    "number": 13,
                    "text": "Asɔfodzi a otsĩa ebien no wɔfrɛ no Aaron Asɔfodzi, osiandɛ wɔdze maa Aaron nye n’asefo wɔ hɔn ebusuasantsen nyina."
                },
                {
                    "number": 14,
                    "text": "Siantsir a wɔfrɛ no asɔfodzi kuma no nye dɛ, ɔfam dza ɔkrɔn no anaadɛ Melchizedek Asɔfodzi no ho, na wɔwɔ tum dɛ wɔyɛ enyido ayɛdze no."
                },
                {
                    "number": 15,
                    "text": "Bishop na n’apamfo no nye asɔfodzi yi ne, president na n’apamfo na wokura dɛm asɔfodzi yi ho nsaafee anaadɛ tumdzi."
                },
                {
                    "number": 16,
                    "text": "Obiara nnyi mbra mu kwan wɔ dzibew yi ho dɛ obokura asɔfodzi yi ho nsaafee, gyedɛ ɔyɛ Aaron n’asenyi ankasa."
                },
                {
                    "number": 17,
                    "text": "Mbom dɛ ma Melchizedek Asɔfodzi mu sɔfopanyin wɔ tum dɛ odzi dwuma a ɔwɔ asɔfodzi kuma no mu nyina, sɛ Aaron n’asenyi ankasa nnyi hɔ a, otum yɛ edwuma wɔ bishop dzibew mu, sɛ, wɔafrɛ no na woeyi no esi hɔ na Melchizedek Asɔfodzi no president na n’apamfo no dze nsa egu no do dze dɛm asɔfodzi tum yi ama no a."
                },
                {
                    "number": 18,
                    "text": "Tum na tumdzi a asɔfodzi a ɔkrɔn no, anaadɛ Melchizedek Asɔfodzi no wɔ nye dɛ obokura asɔr no mu sunsum mu nhyira nyina ne nsaafee—"
                },
                {
                    "number": 19,
                    "text": "Dɛ wobɛnya ndzinoa dze ehu sor ahenman no mu esumasɛm, wobue sor ma hɔn, wotum nye ɔdodow nhyiamu mba nye Abakamba no n’asɔrmba kasa, na ɔma wotum ba Nyame Egya no nye Jesus a ɔyɛ ahyɛmu fofor no ne ntamugyinanyi no enyim na wɔnye hɔn kasa."
                },
                {
                    "number": 20,
                    "text": "Tum na tumdzi a asɔfodzi kuma no, anaadɛ Aaron Asɔfodzi no na okura abɔfosom ho nsaafee, wɔyɛ enyido ayɛdze, wɔkã asɛmpa no, wonuma hɔn a woenu hɔnho no dze hɔn kɔ bɔnfakyɛ mu, dɛ mbrɛ ahyɛmudzi na mbrasɛm ma ho kwan dɛ wɔnyɛ no."
                },
                {
                    "number": 21,
                    "text": "Ohia dɛ woyi presidentfo, anaadɛ banodzi dzibewdzifo no fi nkorɔfo a woeyi hɔn esi hɔ dze nsa egu hɔn do na wɔdze dzibew horow yinom ahyɛ hɔn nsa dada no fi dɛm asɔfodzi ebien yi mu."
                },
                {
                    "number": 22,
                    "text": "Melchizedek Asɔfodzi no mu no, asɔr no nyina bɔ mu dze gyedzi na mpaabɔ fua Asɔfompanyin Banodzifo baasa no a, kuw yi asan mu eyi hɔn na wɔahyɛ hɔn akɔ dɛm dzibew no mu dɛ wɔnyɛ Asɔr no ne President na n’Apamfo hɔn quorum."
                },
                {
                    "number": 23,
                    "text": "Apamfo akwantufo duebien no na wɔfrɛ hɔn Asomafo Duebien no, anaadɛ Christ ne dzin ho adasegyefo soronko a wɔwɔ wiadze nyina mu—dɛm na ɔma nsonsonee ba hɔn na wɔ nkorɔfo a wɔafrɛ hɔn dze hɔn esisi gyinabew ma wodzi dwuma horow wɔ asɔr no mu."
                },
                {
                    "number": 24,
                    "text": "Na hɔn so wɔ yɛ quorum bi a wɔwɔ tum kor noara a dɛm eguamutsenafo baasa a wɔakã hɔn ho asɛm dada no wɔ no."
                },
                {
                    "number": 25,
                    "text": "Eduosuonfo no so wɔafrɛ hɔn dɛ wɔmbɔ asɛmpa no dawur, na wɔnyɛ adasegyefo soronko mma Amanamamfo a wɔwɔ wiadze nyina mu no—dɛm na ɔma nsonsonee ba hɔn nkorɔfo a wɔafrɛ hɔn dze hɔn esisi gyinabew horow ma wodzi dwuma wɔ asɔr no mu."
                },
                {
                    "number": 26,
                    "text": "Na hɔn so wɔ yɛ quorum bi a wɔwɔ tum kor noara a dɛm adasegyefo soronko Duebien no anaadɛ Asomafo no a wɔabɔ hɔn dzin seseiara no wɔ."
                },
                {
                    "number": 27,
                    "text": "Na adwen pɔw biara a quorum yinom mu obiara bɔbɔ no ɔwɔ dɛ hɔn nyina hɔn ndze yɛ kor; ɔkyerɛ dɛ, ɔsɛ dɛ ankorankor biara a ɔwɔ quorum no mu no n’adwen nye obiara n’adwen pɔw a wɔabɔ no bɛsaa wɔ nhyehyɛɛ biara a wɔbɛyɛ ho ama tum na ahoɔdzen aaba nhyehyɛɛ no mu a ɔkyerɛ dɛ ankorankor biara n’ano wɔ mu—"
                },
                {
                    "number": 28,
                    "text": "Hɔn mu dodow botum ehyia mu edzi dwuma, sɛ ɔba no dɛ hɔn nyinara nnkotum ehyia mu a."
                },
                {
                    "number": 29,
                    "text": "Gyedɛ ɔtse dɛm, na ɔnntse dɛm a, nhyira remmba dɛm nhyehyɛɛ no do dɛ mbrɛ president baasa no hɔn quorum dze no tse tsetseberdo no, hɔn a wɔnam Melchizedek nhyehyɛɛ do hyɛɛ hɔn asɔfo no, na wɔyɛ nkorɔfo a wɔtsen na wɔyɛ krɔnkrɔn."
                },
                {
                    "number": 30,
                    "text": "Na ɔsɛ dɛ dɛm quorum yinom, anaadɛ hɔn mu kor biara dze tseneneeyɛ, krɔnkrɔnyɛ, na ɔwɔ akoma a ɔyɛ botoo, ɔdwe, penkyɛr na gyedzi, ɔbrapa, nyimdzee, enyidahɔ, abotar, nyamesompa, enuadɔ na ayamuyie dze bɔ adwen pɔw biara."
                },
                {
                    "number": 31,
                    "text": "Osiandɛ anohoba no nye dɛ, sɛ dɛm ndzɛmba yinom dɔɔ sõ wɔ hɔn mu a, wɔrennyɛ hɔn a wɔnnsow aba wɔ Ewuradze ne nyimdzee ho."
                },
                {
                    "number": 32,
                    "text": "Na sɛ ɔba no dɛ quorum yinom mu bi bɔ adwen pɔw bi a ɔnntsen a, ɔwɔ dɛ wɔdze ba quorum horow no nyina enyim, hɔn a wɔyɛ asɔr no ne banodzifo a wokitsa tum wɔ sunsum mu dwumadzi ho no nhyiamu kɛse enyim; ɔnntse dɛm a, nkyɛ worunntum nnsan nka asɛm a wɔabɔ ho pɔw no ho asɛm."
                },
                {
                    "number": 33,
                    "text": "Duebien no nye Abaguafo Banodzifo Etsitsir Akwantufo no, wodzi dwuma wɔ Ewuradze ne dzin mu, dɛ mbrɛ Asɔr ne President na n’Apamfo no bɛkyerɛ hɔn, dɛ mbrɛ nhyehyɛɛ a ofi sor no tse; dɛ wɔbɛkyekyer asɔr na wɔahwɛ ma dwumadzi a ɔwɔ mu nyina abɛyɛ kor wɔ aman nyina mu, odzi kan, kɔ Amanamamfo mu, na otsĩa ebien kɔ Jewfo hɔ."
                },
                {
                    "number": 34,
                    "text": "Eduosuon no dzi dwuma wɔ Ewuradze ne dzin mu dɛ mbrɛ Duebien no anaadɛ Abaguafo Etsitsir a wotu kwan no bɛkyerɛ hɔn wɔ asɔr no ne nhyehyɛɛ nye no mu dwumadzi kor no ara a ɔwɔ aman nyina mu, odzi kan, kɔ Amanamamfo mu, na afei, kɔ Jewfo hɔ—"
                },
                {
                    "number": 35,
                    "text": "Wɔsoma Duebien no a wokitsa nsaafee no ma wɔkɛkã Jesus Christ n’asɛmpa no dze bue kwan no, odzi kan, wɔ Amanamamfo mu, na afei, Jewfo mu."
                },
                {
                    "number": 36,
                    "text": "Abaguafo etsitsir a wɔtse Zion ne stake horow do no bɔ mu yɛ quorum a ɔnye presidentfo hɔn quorum no anaadɛ abaguafo etsitsir a wotu kwan no wɔ tumdzi kor no ara a wɔdze dzi asɔr no mu dwuma, wɔ hɔn adwen pɔw ne mbɔe mu."
                },
                {
                    "number": 37,
                    "text": "Abaguafo etsitsir a wɔtse Zion ne stake horow do so bɔ mu yɛ quorum a wɔwɔ dɛm tumdzi kor no ara wɔ asɔr no mu dwumadzi mu, na wɔnye hɔn yɛ hɔn nhyehyɛɛ biara a wɔdze kɔto abaguafo Duebien a wɔwɔ stake a ɔwɔ Zion no enyim."
                },
                {
                    "number": 38,
                    "text": "Ɔyɛ abaguafo etsitsir a wotu kwan no hɔn edwuma dɛ sɛ wohia mboa a, wobisa fi Eduosuon no hɔ nko, ma wɔboa hɔn wɔ hɔn ɔfrɛ ne dwumadzi pii a wɔwɔ dzi mu, dɛ, wɔkã asɛmpa no na wɔyɛ asɛmpa ayɛdze no kyɛn dɛ wɔbɛfrɛ binom."
                },
                {
                    "number": 39,
                    "text": "Ɔyɛ Duebien no a wɔwɔ asɔr no nkorbata akɛse nyina mu no hɔn edwuma dɛ wɔnam nyikyerɛ kwan do hyɛ asɛnkãfo asomfo—"
                },
                {
                    "number": 40,
                    "text": "Dɛm asɔfodzi yi ne nhyehyɛɛ no woesi no pi ma oeefi egya nsamu akɔ babanyin hɔ, na odzi wɔ aba a wɔsaan mu yii no no n’asefo ankasa, hɔn a wɔbɔɔ hɔn anohoba no."
                },
                {
                    "number": 41,
                    "text": "Dɛm nhyehyɛɛ yi, wɔhyehyɛɛ no Adam aber do dze sianee fi ebusuasantsen kor do baa ebusuasantsen kor so do wɔ dɛm kwan yi do:"
                },
                {
                    "number": 42,
                    "text": "Ofi Adam do kɔr Seth do, a Adam hyɛɛ no sɔfo ber a nna oedzi mfe eduosia akron, na ohyiraa no no, ne mfe ebiasa ansaana oruwu no (Adam), na ɔnam n’egya do na ne nsa kãa Nyankopɔn n’anohoba no, na dɛ n’asefo na Ewuradze asan mu eyi hɔn dɛ wonkura do nkesi asaase n’ewiei;"
                },
                {
                    "number": 43,
                    "text": "Osiandɛ ɔno (Seth) yɛ nyimpa a odzi mu, nna ɔsɛ n’egya papaapa, na ne nsunsuando nye dɛ ne ndzeyɛɛ nyina tse dɛ n’egya, na dza wɔnam do dze hu ɔno na n’egya ara nye ne mfe."
                },
                {
                    "number": 44,
                    "text": "Na ber a Enos dzii mfe ɔha eduasa anan na abosoom anan ara na Adam dze ne nsa guu no do hyɛɛ no sɔfo."
                },
                {
                    "number": 45,
                    "text": "Ber a Cainan dzii mfe eduanan no Nyankopɔn frɛɛ no wɔ sar no do, na ohyiaa Adam ber a nna orutu kwan akɔ Shedolamak mbew do no. Na ber a ne nsa kãa n’asɔfohyɛ no nna oedzi mfe eduowɔtwe esuon."
                },
                {
                    "number": 46,
                    "text": "Ber a Mahalaleel dzii mfe ahaanan eduokron esia na nda esuon no, Adam dze ne nsa guu no do hyɛɛ no sɔfo, na ɔnoara so na ohyiraa no."
                },
                {
                    "number": 47,
                    "text": "Ber a Jared dzii mfe ahaebien no, Adam dze ne nsa guu no do hyɛɛ no sɔfo, na ɔnoara so na ohyiraa no."
                },
                {
                    "number": 48,
                    "text": "Enoch dzii mfe eduonu enum no, Adam dze ne nsa guu no do hyɛɛ no sɔfo; na odzii mfe eduosia enum no, Adam hyiraa no."
                },
                {
                    "number": 49,
                    "text": "Na ohun Ewuradze, na ɔnye no nantsewee, na mber nyina nna ɔwɔ n’enyim; na ɔnye Nyankopɔn nantseew mfe ahaebiasa eduosia enum, a ɔkyerɛ dɛ nna oedzii mfe ahaanan eduasa ber a wɔsakyeer no a wɔannsɔ owu."
                },
                {
                    "number": 50,
                    "text": "Methuselah dzii mfe ɔha no na Adam dze ne nsa guu no do hyɛɛ no sɔfo."
                },
                {
                    "number": 51,
                    "text": "Lamech dzii mfe eduasa ebien no na Seth dze ne nsa guu no do hyɛɛ no sɔfo."
                },
                {
                    "number": 52,
                    "text": "Noah dzii mfe du no na Methuselah dze ne nsa guu no do hyɛɛ no sɔfo."
                },
                {
                    "number": 53,
                    "text": "Ber a aka mfe ebiasa ma Adam ewu no, ɔfrɛɛ Seth, Enos, Cainan, Mahalaleel, Jared, Enoch na Methuselah a nna hɔn nyina yɛ asɔfompanyin no, nye n’asefo nkaa nyina a wɔyɛ atseneneefo no na ɔnye hɔn kɔr mbɔnsa a ɔwɔ Adam-ondi-Ahman no mu na ɔdze ne nhyira a odzi ekyir no maa hɔn."
                },
                {
                    "number": 54,
                    "text": "Na Ewuradze yii noho kyerɛɛ hɔn, na wɔsoɛree hyiraa Adam, na wɔfrɛɛ no Michael, ɔhenbabanyin, bɔfopanyin."
                },
                {
                    "number": 55,
                    "text": "Ewuradze kyekyee Adam no werɛ, na ɔsee no dɛ: Meeyi wo esi hɔ dɛ ebɛyɛ edzikanyi; aman pii befi wo mu aba, na ɔwo yɛ hɔn do ɔhenbabanyin afebɔɔ."
                },
                {
                    "number": 56,
                    "text": "Na Adam soɛree gyinaa mboanofo no finimfin; nna Sunsum Krɔnkrɔn no ahyɛ no mã, ammfa no ho koraa dɛ oenyin posoposo, ɔhyɛɛ nkɔm wɔ dza ɔbɛba n’asefo do dze kesi ebusuasantsen a wɔbɛba ekyir yi do ho."
                },
                {
                    "number": 57,
                    "text": "Ndzɛmba yinom no wɔakyerɛw ne nyina wɔ Enoch no nwoma mu, na wɔbɛgye ho dase ne mber pa mu."
                },
                {
                    "number": 58,
                    "text": "Ɔyɛ Duebien no so hɔn edwuma dɛ wɔhyɛ asɔfo na wɔdze sisi hɔn dzibew horow a ɔwɔ asɔr no mu no do, dɛ mbrɛ nyikyerɛ no se:"
                },
                {
                    "number": 59,
                    "text": "Dze kɛma Christ n’asɔr a ɔwɔ Zion asaase do, dɛ wɔmfa nkã asɔr ne mbra a ɔwɔ asɔr no dwumadzi ho no ho—"
                },
                {
                    "number": 60,
                    "text": "Nokwar, mese hom dɛ; Dɔm Ewuradze na ɔse, ɔwɔ dɛ wonya elderfo banodzifo ma wɔhwɛ hɔn a wogyinagyina elder dzibew wɔ asɔr no mu no do."
                },
                {
                    "number": 61,
                    "text": "Na asɔfo so a wɔbɔhwɛ asɔfo no hɔn dzibew do;"
                },
                {
                    "number": 62,
                    "text": "Na akyerɛkyerɛfo so a wɔbɔhwɛ hɔn a wogyina kyerɛkyerɛnyi dzibew do, nye deaconfo so dɛmara—"
                },
                {
                    "number": 63,
                    "text": "Dɛm ntsi, ofi deacon do kɔ kyerɛkyerɛnyi do; na ofi kyerɛkyerɛnyi do akɔ sɔfo do, na ofi sɔfo do akɔ elder do; ankorankor biara dɛ ma wɔdze no besi no, dɛ mbrɛ ahyɛmudzi na mbrasɛm a ɔwɔ asɔr no mu tse."
                },
                {
                    "number": 64,
                    "text": "Nkyii nna aba Asɔfodzi a Ɔkrɔn no do, dza ɔsõ kyɛn ne nyina no."
                },
                {
                    "number": 65,
                    "text": "Dɛm ntsi, obehia dɛ woyi obi so fi Asɔfodzi a Ɔkrɔn no mu ma ɔhwɛ Asɔfodzi no do, na wɔbɛfrɛ no Asɔr no mu Asɔfodzi a Ɔkrɔn hɔn President."
                },
                {
                    "number": 66,
                    "text": "Anaa yɛbɛkã dɛ Asɔr no mu Ɔsɔfopanyin Banodzinyi a ɔhwɛ Asɔfodzi a Ɔkrɔn no do."
                },
                {
                    "number": 67,
                    "text": "Dɛm nyimpa yi ara so na ɔhwɛ ayɛdze nyina ne nyɛe na ɔdze ne nsa gu nkorɔfo do, hyira asɔr no."
                },
                {
                    "number": 68,
                    "text": "Dɛm ntsi, bishop ne dzibew nye no nnyɛ pɛr; osiandɛ bishop ne dzibew nye dɛ ɔhwɛ honam afamu ndzɛmba do;"
                },
                {
                    "number": 69,
                    "text": "Eso otwar dɛ woyi bishop fi Asɔfodzi a Ɔkrɔn no mu, gyedɛ ɔyɛ Aaron n’asenyi ankasa;"
                },
                {
                    "number": 70,
                    "text": "Na gyedɛ ɔyɛ Aaron n’asenyi ankasa, ɔnntse dɛm a, onnkotum ekura dɛm asɔfodzi ho nsaafee no."
                },
                {
                    "number": 71,
                    "text": "Naaso, wotum san mu yi ɔsɔfopanyin, kyerɛ dɛ, obi a ɔwɔ Melchizedek nhyehyɛɛ no mu no si hɔ, ma ɔsom wɔ dɛm honam afamu ndzɛmba no, na ɔbɛfa Sunsum nokwafo no do enya nyimdzee wɔ dɛm ndzɛmba no ho;"
                },
                {
                    "number": 72,
                    "text": "Na afei so ɔbɛyɛ ɔtsɛmbuafo wɔ Israel mu, a ɔbɛyɛ asɔr no n’edwuma, dɛ ɔbɛtsena ase edzi mbratofo nsɛm na oetsie adasegyefo hɔn dasee a wɔdze bɛba abɔto ɔno na n’apamfo a oeyi hɔn anaa oribeyi hɔn efi asɔr no mu elderfo mu ma wɔaboa no no hɔn enyim ma woebua asɛm no wɔ mbra kwan do."
                },
                {
                    "number": 73,
                    "text": "Iyi nye bishop a ɔnnyɛ Aaron n’asenyi ankasa, na mbom wɔahyɛ no Asɔfodzi a Ɔkrɔn a ɔwɔ Melchizedek nhyehyɛɛ no mu no ne dwuma."
                },
                {
                    "number": 74,
                    "text": "Dɛm na ɔbɛyɛ ɔtsɛmbuafo, ɔdodow ɔtsɛmbuafo mpo wɔ nkorɔfo a wɔwɔ Zion no mu, anaadɛ stake a ɔwɔ Zion no mu, anaa asɔr no nkorbata biara a woetu no esi hɔ wɔ dɛm ɔsomdwumadzi yi mu no, kɛpem dɛ wɔbɛtserɛw Zion no nkorbata mu ma ekehia dɛ wonya bishop anaa atsɛmbuafo wɔ Zion anaa beebi so."
                },
                {
                    "number": 75,
                    "text": "Na susuampaara dɛ wobenya bishopfo binom so akã ho no, hɔn nyinara bedzi dwuma wɔ dzibew kor no ara mu."
                },
                {
                    "number": 76,
                    "text": "Mbom Aaron n’asenyi ankasa dze, ɔwɔ mbra mu kwan dɛ ɔbɛkã president na n’apamfo ho, na okura dɛm dwumadzi yi ne nsaafee, dɛ nonko gyina dɛm bishop dzibew yi wɔ ber a apamfo biara nnkã no ho, gyedɛ ɔba no dɛ oredzi Asɔfodzi a Ɔkrɔn mu President, a ɔwɔ Melchizedek nhyehyɛɛ mu no n’asɛm a, na ɔretsena ase dɛ ɔtsɛmbuafo wɔ Israel mu."
                },
                {
                    "number": 77,
                    "text": "Na dɛm abaguafo yinom mu biara na adwen pɔw biara nye dza dɛm mbrasɛm yi se no saa:"
                },
                {
                    "number": 78,
                    "text": "Bio, nokwar, mese hom dɛ, asɔr no mu dwumadzi a ho hia kɛse nye asɔr no mu asɛndzi a no mu yɛ dzen no, susuampaara dɛ atsɛmbu bi a bishop no anaa atsɛmbuafo no dze mae no annyɛ abodwee a, ɔwɔ dɛ wɔdze asɛm no kɛma asɔr no mu abaguafo no na hɔn so wɔdze kɔto Asɔfodzi a Ɔkrɔn hɔn President na n’Apamfo no enyim."
                },
                {
                    "number": 79,
                    "text": "Na Asɔfodzi a Ɔkrɔn abaguafo no hɔn President na n’Apamfo no benya tum dze afrɛ asɔfompanyin binom, bɛyɛ duebien dɛm mpo ma wɔboa dɛ apamfo; na dɛm na Asɔfodzi a Ɔkrɔn hɔn President na n’Apamfo nye hɔn apamfo benya kwan etsie adasefo hɔn dasegye na wɔafa do abɔ adwen pɔw wɔ asɔr ne mbra kwan do."
                },
                {
                    "number": 80,
                    "text": "Sɛ wɔbɔ adwen pɔw yi wie a, wɔrommbɔ do bio wɔ Ewuradze enyim; osiandɛ iyi nye Nyankopɔn n’asɔr mu abaguafo a ɔkrɔn kɛse, na adwen pɔw biara a otwa sunsum mu ekyingye nyina do."
                },
                {
                    "number": 81,
                    "text": "Na obiara nnyi asɔr no mu a woyi no fir mu dɛ obegyina dɛm abaguafo yi enyim."
                },
                {
                    "number": 82,
                    "text": "Susuampaara dɛ Asɔfodzi a Ɔkrɔn no hɔn President no bɔtõ mbra no, ɔwɔ dɛ wɔdze no ba ɔdodow abaguafo no enyim, na Asɔfodzi a Ɔkrɔn no n’apamfo duebien no ma wɔaboa."
                },
                {
                    "number": 83,
                    "text": "Na hɔn adwen pɔw a wɔbɔbɔ wɔ ne tsir do no na obotwa ekyingye a ɔwɔ no ho nyina do."
                },
                {
                    "number": 84,
                    "text": "Dɛm ntsi, obiara nnyi hɔ a wobeyi no efi Nyame ne pɛrpɛrdzi na mbra mu, ama wɔaayɛ biribiara esiado esiado no na awɔse mu, wɔ tseneneeyɛ na nokwar mu wɔ n’enyim."
                },
                {
                    "number": 85,
                    "text": "Na bio, nokwar, mese hom dɛ, dwuma a president a ɔhwɛ deacon dzibew do yɛ nye dɛ ɔhwɛ deaconfo duebien do, na ɔnye hɔn tsena ase wɔ baguabɔ mu, na otu hɔn fo na ɔkyerɛkyerɛ hɔn hɔn ndwuma a ɔsɛ dɛ wɔyɛ, na wɔma hɔnho ntowdo nkorkor dɛ mbrɛ wɔakyerɛw no wɔ ahyɛmu no mu no."
                },
                {
                    "number": 86,
                    "text": "Na president no a ɔhwɛ akyerɛkyerɛfo dzibew do ne dwuma nye dɛ ɔhwɛ akyerɛkyerɛfo eduonu anan do, na ɔnye hɔn tsena ase wɔ baguabɔ mu, na ɔkyerɛkyerɛ hɔn hɔn dzibew no mu ndwuma, dɛ mbrɛ wɔakyerɛw no ahyɛmu no mu no."
                },
                {
                    "number": 87,
                    "text": "President a ɔhwɛ Aaron Asɔfodzi do no so ne dwuma nye dɛ ɔhwɛ asɔfo eduanan awɔtwe do, na ɔnye hɔn tsena ase wɔ baguabɔ mu, na ɔkyerɛkyerɛ hɔn ma wohu hɔn ndwuma, dɛ mbrɛ wɔakyerɛw no ahyɛmu no mu no—"
                },
                {
                    "number": 88,
                    "text": "President yi wɔ dɛ ɔyɛ bishop; osiandɛ ɔyɛ asɔfodzi yi ne dwuma no mu kor."
                },
                {
                    "number": 89,
                    "text": "Bio, president a ɔhwɛ elderfo dzibew no do no ne dwuma nye dɛ ɔhwɛ elderfo eduokron esia do, na ɔnye hɔn tsena ase wɔ baguabɔ mu, na ɔkyerɛkyerɛ hɔn dza wɔakyerɛw no ahyɛmu no mu no."
                },
                {
                    "number": 90,
                    "text": "President yi na n’apamfo no yɛ dansewa wɔ eduosuon no ho, na wɔhyehyɛe maa hɔn a wonntu kwan nnkɔ wiadze nyina mu no."
                },
                {
                    "number": 91,
                    "text": "Na bio, President a ɔhwɛ Asɔfodzi a Ɔkrɔn ne dzibew no do no ne dwuma nye dɛ ɔhwɛ asɔrtɔw nyina do, na ɔyɛ dɛ Moses—"
                },
                {
                    "number": 92,
                    "text": "Hwɛ, nyansa nye yi, nyew, dɛ ɔbɛyɛ adzehunyi, oyikyerɛfo, obi a otum kyerɛ biribi ase, nye nkɔnhyɛnyi, ɔwɔ Nyame n’akyɛdze nyina, a ɔdze ma asɔr ne tsir no."
                },
                {
                    "number": 93,
                    "text": "Na dɛ mbrɛ enyido-adzehu a ɔkyerɛ nhyehyɛɛ a ɔwɔ Eduosuon no hɔn dwumadzi ho kyerɛ no, ɔwɔ dɛ woyi presidentfo beesuon fi eduosuon no mu ma wɔhwɛ hɔn do;"
                },
                {
                    "number": 94,
                    "text": "Na president a ɔtɔ do esuon wɔ dɛm presidentfo yinom mu no na ɔbɔhwɛ beesia no do;"
                },
                {
                    "number": 95,
                    "text": "Na dɛm presidentfo beesuon yi wɔ dɛ woyi eduosuon binom so kã eduosuon a wodzi kan no a hɔnankasa wɔkã ho no ho, ma wɔhwɛ hɔn do;"
                },
                {
                    "number": 96,
                    "text": "Na woyi eduosuon fofor so, kesi dɛ wobenya eduosuon mbɔho esuon, sɛ okehia dɛ edwuma a ɔwɔ wenyin ture no mu bɛgye dɛm a."
                },
                {
                    "number": 97,
                    "text": "Na eduosuon yinom na wɔbɛyɛ akwantufo asomfo, na wobedzi kan akɔ Amanamamfo mu, na afei Jewfo mu."
                },
                {
                    "number": 98,
                    "text": "Edzibewdzifo binom wɔ asɔr no mu a wɔnnka Duebien anaaso Eduosuon no so ho, na woyinom no mbrɛ hɔn dzibew ne kɛse tse biara wɔ asɔr no mu no da nkyɛn a, asodzi bi nnda hɔn do dɛ wobotu kwan akɔ amanaman mu, mbom sɛ okehia pɛpɛɛpɛ dɛ wotu a, ɔno wotum tu."
                },
                {
                    "number": 99,
                    "text": "Dɛm ntsi, wɔmma obiara nsũa ne dwuma, na ɔmfa enyimpi ndzi dwuma wɔ dzibew a wɔdze ahyɛ ne nsa no."
                },
                {
                    "number": 100,
                    "text": "Nyia ɔyɛ onyihanyi no mmfata dɛ obegyina, na nyia onnkosũa ne dwuma na ne dwumadzi nnsɔ enyi no nnkedzi mu dɛ obegyina. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/108": {
            "uri": "/study/scriptures/dc-testament/dc/108",
            "title": "Nkyerɛkyerɛ na Ahyɛmudzi 108",
            "data_type": "chapter",
            "chapter_name": "Ɔfã 108",
            "chapter_summary": [
                "1–3, Wɔdze Lyman Sherman no bɔn akyɛ no; 4–5, Wɔbɛkan no akã elderfo a wɔyɛ Asɔr no mu banodzifo no ho; 6–8, Wɔfrɛ no dɛ ɔnkã asɛmpa no na ɔnhyɛ n’enuanom no dzen."
            ],
            "verses": [
                {
                    "number": 1,
                    "text": "Nokwar, dɛm na Ewuradze se wo, m’akowaa Lyman; wɔdze wo bɔn akyɛ wo, osiandɛ etsie me ndze na aba ha anapa yi dɛ erebɛgye afotu efi nyia meyi no esi hɔ no hɔ."
                },
                {
                    "number": 2,
                    "text": "Dɛm ntsi, ma w’akoma ntɔ wo yamu, ɔfa no wo gyinabew wɔ sunsum mu ho, na mma mmpow dɛ ibetsie me ndze bio."
                },
                {
                    "number": 3,
                    "text": "Na soɛr gyina, na ofi ndɛ kɔ no hwɛ yie dɛ ibedzi wo bɔhyɛ a abɔ nye dza ebɔ no do, na wɔdze nhyira a ɔsõ behyira wo."
                },
                {
                    "number": 4,
                    "text": "Tweɔn abotar mu kesi dɛ me nkowaa bɛfrɛ nhyiamu krɔnkrɔn no, na wɔbɛkaa wo akã me elderfo a wodzi kan no ho na wɔnye wo akã me elderfo nkaa a masan mu eyi hɔn ma wɔanam asɔfohyɛ mu enya kyɛfa."
                },
                {
                    "number": 5,
                    "text": "Hwɛ, sɛ ekɔ do dzi nokwar a, iyi nye Egya no n’anohoba a ɔdze abɔ wo."
                },
                {
                    "number": 6,
                    "text": "Na ɔbɛyɛ hɔ ama wo wɔ dɛm da no mu dɛ ibenya kwan akã asɛmpa no, ofi dɛm da no kɔ wɔ beebiara a mobɔsoma wo ma akɔ."
                },
                {
                    "number": 7,
                    "text": "Dɛm ntsi, hyɛ wo nuanom dzen wɔ wo nkɔmbɔtwetwe nyina mu, wɔ wo mpaabɔ nyina mu, wɔ wo afotu nyina mu nye wo ndzeyɛɛ nyina mu."
                },
                {
                    "number": 8,
                    "text": "Na hwɛ, na hu dɛ, menye wo wɔ hɔ, na mibehyira wo na magye wo afebɔɔ. Amen."
                }
            ]
        },
        "/study/scriptures/dc-testament/dc/109": {
            "uri": "/study/scriptures/dc-testament/dc/109",
            "title": "Nkyerɛkyerɛ na Ahyɛmudzi 109",
            "data_type": "chapter",
            "chapter_name": "Ɔfã 109",
            "chapter_summary": [
                "1–5, Wosi Kirtland Temple no dɛ ɔyɛ bea a Nyimpa Ba no bɛba abɛsera hɔ; 6–21, Ɔbɛyɛ mpaabɔ, akɔnkye, gyedzi, adzesũa, enyimnyam na fi a wɔyɛ ndzɛmba esiado esiado, na Nyankopɔn ne fi; 22–33, Ama nyia onnu noho na otsia Ewuradze no nkorɔfo no n’enyim egu ase; 34–42, Ama Ahotseweefo no akɔboaboa atseneneefo no ano dze hɔn akɔ Zion wɔ tum mu; 43–53, Ama wɔagye Ahotseweefo no efi ndzɛmba huhu a worubohue egu emumuyɛfo do wɔ nda a odzi ekyir no mu; 54–58, Ama aman na nkorɔfo nye asɔrasɔr esiesie hɔnho ama asɛmpa no; 59–67, Ama wɔapon Jewfo, Lamanfo na Israel nyina; 68–80, Ama wɔafa enyimnyam na abɔdzin ahyɛ Ahotseweefo no ahenkyɛw, na woenya onnyiewiei nkwagye no."
            ],
            "verses": [
                {
                    "number": 1,
                    "text": "Ndaase nkã wo dzin, O Israel Ewuradze Nyankopɔn, ɔwo a idzi ahyɛmu na ihu wo nkowaa a wɔdze hɔn akoma nyina nantsew nokwar mu wɔ w’enyim no mbɔbɔr—"
                },
                {
                    "number": 2,
                    "text": "Ɔwo a ehyɛɛ wo nkowaa dɛ wonsi ofi mma wo dzin wɔ dɛm bea yi do [Kirtland]."
                },
                {
                    "number": 3,
                    "text": "Na hwɛ, O Ewuradze, dɛ wo nkowaa ayɛ dza wo mbrasɛm se."
                },
                {
                    "number": 4,
                    "text": "Na afei yɛserɛ wo, Egya Krɔnkrɔn, wɔ Jesus Christ ne dzin mu, wo Ba a ɔda wo bo mu no, ɔno ne dzin mu nkotoo na wobotum edzi adasamba hɔn nkwagye ho ayɛdze, yɛserɛ wo, O Ewuradze, dɛ gye fi yi, dza ɔyɛ hɛn a yɛyɛ wo nkowaa, hɛn nsaano edwindze yi, dza ehyɛɛ hɛn dɛ yensi no."
                },
                {
                    "number": 5,
                    "text": "Na ɔwoara nyim dɛ yɛnam abɛbrɛsɛ kɛse mu dze yɛɛ dɛm edwuma yi; na yɛnam hɛn hia mu dze hɛn ahodze ama, ama wɔdze eesi fi dze ama wo dzin, ama Nyimpa Ba eenya beebi a ɔbɛda noho edzi akyerɛ no nkorɔfo."
                },
                {
                    "number": 6,
                    "text": "Na dɛ mbrɛ ekãe wɔ nyikyerɛ a edze maa hɛn no mu, na efrɛɛ hɛn w’anyɛnkofo no, ekãa dɛ—Hom mfrɛ hom nhyiamu krɔnkrɔn no, dɛ mbrɛ mahyɛ hom no;"
                },
                {
                    "number": 7,
                    "text": "Na dɛ mbrɛ hom nyinara nnyi gyedzi no, hom mper nhwehwɛ enyiberdo na hom nkyerɛkyerɛ homho enyansasɛm no nkorkor; nyew, hom nhwehwɛ enyansasɛm mfi nwoma a odzi mu no mu, hom ndua adzesua nye gyedzi so do mper nhwehwɛ nwomasua mpo."
                },
                {
                    "number": 8,
                    "text": "Hom mboaboa homho; na hom nsiesie biribiara a ohia no yie, na hom nkyekyer ofi, mpaabɔ fi mpo, akɔnkye fi, gyedzi fi, nwomasũa fi, enyimnyam fi, na ofi a wɔyɛ ndzɛmba esiado esiado, Nyankopɔn ne fi;"
                },
                {
                    "number": 9,
                    "text": "Ama hom fi mbae aayɛ wɔ Ewuradze ne dzin mu, ama hom edzifir aayɛ wɔ Ewuradze ne dzin mu, na hom nkyia nyina ayɛ wɔ Ewuradze ne dzin mu no, na hom ama hom nsa do wɔ sor dze ama Ɔsorsornyi no—"
                },
                {
                    "number": 10,
                    "text": "Na afei, Egya Krɔnkrɔn, yɛserɛ wo ma edze w’adom aboa hɛn, wo nkorɔfo, yɛrefrɛ hɛn nhyiamu krɔnkrɔn yi, ama yaayɛ dze ama w’enyimnyam na agye atomu;"
                },
                {
                    "number": 11,
                    "text": "Na wɔ kwan a wobohu dɛ yedzi mu, wɔ w’enyim, ama nyikyerɛ a edze maa wo nkorɔfo no mu anohoba a edze bɔɔ hɛn no aaba mu ama hɛn;"
                },
                {
                    "number": 12,
                    "text": "Ama w’enyimnyam no aatsena wo nkorɔfo do, nye wo fi yi do, dza seseiara yɛdze rehyɛ wo nsa yi, ama aatsew ho na aasan ho ma ɔaayɛ krɔnkrɔn, na ama w’enyim no krɔnkrɔn no aakɔ do atsena dan yi mu aber nyinara."
                },
                {
                    "number": 13,
                    "text": "Na ama nkorɔfo nyinara a wɔbɛhɛn Ewuradze ne fi yi mu no aatse wo tum nkã, na wɔaahyɛ hɔn do ma wɔaatse nkã bi wɔ hɔn mu a ɔbɛma wɔagye atomu dɛ atsew ho, na dɛ ɔyɛ wo fie, wo krɔnkrɔnbea."
                },
                {
                    "number": 14,
                    "text": "Na Egya Krɔnkrɔn, dom hɔn a wɔbɔsom wɔ fi yi mu nyinara ama woeetum akyerɛkyerɛ hɔn enyansasɛm efi nwoma papa mu, na ama wɔnam adzesua do, nye gyedzi so do aaper ahwehwɛ nwomasũa, dɛ mbrɛ akã no;"
                },
                {
                    "number": 15,
                    "text": "Na ama woeenyin wɔ wo mu, na hɔn nsa aakã Sunsum Krɔnkrɔn no ne mãhyɛ no, na wɔaboaboa hɔnho dɛ mbrɛ wo mbra no se, na wɔaayɛ krado dɛ wɔbɛper enya biribiara a no ho hia no."
                },
                {
                    "number": 16,
                    "text": "Na ama ofi yi aayɛ mpaabɔ fi, akɔnkye fi, gyedzi fi, enyimnyam fi na Nyankopɔn ne fi, ɔwoara wo fi mpo."
                },
                {
                    "number": 17,
                    "text": "Ama wo nkorɔfo nyina hɔn fi yi mu mbae aayɛ wɔ Ewuradze ne dzin mu."
                },
                {
                    "number": 18,
                    "text": "Ama hɔn fi yi mu edzifir aayɛ wɔ Ewuradze ne dzin mu;"
                },
                {
                    "number": 19,
                    "text": "Na hɔn nkyia nyina wɔaayɛ no wɔ Ewuradze ne dzin mu, wɔaama nsa a ho tsew do dze ama Ɔsorsornyi no;"
                },
                {
                    "number": 20,
                    "text": "Na dɛ, wɔremma kwan biara mma adze fĩ biara mmba wo dan mu mmbogu ho fĩ;"
                },
                {
                    "number": 21,
                    "text": "Na wo nkorɔfo tõ mbra no mu biara a, woeenu hɔnho ntsɛmara na wɔaasan aba wo nkyɛn, na woeenya enyimpa wɔ w’enyim, na aama nhyira a ɔwo ahyehyɛ dɛ wonhue ngu hɔn a wobedzi wo nyi wɔ wo fi mu no, wɔasan dze ama hɔn."
                },
                {
                    "number": 22,
                    "text": "Na yɛserɛ wo, Egya Krɔnkrɔn, dɛ ma wo nkowaa mfi wo fi yi mu mpuei dɛ wo tum no ayɛ hɔn akontar, na ma wo dzin nda hɔn do, na w’enyimnyam no ntwa hɔn ho nhyia, na w’abɔfoe wɔnhwɛ hɔn do;"
                },
                {
                    "number": 23,
                    "text": "Na sɛ wofi bea yi do a woeetum agye enyigyesɛm yi ho dase kɛsenara wɔ nokwar mu, wɔ asaase ano nyina, ama woeehu dɛ iyi nye w’edwuma, na dɛ ama wo nsa do dze ahyɛ dza iduaa nkɔnhyɛfo no anomu kãe a ɔfa nda a odzi ekyir ho no mã."
                },
                {
                    "number": 24,
                    "text": "Yɛserɛ wo, Egya Krɔnkrɔn, dɛ ma nkorɔfo a wɔbɔsom wɔ wo fi yi mu no ntahye, na wonya dzinpa na gyinabew wɔ wo fi yi mu nkodu ebusuasantsen nyina do nkesi mbersantsen;"
                },
                {
                    "number": 25,
                    "text": "Ama akodze biara a wɔbɔ dze tsia hɔn no rennsaa, ama nyia obotu mona dze apa hɔn no, nankasa nkɔtɔ mu;"
                },
                {
                    "number": 26,
                    "text": "Mma emumuyɛfo fekuw biara nnya tum mmfa nndzi konyim wɔ wo nkorɔfo a wɔdze wo dzin bɔto hɔn do wɔ wo fi yi mu no do;"
                },
                {
                    "number": 27,
                    "text": "Na sɛ nkorɔfo bi bɔsoɛr etsia wo nkorɔfo yi a ma w’ebufuhyew ndzɛw hɔn do;"
                },
                {
                    "number": 28,
                    "text": "Na sɛ wɔbɔ nkorɔfo yi a wo so bɔ hɔn bi; ɔwo kõ ma wo nkorɔfo dɛ mbrɛ eyɛɛ no ɔkõ da no mu no, ama wɔaagye hɔn efi hɔn atamfo nyina nsa."
                },
                {
                    "number": 29,
                    "text": "Yɛserɛ wo, Egya Krɔnkrɔn, dɛ ma fɛr na ahobow kɛse, na enyimguase, na adwensɛe nkã dɛm nkorɔfo no a wɔatahye atorsɛm, wɔ wiadze mbea nyina mu, dze etsia w’akowaa anaa wo nkowaa no, sɛ woennu hɔnho a, ber a wɔbɔbɔ onnyiewiei asɛmpa no ho dawur wɔ hɔn asomu no;"
                },
                {
                    "number": 30,
                    "text": "Na ma hɔn ndwuma nyina nyɛ kwa, na ɔsorbo apra hɔn akɔ nye atsɛmbu a ɔwo nam w’ebufuhyew do dze reba hɔn do no, ama atorsɛm nye nsɛm a ɔnnsɛ a wɔkã tsia wo nkorɔfo no aabɔ adze."
                },
                {
                    "number": 31,
                    "text": "O Ewuradze, ɔwo nyim dɛ nkowaa a wɔregye wo ho dase yi dzi bem wɔ w’enyim dza ɔnam do ma woehu dɛm amandze yi."
                },
                {
                    "number": 32,
                    "text": "Dɛm ntsi, yɛtotɔ serɛ wo dɛ yi hɛn emu, na korakora fi dɛm kɔndua yi ase;"
                },
                {
                    "number": 33,
                    "text": "Bubu no fi hɔ, O Ewuradze; fa wo tum no bubu no fi wo nkowaa hɔn kɔn mu gu, ama yaasoɛr egyina dɛm ebusuasantsen yi mu na yaayɛ w’edwuma."
                },
                {
                    "number": 34,
                    "text": "O Jehovah, hu wo nkorɔfo yi mbɔbɔr, na dɛ mbrɛ nyimpa nyina yɛ bɔn no, fa wo nkorɔfo hɔn mbrato kyɛ hɔn, na pepa fi hɔ afebɔɔ."
                },
                {
                    "number": 35,
                    "text": "W’asɔfoe hɔn ngo sera yi, ma tum mfi sor mbɔsɔw ano mma hɔn."
                },
                {
                    "number": 36,
                    "text": "Ma ɔnhyɛ mã mma hɔn, dɛ mbrɛ oguu binom do Pentecost da no; hue kasa horow akyɛdze no gu wo nkorɔfo do, ogya tɛkyerɛma no mpo, nye ne nkyerɛase."
                },
                {
                    "number": 37,
                    "text": "Na ma w’enyimnyam ne mframa dzendzen no mbɛhyɛ wo fi yi mã."
                },
                {
                    "number": 38,
                    "text": "Fa ahyɛmu ne dasegye no ma wo nkowaa, ama sɛ wɔkɔ dɛ wɔrokɔbɔ w’asɛm no dawur a, woeetum asɔw mbra no ano, na weesiesie w’ahotseweefo no hɔn akoma dze ama dɛm atsɛmbu nyina a osian hɔn mbrato ntsi, enam w’ebufuhyew do edze reba adasamba a wɔwɔ asaase do, amma wo nkorɔfo anntɔ bitsi wɔ ɔhaw da no mu."
                },
                {
                    "number": 39,
                    "text": "Na kurow biara a wo nkorɔfo bɛhɛn mu, na nkorɔfo a wɔwɔ mu no bɛgye hɔn dasegye no ato mu no, ma w’asomdwee na wo nkwagye no mbra dɛm kuropɔn no do, ama wɔaboaboa ahotseweefo a wɔwɔ kuropɔn no mu no efi mu, na wɔdze daapem enyigye ndwom aba Zion, anaa ne stake horow, mbea a wankasa bɛkyerɛ hɔn no mu."
                },
                {
                    "number": 40,
                    "text": "Na mma w’atsɛmbu mmba dɛm kuropɔn no do kɛpem dɛ wɔbɛyɛ dɛm adze yi ewie."
                },
                {
                    "number": 41,
                    "text": "Na kuropɔn biara a wo nkowaa bɛhɛn mu na nkorɔfo a wɔwɔ mu no anngye wo nkowaa hɔn dasegye annto mu, na wo nkowaa bɔbɔ hɔn kɔkɔ dze agye hɔn efi dɛm ebusuasantsen asokyewfo yi ho no, ma dza efi wo nkɔnhyɛfo anomu akã no mbra dɛm kuropɔn no do."
                },
                {
                    "number": 42,
                    "text": "O Jehovah, yɛserɛ wo dɛ gye wo nkowaa fi hɔn nsa na tsew hɔn ho fi hɔn bɔgyaa ho."
                },
                {
                    "number": 43,
                    "text": "O Ewuradze, hɛn enyi nngye wɔ hɛn mfɛfo adasa hɔn nsɛɛe ho; hɔn akra som bo wɔ w’enyim."
                },
                {
                    "number": 44,
                    "text": "Mbom otwar dɛ w’asɛm hyɛ mã, Ma w’adom no mboa wo nkowaa ma wɔnkã dɛ: Wo pɛ nyɛ hɔ, O Ewuradze, na nnyɛ hɛn pɛ."
                },
                {
                    "number": 45,
                    "text": "Yenyim dɛ edua wo nkɔnhyɛfo anomu akã ndzɛmba a ɔyɛ hu a ɔfa emumuyɛfo ho wɔ nda a odzi ekyir no mu—dɛ ibohue w’atsɛmbu no a irunnsusu;"
                },
                {
                    "number": 46,
                    "text": "Dɛm ntsi, O Ewuradze, gye wo nkorɔfo fi emumuyɛfo hɔn mbusu mu, ma wo nkowaa ntum nsɔw mbra no ano, na wɔnkyekyer dasegye no, ama woeetum esiesie hɔnho dze ama ɔhyew da no."
                },
                {
                    "number": 47,
                    "text": "Yɛserɛ wo, Egya Krɔnkrɔn, dɛ kaa nkorɔfo a wɔwɔ Jackson Mansin mu, Missouri a ekuromfo no apam hɔn efi hɔn egyapadze ho no, na bu fi hɔ, O Ewuradze, yi hɔn fi kɔndua yi a wɔdze ato hɔn do yi mu."
                },
                {
                    "number": 48,
                    "text": "Ɔwo nyim, O Ewuradze, dɛ emumuyɛfo atseetsee hɔn na wɔama woehu amandze kɛse; osian hɔn adzesoa kɛse ntsi, hɛn akoma dzi yaw ma obu do."
                },
                {
                    "number": 49,
                    "text": "O Ewuradze, na ebɛma wo nkorɔfo asɔw dɛm amandzehu yi ekodu dabɛn, na hɔn nkorɔfo na hɔn mbofra so a afɔdzi nnyi hɔn ho hɔn sũ afow edu w’asomu, na hɔn bɔgyaa afow ebedzi dase wɔ w’enyim, na ennda wo dasegye edzi nnkyerɛ mma hɔn?"
                },
                {
                    "number": 50,
                    "text": "O Ewuradze, hu emumuyɛfo dɔm no a wɔapam wo nkorɔfo no mbɔbɔr ama woeegyaa adzesɛɛ, ama sɛ wohu nnuho n’adzeban a woeenu hɔnho wɔ hɔn bɔn ho."
                },
                {
                    "number": 51,
                    "text": "Mbom sɛ wɔannyɛ no dɛm a, O Ewuradze, yi w’abasa no ho na pon dza edze ama dɛ ɔnyɛ Zion no mma wo nkorɔfo."
                },
                {
                    "number": 52,
                    "text": "Na sɛ onnkotum aayɛ dɛm a, amma wo nkorɔfo hɔn botae annyɛ gyan wɔ w’enyim no, ma w’ebufuw ndzɛw hɔn do, na oebufuhyew aba hɔn do ama wɔaporɔw asɛɛ, hɔn ndwow nye hɔn nkorbata nyina, fi wi ase;"
                },
                {
                    "number": 53,
                    "text": "Mbom susuampaara dɛ wobonu hɔnho no, ɔwo wo yamu ye na eyɛ mbɔbɔrhufo, sɛ ehwɛ Nyia ɔwo Asera no ngo no n’enyim a, dan w’ebufuhyew no fi hɔ."
                },
                {
                    "number": 54,
                    "text": "O Ewuradze, hu asaase do aman nyina mbɔbɔr; hu hɔn a wɔhwɛ hɛn asaase do mbɔbɔr; ma fapem a oye na odzi mu a wɔbɔɔ ho ban enyimyam mu, a hɛn egyanom wɔato no dzin, hɛn asaase n’Amambusɛm mbra, no ntsim afebɔɔ."
                },
                {
                    "number": 55,
                    "text": "Kaa ahemfo, ahenmba, adehye, nye asaase do etsitsir, nye nyimpa nyinara, nye nsɔr, ehiafo na abɔbɔfo nyina, na hɔn a woruhu amandze wɔ asaase do;"
                },
                {
                    "number": 56,
                    "text": "Ama hɔn akoma aadwe ber a wo nkowaa befi wo fie mu efir edzi, O Jehovah, dɛ wɔrekɛgye wo dzin ho dase; ama hɔn adwen bɔn no eefi akɔ sɛ wohu nokwar enyim no a, na wo nkorɔfo enya enyimpa wɔ obiara enyim;"
                },
                {
                    "number": 57,
                    "text": "Ama asaase ano nyina eehu dɛ hɛn, wo nkowaa, yɛatse wo ndze, na dɛ ɔwo na asoma hɛn;"
                },
                {
                    "number": 58,
                    "text": "Na iyinom nyina mu no, wo nkowaa, Jacob ne mbabanyin eetum aboaboa atseneneefo ano na wɔaakyekyer kuropɔn krɔnkrɔn ama wo dzin, dɛ mbrɛ ehyɛɛ hɛn no."
                },
                {
                    "number": 59,
                    "text": "Yɛserɛ wo dɛ ma Zion nnya stake binom so nkã dza ɔwo edze ama yi ho ama wo nkorɔfo a eroboa hɔn ano no dze tum kɛse na prɔmprɔmyɛ aapem aba mu, ama w’edwuma no do eetwa tsia wɔ tseneneeyɛ mu."
                },
                {
                    "number": 60,
                    "text": "O Ewuradze, dɛm nsɛm yinom na afei yɛakã wɔ w’enyim a ɔfa nyikyerɛ na mbrasɛm a edze ama hɛn no ho, hɛn a wɔkan hɛn kã Amanamamfo ho no."
                },
                {
                    "number": 61,
                    "text": "Mbom ɔwo nyim dɛ ewɔ dɔ kɛse ma Jacob ne mba a wɔabɔ hɔn apetse mbepɔw do mbertsentsen yi, wɔ da a fua na sum ahyɛ."
                },
                {
                    "number": 62,
                    "text": "Dɛm ntsi, yɛserɛ wo dɛ, hu Jacob ne mba mbɔbɔr, ama ofi dɛm dɔn yi mu wɔaahyɛ ase dɛ wɔropon Jerusalem;"
                },
                {
                    "number": 63,
                    "text": "Ama wɔaahyɛ ase dɛ worububu nkowaasom kɔndua a ɔda David fi no."
                },
                {
                    "number": 64,
                    "text": "Na Judah ne mba aahyɛ ase dɛ wɔresan akɔ asaase a ɔwo dze maa hɔn egya, Abraham no do."
                },
                {
                    "number": 65,
                    "text": "Na ma Jacob n’asefo wɔaka no a osian hɔn mbrato ntsi ndom akã hɔn na wɔahwe hɔn no nnya nsakyer wɔ hɔn yerɛyerɛwyɛ na atsetsekwaa tsenabew mu mmfa mbra daapem asɛmpa ne mãhyɛ mu;"
                },
                {
                    "number": 66,
                    "text": "Ama wɔdze hɔn akodze a wɔdze kã bɔgya gu no eegu famu, na woeegyaa hɔn etuatsew no."
                },
                {
                    "number": 67,
                    "text": "Na ama Israel n’asefo wɔaka nyina a woepia hɔn akɔ asaase n’ano nyina do no nyina eebenya nokwar no ho nyimdzee, woeenya gyedzi wɔ Messiah no mu, na wɔaapon hɔn efi atseetsee mu, na woeedzi dɛw wɔ w’enyim."
                },
                {
                    "number": 68,
                    "text": "O Ewuradze, kaa w’akowaa Joseph Smith, Kakraba, na n’amandzehu nye ne haw nyina—mbrɛ oesi nye Jehovah edzi ahyɛmu, na ɔakã ntam akyerɛ wo, O Jacob no Tumfo Nyankopɔn, nye mbrasɛm a edze ama no no, ɔaper dɛ obedzi w’apɛdze do."
                },
                {
                    "number": 69,
                    "text": "Ewuradze, hu ne yer na ne mba mbɔbɔr, ama wɔaama hɔn do wɔ w’enyim, na edze w’abaatanyɛ nsa no akora hɔn do."
                },
                {
                    "number": 70,
                    "text": "Hu hɔn a wɔbɛn hɔn nyina so mbɔbɔr, ama hɔn adwen bɔn no eefi hɔn mu apem akɔ dɛ nsuyirii, ama wɔaasakyer hɔn na wɔnye hɔn akã Israel ho apon hɔn, na woeehu dɛ ɔwo nye Nyankopɔn."
                },
                {
                    "number": 71,
                    "text": "O Ewuradze, kaa presidentfo no, presidentfo nyina a wɔwɔ w’asɔr mu mpo no, na ma wo nsa nyimfa nkrɔn hɔn, nye hɔn ebusuaebusua nyina, nye hɔn a wɔbɛn hɔn no ama hɔn edzin aakã hɔ na wɔakaa no daapem, fi ebusuasantsen do ekesi ebusuasantsen do."
                },
                {
                    "number": 72,
                    "text": "O Ewuradze, kaa wo asɔr nyina, nye hɔn ebusuaebusua nyina, nye hɔn a wɔbɛn hɔn nyina, nye hɔn ayarfo nyina, na hɔn a woruhu amandze nyina, nye ehiafo na hɔn a wɔdwe nyina a wɔwɔ asaase do; ama ahenman no a ɔwo ama do esi hɔ a wɔammfa nsa ennsi no aabɛyɛ bepɔw kɛse ahyɛ asaase nyina mã;"
                },
                {
                    "number": 73,
                    "text": "Ama w’asɔr efi sar kebii no do aba, na ɔahyerɛn dɛ bosoom, ɔahyerɛn dɛ ewia, na ɔayɛ hu dɛ nsordaafo a wokitsa mfrankaa;"
                },
                {
                    "number": 74,
                    "text": "Na wɔahyehyɛ no dɛ ayefor ama dɛm da no a ebɛpa sor ntwamutam no efi hɔ, na ɔama mbepɔw aapem eesian wɔ w’enyim, na ɔama mbɔnsa do, na mbea a ɔyɛ krann no ayɛ tromtrom; ama w’enyimnyam no aahyɛ asaase do mã no."
                },
                {
                    "number": 75,
                    "text": "Ama sɛ wɔhɛn totorobɛnto no dze ma ewufo no a, woehwim hɛn afa fua mu ma yeebehyia wo, na yɛnye Ewuradze atsena afebɔɔ."
                },
                {
                    "number": 76,
                    "text": "Na hɛn ntar ho aatsew, na wɔdze tseneneeyɛ ntar ahyɛ hɛn, na yekura mberɛnkɔnson wɔ hɛn nsamu, na wɔdze enyimnyam ahenkyɛw ahyɛ hɛn na osian hɛn amandzehu ntsi, yenya onnyiewiei enyigye."
                },
                {
                    "number": 77,
                    "text": "O Ewuradze Nyankopɔn Tumfo, tsie hɛn ntotɔserɛ mpaabɔ yi, na bua hɛn fi sor, wo krɔnkrɔn tsenabew no, bea a etse w’ahengua do, wɔ enyimnyam, enyidzi, tum, ahentum, ahoɔdzen, ahendzi, nokwar, pɛrpɛr, atsɛmbu, ehumbɔbɔr, na amãhyɛ a ɔmmbɔadze da, fi daapem kesi daapem."
                },
                {
                    "number": 78,
                    "text": "O tsie, O tsie, O tsie hɛn, O Ewuradze! Na bua ntotɔserɛ mpaabɔ yi, na gye fi yi a yerutu ahyɛ wo nsa yi, hɛn nsaano edwindze yi a yeesi dze ama wo dzin yi;"
                },
                {
                    "number": 79,
                    "text": "Na asɔr yi so, dɛ edze wo dzin bɔto do. Na fa wo Sunsum no tum no boa hɛn, ama yeetum dze hɛn ndze afora seraphfo a wɔhyerɛn a woetwa w’ahengua ho no hɔn ndze mu, dze eyi wo ayɛw, atow Hosanna ama Nyame na Eguambaa no!"
                },
                {
                    "number": 80,
                    "text": "Na ma wɔmfa nkwagye mfura woyinom a, wɔyɛ wodze a wɔasera hɔn ngo yi, na w’ahotseweefo mfa enyigye ntsẽatsẽa mu kɛse. Amen na Amen."
                }
            ]
        },
        "/study/scriptures/dc-testament/dc/110": {
            "uri": "/study/scriptures/dc-testament/dc/110",
            "title": "Nkyerɛkyerɛ na Ahyɛmudzi 110",
            "data_type": "chapter",
            "chapter_name": "Ɔfã 110",
            "chapter_summary": [
                "1–10, Ewuradze Jehovah puee wɔ enyimnyam mu na ɔgye Kirtland Temple no to mu dɛ Ne fie; 11–12, Moses na Elias hɔn mu kor biara puee na wɔdze hɔn mber ano ho nsaafee ma; 13–16, Elijah san ba na ɔdze ne mber ano ho nsaafee ma dɛ mbrɛ Malachi bɔɔ ho anohoba no."
            ],
            "verses": [
                {
                    "number": 1,
                    "text": "Woyii akataenyim no fii hɛn adwen enyi, na wobuee hɛn ntseasee enyi."
                },
                {
                    "number": 2,
                    "text": "Yehun Ewuradze dɛ ogyina asɛnkadaka no do wɔ hɛn enyim; na n’ananadze wɔdze sika kɔkɔɔ mapã asam hɔ."
                },
                {
                    "number": 3,
                    "text": "N’enyiwa tse dɛ ogyaframee; tsinhwi a ɔwɔ ne tsir do no yɛ fitaa tse dɛ esukwankyɛba mapa; n’enyim hyerɛnee kyɛɛn ewia ne hyerɛn; na ne ndze tse dɛ esu akɛse a ɔrepem, Jehovah ne ndze mpo, rese dɛ:"
                },
                {
                    "number": 4,
                    "text": "Emi nye ɔkandzifo nye okyidzifo no; emi nye nyia ɔtse ase no, emi nye nyia wokum no no; emi nye hom dzimafo wɔ Egya no nkyɛn."
                },
                {
                    "number": 5,
                    "text": "Hwɛ, wɔdze hom bɔn akyɛ hom; hom ho atsew wɔ m’enyim; dɛm ntsi, hom mma hom tsir do na hom ndzi dɛw."
                },
                {
                    "number": 6,
                    "text": "Hom mma hom nuanom akoma ndzi dɛw, na hom mma mo nkorɔfo nyina akoma ndzi dɛw, hɔn na wɔdze hɔn ahoɔdzen, esi dɛm fi yi dze ama me dzin."
                },
                {
                    "number": 7,
                    "text": "Na hwɛ, maagye fi yi ato mu, na me dzin bɛda do; na mbɔbɔrhu mu na mibeyi moho akyerɛ mo nkorɔfo wɔ fi yi mu."
                },
                {
                    "number": 8,
                    "text": "Nyew, sɛ mo nkorɔfo dzi me mbrasɛm do, na woenngu dɛm ofi krɔnkrɔn yi ho fĩ a, mubopue hɔn do, na medze mankasa me ndze akasa akyerɛ hɔn."
                },
                {
                    "number": 9,
                    "text": "Nyew, akoma mpem na mpempem na wobedzi dɛw kɛse wɔ nhyira a wobohue egu hɔn do nye endowment a wɔayɛ dze akyɛ mo nkowaa wɔ dan yi mu no ho."
                },
                {
                    "number": 10,
                    "text": "Na ofi yi n’atsenkãyɛ bɛtahye anana asaase do; na iyi nye nhyira a wobohue egu mo nkorɔfo hɔn tsir do no n’ahyɛse. Ɔnyɛ hɔ dɛm. Amen."
                },
                {
                    "number": 11,
                    "text": "Ber a wɔtoow dɛm enyido-adzehu yi mu no, wobuee sor bio kyerɛɛ hɛn; na Moses puee hɛn do, na ɔdze nsaafee a wɔdze bɔboaboa Israel ano efi asaase ne mfɛndzanan nyina do no, nye dza wɔdze bedzi mbusuakuw du no kan efi etsifi asaase no do aba no maa hɛn."
                },
                {
                    "number": 12,
                    "text": "Iyi ekyir, Elias puee, na ɔdze Abraham n’asɛmpa ne mberano no a ɔse, hɛn mu nye hɛn asefo na ebusuasantsen nyina a wobefi hɛn ekyir aba no, wobehyira hɔn no."
                },
                {
                    "number": 13,
                    "text": "Ber a wɔtoow enyido-adzehu yi mu no, enyido-adzehu kɛse bi so a ɔyɛ enyimnyam baa hɛn do; na Elijah, nkɔnhyɛnyi no, nyia wɔfaa no kɔr sor a ɔannsɔ owu annhwɛ no, begyinaa hɛn enyim, na ɔsee dɛ:"
                },
                {
                    "number": 14,
                    "text": "Hwɛ, mber no asõ koraa, dza Malachi dze n’ano kãe no—dze gyee dase dɛ ɔno [Elijah] na wɔbɔsoma no ma ɔaaba, ansaana Ewuradze ne da kɛse a ɔyɛ hu no asõ—"
                },
                {
                    "number": 15,
                    "text": "Na ɔbɛdandan egyanom hɔn akoma aba mba do, na mba hɔn akoma aba hɔn egyanom do, amma maammfa ndom ammbɔbɔ asaase no—"
                },
                {
                    "number": 16,
                    "text": "Dɛm ntsi, dɛm mberano yi ho nsaafee no wɔdze ahyɛ hom nsa; na iyi bɛma hom ehu dɛ Ewuradze ne da kɛse a ɔyɛ hu no abɛn, oedu mbobow no ano mpo."
                }
            ]
        },
        "/study/scriptures/dc-testament/dc/111": {
            "uri": "/study/scriptures/dc-testament/dc/111",
            "title": "Nkyerɛkyerɛ na Ahyɛmudzi 111",
            "data_type": "chapter",
            "chapter_name": "Ɔfã 111",
            "chapter_summary": [
                "1–5, Ewuradze hwɛ No nkowaa hɔn honam afamu ehiadze; 6–11, Ɔnye Zion bedzi no ehumbɔbɔr mu na Oesiesie ndzɛmba nyina ama No nkowaa hɔn yieyɛ."
            ],
            "verses": [
                {
                    "number": 1,
                    "text": "Emi, Ewuradze, hom Nyankopɔn nnyɛ dɛ m’enyi nngye kwan a hom etu yi ho, ɔmmfa ho dɛ ɔyɛ a hom yɛ dza ɔmmfata."
                },
                {
                    "number": 2,
                    "text": "Mowɔ ahonyadze pii wɔ kuropɔn yi mu ma hom, dze ma Zion ne yieyɛ, na nkorɔfo dodowara wɔ kurow yi mu a worubodua hom do aboa hɔn ano dze ama Zion ne yieyɛ wɔ ne mber mu."
                },
                {
                    "number": 3,
                    "text": "Dɛm ntsi, obehia dɛ hom nye nyimpa a wɔwɔ kuropɔn yi mu bɛyɛ anyɛnkofo dɛ mbrɛ wɔbɛkyerɛ hom, na wɔdze bɛma hom so."
                },
                {
                    "number": 4,
                    "text": "Na ɔbɛba dɛ medze kuropɔn yi bɛhyɛ hom nsa wɔ ne mber mu, ama hom enya tum wɔ do, susuampaara dɛ wonnkohu hom nsumaa mu akwan; na n’ahonyadze a ɔyɛ sika na dwetɛ no bɛyɛ homdze."
                },
                {
                    "number": 5,
                    "text": "Mma hom nndwendwen hom kaw ho, na mebɛma hom tum ma hom etua."
                },
                {
                    "number": 6,
                    "text": "Mma hom nndwendwen Zion ho, na me nye no bedzi no mbɔbɔrhu mu."
                },
                {
                    "number": 7,
                    "text": "Hom ntsintsim bea yi do, nye no nkurow a etwa ho ehyia nyina mu;"
                },
                {
                    "number": 8,
                    "text": "Na bea a, mpɛn pii, mepɛ dɛ hom tsena no, mo Sunsum no a ɔpem ba hom mu no bodua asomdwee na tum do ada no edzi akyerɛ hom."
                },
                {
                    "number": 9,
                    "text": "Hom botum agye bea yi etua ho kaw. Na hom ebisa enyiberdo ehu nkorɔfo a tsetseberdo no wɔbɛkyekyeer kuropɔn yi;"
                },
                {
                    "number": 10,
                    "text": "Osiandɛ nnyɛ ahonyadze kor na ɔwɔ kurow yi mu ma hom."
                },
                {
                    "number": 11,
                    "text": "Dɛm ntsi, hom nyɛ enyansafo tse dɛ mbowatsena, na eso, mma hom nnyɛ bɔn; wɔ ahoɔhar mu a hom botum dze agye no, mibesiesie ndzɛmba nyinara yie ama hom. Amen."
                }
            ]
        },
        "/study/scriptures/dc-testament/dc/112": {
            "uri": "/study/scriptures/dc-testament/dc/112",
            "title": "Nkyerɛkyerɛ na Ahyɛmudzi 112",
            "data_type": "chapter",
            "chapter_name": "Ɔfã 112",
            "chapter_summary": [
                "1–10, Duebien no wɔ dɛ wɔdze asɛmpa no kɔ na wɔma kɔkɔbɔ ndze do dze bɔ aman na nkorɔfo nyina kɔkɔ; 11–15, Ɔwɔ dɛ wɔfa hɔn mbeamudua, wɔkã Jesus do, na wɔnyɛn No nguan no; 16–20, Hɔn a wɔgye President a Odzi Kan no na n’Apamfo no gye Ewuradze; 21–29, Sum kata asaase do, na hɔn a wɔgye dzi na wonuma hɔn no na wɔbɛgye hɔn nkwa; 30–34, President a Odzi Kan no na n’Apamfo nye Duebien no na wokura mberano ne mãhyɛ ne nsaafee no."
            ],
            "verses": [
                {
                    "number": 1,
                    "text": "Nokwar, dɛm na Ewuradze se ɔwo m’akowaa Thomas: matse wo mpaabɔ; na w’ayɛ dze abɛyɛ nkaadze wɔ m’enyim, dza aayɛ ama wo nuanom no a woyii hɔn dɛ wɔnkɛgye me dzin ho dase na wɔmfa nkɔ aman, ebusuakuw, kasahorow, na nyimpa nyinara mu, na wondua mo nkowaa do nhyɛ hɔn asɔfo no."
                },
                {
                    "number": 2,
                    "text": "Nokwar, mese wo dɛ, ndzɛmba kakra bi wɔ w’akoma mu nye wo ho a Emi, Ewuradze, m’enyi nngye ho."
                },
                {
                    "number": 3,
                    "text": "Eso, susuampaara dɛ abrɛ woho adze no, wɔbɛma wo do; dɛm ntsi, wɔdze wo bɔn nyinara akyɛ wo."
                },
                {
                    "number": 4,
                    "text": "Ma w’akoma enyi ngye wɔ m’enyim; na ebɛgye me dzin ho dase, na nnyɛ Amanamamfo nko, na mbom ebɛgye akyerɛ Jewfo so; na edze m’asɛm bɔkɔ akɛpem asaase n’ano n’ano."
                },
                {
                    "number": 5,
                    "text": "Dɛm ntsi, enye hɔn nsi, fi adzekyee kesi adzekyee; na ma wo kɔkɔbɔ ndze no nkɔ do ofi da to da; na sɛ adzesaa ba a, osian wo kasaa ntsi, mma hɔn a wɔwɔ asaase do no nntɔ nkom."
                },
                {
                    "number": 6,
                    "text": "Ma wonhu wo tsenabew wɔ Zion, na mma nntu mmfi wo fie hɔ; osiandɛ Emi, Ewuradze, mowɔ edwuma kɛse bi wɔ hɔ a erebɛyɛ, dɛ ebɔbɔ me dzin dawur wɔ adasamba mu."
                },
                {
                    "number": 7,
                    "text": "Dɛm ntsi, bɔ w’asen do wɔ edwuma no ho. Hyɛ wo nsokota, osiandɛ wɔasan mu eyi wo, na wo kwan da mbepɔw do, na aman pii mu."
                },
                {
                    "number": 8,
                    "text": "Na wɔnam w’asɛm do nyimpa mbapɔmba no wɔbɛbrɛ hɔn adze, na ɔnam w’asɛm do bɔkrɔn akɔhweaban no."
                },
                {
                    "number": 9,
                    "text": "Wo ndze bɛkã mbratonyi enyim; na sɛ ekã enyim a ma tɛkyerɛma a ɔsɛɛ nkorɔfo edzin no nngyaa ne nsɛnkekã."
                },
                {
                    "number": 10,
                    "text": "Brɛ wo hoadze; na Ewuradze wo Nyankopɔn bosuo wo nsamu agye wo taataa, na ɔama wo wo mpaabɔ ho mbuae."
                },
                {
                    "number": 11,
                    "text": "Minyim w’akoma mu, na matse wo mpaabɔ a ɔfa wo nuanom no ho. Mma nndɔ hɔn nnkyɛn binom, mbom ma wo dɔ a ewɔ ma hɔn nyɛ dɛ dza ewɔ ma wankasa woho; na ma wo dɔ nsõ nyimpa nyina do, nye hɔn so a wɔdɔ me dzin."
                },
                {
                    "number": 12,
                    "text": "Na bɔ mpaa fa ma wo nuanom Duebien no. Osian me dzin no ntsi, kã hɔn enyim dzendzenndzen, na ma wɔnkã hɔn enyim wɔ hɔn bɔn nyina ho, na dzi nokwar wɔ m’enyim ma me dzin."
                },
                {
                    "number": 13,
                    "text": "Na hɔn nsɔhwɛ, na abɛbrɛsɛ kɛse ekyir no, hwɛ, Emi, Ewuradze, mibenya tsema ama hɔn, na sɛ woemmpirim hɔn akoma, na wɔannyɛ asokyew a, wɔbɛsakyer hɔn, na mebɛsa hɔn yar."
                },
                {
                    "number": 14,
                    "text": "Afei, mese wo dɛ, dza mekã kyerɛ wo no, mekã kyerɛ Duebien no nyina: Hom nsoɛr na hom mbɔ hom asen do, hom mfa hom mbeamudua, hom nkã mo do, na hom nyɛn mo nguan."
                },
                {
                    "number": 15,
                    "text": "Mma hom mmema homho do; mma hom nntsew etua wɔ m’akowaa Joseph do; na nokwar, mese hom dɛ mekã no ho, na me nsa bɔkora no do, na nsaafee a medze ama no, na maatsen wɔ hom so do no, wɔrenngye mmfi no hɔ kesi dɛ mebɛba."
                },
                {
                    "number": 16,
                    "text": "Nokwar, mese ɔwo, m’akowaa Thomas dɛ, ɔwo nye nyimpa a masan mu eyi dɛ onkura m’ahenman ne nsaafee no, dza ɔfa Duebien no a woetu kwan kɔ amanandze wɔ aman nyina do no—"
                },
                {
                    "number": 17,
                    "text": "Ama aayɛ m’akowaa a obobue ahenman n’abow wɔ mbea nyinara a m’akowaa Joseph, nye m’akowaa Sidney, nye m’akowaa Hyrum nnkotum aba hɔ no;"
                },
                {
                    "number": 18,
                    "text": "Na hɔn do na medze nsɔr nyina hɔn adzesoa asoa hɔn wɔ hyɛber kakra mu no."
                },
                {
                    "number": 19,
                    "text": "Dɛm ntsi, beebiara a wɔbɔsoma hom no, hom nkɔ na mebɛkã hom ho; na beebiara a hom bɔbɔ me dzin no wobobue hom abow a biribi befir mu, ama woeetum agye m’asɛm."
                },
                {
                    "number": 20,
                    "text": "Obiara a ɔgye m’asɛm no ɔgye me, na obiara a ɔgye me no, ɔgye hɔn, President a Odzi Kan na n’Apamfo no, hɔn na masoma hɔn no, hɔn na osian me dzin ntsi, mayɛ hɔn apamfo ama hom."
                },
                {
                    "number": 21,
                    "text": "Na bio, mese hom dɛ, obiara a hom bosoma no wɔ me dzin mu no, na enuanom Duebien no, dze hɔn ndze akamfo no, na wɔaama no tumdzi, wɔ no kwan do no, benya tum dze ebue m’ahenman n’abow ama ɔman biara a ɔwɔ beebiara a hom bɔsoma hɔn no—"
                },
                {
                    "number": 22,
                    "text": "Susuampaara dɛ wɔbɛbrɛ hɔnho adze wɔ m’enyim, na wɔatsena m’asɛm mu, na wɔayɛ aso ama mo Sunsum ne ndze no."
                },
                {
                    "number": 23,
                    "text": "Nokwar, nokwar, mese hom dɛ, sum kata asaase do, na sum kebii ahyɛ nkorɔfo adwen do, na honam nyina aprɔw wɔ m’enyim."
                },
                {
                    "number": 24,
                    "text": "Hwɛ, awerdzi reba hɔn a wɔwɔ asaase do no do ntsɛm, ebufuhyew da, ɔhyew da, amamfoyɛ da, osũ, mmɔnka na kwadwomtwa da; na ɔbɛyɛ dɛ ekyinehyia-mframa, na ɔbɛkata asaase nyinara do, Ewuradze na ɔse."
                },
                {
                    "number": 25,
                    "text": "Na me fi do na ɔbɛhyɛ ase efi, na me fi mu na obefi akɔ, Ewuradze na ɔse;"
                },
                {
                    "number": 26,
                    "text": "Ɔbɛhyɛ ase efi hɔn a wɔwɔ hom mu, Ewuradze na ɔse, hɔn a wɔkã dɛ wonyim me dzin na wonnyim me, na wɔkã ebususɛm dze tsia me wɔ me fi mu, Ewuradze na ɔse."
                },
                {
                    "number": 27,
                    "text": "Dɛm ntsi, hom nhwɛ amma hom aammfa m’asɔr no ho nsɛm annhaw homho wɔ bea yi do, Ewuradze na ɔse."
                },
                {
                    "number": 28,
                    "text": "Mbom hom ntsew hom akoma ho wɔ m’enyim; na afei hom nkɔ wiadze nyinara mu, nkɛkã m’asɛmpa no nkyerɛ abɔdze biara a ne nsa nnkãe no;"
                },
                {
                    "number": 29,
                    "text": "Na nyia ɔgye dzi, na wonuma no no, benya nkwa, na nyia ɔnngye nndzi, na woennuma no no wobobu no fɔ."
                },
                {
                    "number": 30,
                    "text": "Na hom, Duebien no, na hɔn, President a Odzi Kan na n’Apamfo no a woeyi hɔn akã hom ho dɛ wɔnyɛ hom apamfo na banodzifo no, na wɔdze dɛm asɔfodzi yi mu tum no ama, wɔ nda a odzi ekyir yi na mber a odzi ekyir yi a ɔyɛ mberano ne mãhyɛ no,"
                },
                {
                    "number": 31,
                    "text": "Dɛm tum no a hom kura yi no, nye hɔn so a woekura bi no, wɔ ber ano biara mu no, ofi abɔdze ahyɛse no;"
                },
                {
                    "number": 32,
                    "text": "Na nokwar, mese hom dɛ, ne berano no mu nsaafee a hom enya yi fi egyanom hɔ, na ewiei koraa no, wɔdze asoma efi sor abrɛ hom."
                },
                {
                    "number": 33,
                    "text": "Nokwar, mese hom dɛ, hwɛ, mbrɛ hom ɔfrɛ yi dua sõ a. Hom ntsew hom akoma mu nye hom ntar ho, amma woeemmbisa ebusuasantsen yi hɔn bɔgyaa emmfi hom nsamu."
                },
                {
                    "number": 34,
                    "text": "Hom ndzi nokwar nkɛpem dɛ mebɛba, osiandɛ mereba ntsɛntsɛm; na m’akatua wɔ me nkyɛn dɛ medze rubotua nyimpa biara kaw dɛ mbrɛ n’edwuma tse. Meyɛ Alpha na Omega. Amen."
                }
            ]
        },
        "/study/scriptures/dc-testament/dc/113": {
            "uri": "/study/scriptures/dc-testament/dc/113",
            "title": "Nkyerɛkyerɛ na Ahyɛmudzi 113",
            "data_type": "chapter",
            "chapter_name": "Ɔfã 113",
            "chapter_summary": [
                "1–6, Jesse no dusin, odubaa a ofi mu bae, nye Jesse no ndwow no wɔda no edzi; 7–10, Wɔfrɛ Zion n’asefo no a wɔabɔ hɔn apetse no dɛ wɔnsan mbra Ewuradze hɔ na wɔwɔ asɔfodzi no ho kwan."
            ],
            "verses": [
                {
                    "number": 1,
                    "text": "Woana nye Jesse ne Dusin no a wɔakã ho asɛm wɔ Isaiah Tsir 11, nkyekyɛmu a otsĩa 1, 2, 3, 4 na 5 no?"
                },
                {
                    "number": 2,
                    "text": "Nokwar, dɛm na Ewuradze se: Ɔno nye Jesus Christ."
                },
                {
                    "number": 3,
                    "text": "Ebɛnadze nye odubaa no a wɔakã ho asɛm wɔ Isaiah Tsir a otsĩa 11, ne nkyekyɛmu a odzi kan no mu dɛ obefi Jesse ne Dusin no mu aba no?"
                },
                {
                    "number": 4,
                    "text": "Hwɛ, dɛm na Ewuradze se: Ɔyɛ akowaa a ɔwɔ Christ ne nsamu, ne fã bi yɛ Jesse n’asenyi, na ne fã bi so yɛ Ephraim n’asenyi, anaadɛ ofi Joseph fie, ɔno na wɔdze tum kɛse ama no."
                },
                {
                    "number": 5,
                    "text": "Ebɛnadze nye Jesse no ndwow a wɔakã ho asɛm wɔ Tsir a otsĩa 11 ne nkyekyɛmu a otsĩa 10 no?"
                },
                {
                    "number": 6,
                    "text": "Hwɛ, dɛm na Ewuradze se, ɔyɛ Jesse n’asenyi, nna ɔyɛ Joseph so n’asenyi, na ɔno na asɔfodzi nye ahenman ne nsaafee no a ɔyɛ frankaa a wɔdze bɔboaboa mo nkorɔfo ano wɔ nda a odzi ekyir no mu no dzi wɔ."
                },
                {
                    "number": 7,
                    "text": "Elias Higbee ne nsɛmbisa: Nhyɛ kasa a wɔakã wɔ Isaiah Tsir a otsĩa 52, nkyekyɛmu 1 no a ɔse: Zion, fa w’ahoɔdzen no fura no n’asekyerɛ nye dɛn—na ebɛn nkorɔfo so na Isaiah kyerɛ?"
                },
                {
                    "number": 8,
                    "text": "Ɔrekyerɛ hɔn a Nyankopɔn bɛfrɛ wɔ nda a odzi ekyir mu no, hɔn a wobokura asɔfodzi no tum no dze Zion aba bio no; na Israel no mponee; na ɔmfa n’ahoɔdzen no nfura no nye dɛ ɔmfa asɔfodzi tumdzi no nfura, dza odzi wɔ ɔno Zion, wɔ ebusuasantsen mu no; na ɔnsan so nkɛfa tum a ɔyeew no no."
                },
                {
                    "number": 9,
                    "text": "Zion esiansian no ho efi no kɔn nkyehoma mu no a ɔwɔ nkyekyɛmu a otsĩa 2 no, yɛntse ase dɛn?"
                },
                {
                    "number": 10,
                    "text": "Ɔsɛ dɛ yɛtse ase dɛ worutu hɔn a wɔabɔ hɔn apetse ma wɔaka ase no fo dɛ wɔnsoɛr mfi bea a wɔahwe ase no na wɔnsan mbra Ewuradze nkyɛn; na sɛ wɔyɛ dɛm a, anohoba a Ewuradze dze bɔ hɔn nye dɛ ɔbɛkasa akyerɛ hɔn, anaadɛ ɔbɛma hɔn nyikyerɛ. Hwɛ nkyekyɛmu a otsĩa 6, 7 na 8. No kɔn mu nkyehoma no nye Nyame no ndom a ɔdze dom no no, anaadɛ Israel n’asefo no a wɔabɔ hɔn apetse Amanamamfo mu no."
                }
            ]
        },
        "/study/scriptures/dc-testament/dc/114": {
            "uri": "/study/scriptures/dc-testament/dc/114",
            "title": "Nkyerɛkyerɛ na Ahyɛmudzi 114",
            "data_type": "chapter",
            "chapter_name": "Ɔfã 114",
            "chapter_summary": [
                "1–2, Hɔn a wokura dzibew wɔ Asɔr no mu a wonndzi nokwar no, wɔdze hɔn dzibew no bɛma binom."
            ],
            "verses": [
                {
                    "number": 1,
                    "text": "Nokwar, dɛm na Ewuradze se: Ɔyɛ nyansa wɔ m’akowaa David W. Patten mu dɛ ɔtoto n’edwuma no yie ntsɛm dɛ mbrɛ obotum, na ogyaa n’eguadzi nyina mu, ama oeetum akɛkã nkorɔfo bi a sɛ ɔnoara kã ho a wɔyɛ nyimpa duebien ho, ma wɔaakɛgye me dzin ho dase na wɔaakã nsɛmpa no akyerɛ wiadze nyina."
                },
                {
                    "number": 2,
                    "text": "Na nokwar dɛm na Ewuradze se, susuampaara dɛ binom wɔ hom mu a wɔpow me dzin no, wɔdze binom bɛhyɛ hɔn ananmu na hɔn nsa akã hɔn asɔr mu dzibew no. Amen."
                }
            ]
        },
        "/study/scriptures/dc-testament/dc/115": {
            "uri": "/study/scriptures/dc-testament/dc/115",
            "title": "Nkyerɛkyerɛ na Ahyɛmudzi 115",
            "data_type": "chapter",
            "chapter_name": "Ɔfã 115",
            "chapter_summary": [
                "1–4, Ewuradze to N’Asɔr no dzin Jesus Christ N’Asɔr a ɔwɔ hɔ ma Nda a Odzi Ekyir Ahotseweefo; 5–6, Zion na ne stake yɛ bambɔ na sumabew ma Ahotseweefo no; 7–16, Wɔhyɛ Ahotseweefo no dɛ wonsi Ewuradze Ne fi wɔ Far West; 17–19, Joseph Smith kura Nyankopɔn n’ahenman ne nsaafee wɔ asaase do."
            ],
            "verses": [
                {
                    "number": 1,
                    "text": "Nokwar, dɛm na Ewuradze se ɔwo, m’akowaa Joseph Smith, Kakraba, nye m’akowaa Sidney Rigdon, nye m’akowaa Hyrum Smith so, nye w’apamfo a woeyi hɔn ama hom nye hɔn a wobeyi hɔn ekyir yi;"
                },
                {
                    "number": 2,
                    "text": "Na ɔwo so, m’akowaa Edward Partridge, nye w’apamfo;"
                },
                {
                    "number": 3,
                    "text": "Na mo nkowaa nokwafo no a wɔyɛ abaguafo etsitsir wɔ m’asɔr a ɔwɔ Zion mu, na dɛm na wɔbɛfrɛ no, nye hom a hom yɛ elderfo wɔ m’asɔr a ɔyɛ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo no a wɔapetse wiadze nyina mu no;"
                },
                {
                    "number": 4,
                    "text": "Na dɛm na wɔbɛfrɛ m’asɔr wɔ nda a odzi ekyir no mu, Jesus Christ N’Asɔr a ɔwɔ hɔ ma Nda a Odzi Ekyir Ahotseweefo mpo."
                },
                {
                    "number": 5,
                    "text": "Nokwar, mese hom nyina dɛ: Hom nsoɛr na hom nhyerɛn ama hom kan no aayɛ fasusu ama aman;"
                },
                {
                    "number": 6,
                    "text": "Ama hom ano a hom robɔboa wɔ Zion asaase do, nye ne stake horow mu no aabɛyɛ bambɔ nye guandɔbea ama hom wɔ ehum nye ebufuhyew a worubohue a wɔrommfora mu egu asaase nyina do no."
                },
                {
                    "number": 7,
                    "text": "Hom mma kuropɔn Far West, no nyɛ asaase krɔnkrɔn a wɔatsew ho ama me; na wɔbɛfrɛ hɔ krɔnkrɔnbea kɛse, osiandɛ asaase a hom gyina do no yɛ krɔnkrɔn."
                },
                {
                    "number": 8,
                    "text": "Dɛm ntsi, mehyɛ hom dɛ hom nsi fi mma me ama m’ahotseweefo aaboa hɔn ano wɔ hɔ na woeetum asom me."
                },
                {
                    "number": 9,
                    "text": "Na hom mma wɔnhyɛ edwuma yi ase, na wɔntow fapem, na wɔnyɛ ahoboa edwuma wɔ dɛm ɔhyewber a ɔreba yi mu;"
                },
                {
                    "number": 10,
                    "text": "Na hom nhyɛ ase wɔ Ayɛwoho a ɔreba ne da a otsĩa anan no mu; na ofi dɛm aber dze kɔ no, hom mma mo nkorɔfo nyɛ edwuma enyiberdo nsi fi mfa mma me dzin;"
                },
                {
                    "number": 11,
                    "text": "Na ndɛ da yi n’afrenhyia pɛpɛɛpɛr hom mma wɔnhyɛ ase ntow me fi ne fapem no."
                },
                {
                    "number": 12,
                    "text": "Dɛm na hom mma wɔnyɛ edwuma enyiberdo ofi dɛm aber yi kesi dɛ wobowie koraa, ofi kutuwdo-bo no do dze kesi etsifi hɔ, kodu dɛ biribiara nnkɛka a wonnwiee."
                },
                {
                    "number": 13,
                    "text": "Nokwar, mese hom dɛ, mma hom mma m’akowaa Joseph anaa m’akowaa Sidney, anaa m’akowaa Hyrum, nnkenya kaw bio wɔ fi a worisi dze ama me dzin no ho."
                },
                {
                    "number": 14,
                    "text": "Mbom hom mma wonsi fi mma me dzin wɔ nhwɛdo a mebɛkyerɛ hɔn dɛ wonsi no do."
                },
                {
                    "number": 15,
                    "text": "Na sɛ mo nkorɔfo ennsi dan no wɔ nhwɛdo a mebɛkyerɛ hɔn president na n’apamfo no do a, merenngye hɔn nsamu dwumadzi no."
                },
                {
                    "number": 16,
                    "text": "Mbom sɛ mo nkorɔfo si no wɔ nhwɛdo a mebɛkyerɛ hɔn president na n’apamfo no, m’akowaa Joseph na n’apamfo no do mpo a, mebɛgye mo nkorɔfo hɔn nsamu dwumadzi no."
                },
                {
                    "number": 17,
                    "text": "Na bio, nokwar, mese hom dɛ, ɔyɛ me pɛ dɛ m’ahotseweefo bɔboaboa hɔn ano ntsɛm dze akyekyer kuropɔn Far West no;"
                },
                {
                    "number": 18,
                    "text": "Na ofi ber to ber wɔbɛkyerɛ m’akowaa Joseph mbea binom a ɔwɔ mantɔw no mu hɔ a hom besisi stake wɔ."
                },
                {
                    "number": 19,
                    "text": "Na hwɛ, mebɛkã no ho, na matsew no ho wɔ nkorɔfo enyim; na medze ahenman yi nye no mu ɔsomdwuma no ne nsaafee no ama no. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/116": {
            "uri": "/study/scriptures/dc-testament/dc/116",
            "title": "Nkyerɛkyerɛ na Ahyɛmudzi 116",
            "data_type": "chapter",
            "chapter_name": "Ɔfã 116",
            "verses": [
                {
                    "number": 1,
                    "text": "Nyame frɛ Spring Hill Adam Ondi-Ahman, osiandɛ, ɔse dɛ, ɔyɛ bea a Adam bɛba abɛsera no nkorɔfo wɔ, anaa bea a Onyi a ne Nda Fir Tsetse bɛtsena ase, dɛ mbrɛ Daniel nkɔnhyɛnyi no kãe no."
                }
            ]
        },
        "/study/scriptures/dc-testament/dc/117": {
            "uri": "/study/scriptures/dc-testament/dc/117",
            "title": "Nkyerɛkyerɛ na Ahyɛmudzi 117",
            "data_type": "chapter",
            "chapter_name": "Ɔfã 117",
            "chapter_summary": [
                "1–9, Ɔnnsɛ dɛ Ewuradze no nkowaa hɔn enyi ber wiadze ndzɛmba, na “egyapadze yɛ ebɛnadze ma Ewuradze?” 10–16, Ɔwɔ dɛ wɔpow ɔkra a ɔyɛ sunsum mu ketseaba, na hɔn afɔrbɔ bɛyɛ krɔnkrɔn ama Ewuradze."
            ],
            "verses": [
                {
                    "number": 1,
                    "text": "Nokwar, dɛm na Ewuradze se m’akowaa William Marks nye m’akowaa Newell K. Whitney so dɛ, wɔntow dwuma a woridzi no mu ntsɛm na wontu kwan mfi Kirtland asaase do, ansaana emi, Ewuradze masoma esukwankyɛba dze egu asaase no do."
                },
                {
                    "number": 2,
                    "text": "Ma wonnyan, na wɔnsoɛr, na wɔmbra, na mma wonntsintsim osiandɛ emi, Ewuradze, na mahyɛ hɔn no."
                },
                {
                    "number": 3,
                    "text": "Dɛm ntsi, sɛ wotsintsim a orunnwie yie mma hɔn."
                },
                {
                    "number": 4,
                    "text": "Ma wonnu hɔnho wɔ hɔn bɔn nye hɔn enyiber apɛdze ho wɔ m’enyim, Ewuradze na ɔse; egyapadze yɛ ebɛnadze ma me? Ewuradze na ɔse."
                },
                {
                    "number": 5,
                    "text": "Hom mma wɔndan Kirtland egyapadze no na wɔmfa ntua akaw, Ewuradze na ɔse, na biribiara a ɔbɛka ekyir no, ma ɔnka wo nsamu, Ewuradze na ɔse."
                },
                {
                    "number": 6,
                    "text": "Ana sor ntumbowa nnyɛ medze nye nam so a wɔwɔ po mu, nye mbowa a wɔwɔ mbepɔw do no? Ana nnyɛ Emi na meyɛɛ asaase? Ana nnyɛ Emi na mukura aman nyina hɔn nsordaafo hɔn nkrabea?"
                },
                {
                    "number": 7,
                    "text": "Dɛm ntsi, ana munnkotum ayɛ ma nhyiren apaa mbea a ayɛ kɛsɛɛ do na wɔasow aba pii? Ewuradze na ɔse."
                },
                {
                    "number": 8,
                    "text": "Ana asaase pii nnda Adam-ondi-Ahman mbepɔw no do, nye Olaha Shinehah sar no do, anaa asaase a Adam tsenaa do no, nna hom enyi ber dza ɔyɛ nsosɔwee, na hom pow nsɛm a no mu yɛ dur yi?"
                },
                {
                    "number": 9,
                    "text": "Dɛm ntsi, hom mbra mo nkorɔfo hɔn asaase do ha, Zion mpo no."
                },
                {
                    "number": 10,
                    "text": "Ma m’akowaa William Marks ndzi nokwar wɔ ndzɛmba kumaabi ho, na ɔbɔhwɛ pii do. Wɔmma ɔntsena mo nkorɔfo a wɔwɔ Far West nkuropɔn no ne finimfin na ɔnhwɛ hɔn do, na ma mo nkorɔfo no mfa hɔn nhyira, nhyira no."
                },
                {
                    "number": 11,
                    "text": "Ma m’akowaa Newell K. Whitney, osian Nicolaitane Kuw no nye hɔn nsumaamu ekyiwadze nye ne kra a ɔyɛ sunsum mu ketseaba wɔ m’enyim ntsi n’enyi nto, Ewuradze na ɔse, na ɔmbra Adam-ondi-Ahman asaase do, na ɔmbɛyɛ bishop mma mo nkorɔfo no, nnyɛ dzin mu ara mbom wɔ ndzeyɛɛ mu, Ewuradze na ɔse."
                },
                {
                    "number": 12,
                    "text": "Na bio, mese hom dɛ, mekaa m’akowaa Oliver Granger; hwɛ, nokwar, mese no dɛ wɔbɛkaa ne dzin wɔ krɔnkrɔnyɛ mu fi ebusuasantsen kesi ebusuasantsen, afebɔɔ kesi afebɔɔ, Ewuradze na ɔse."
                },
                {
                    "number": 13,
                    "text": "Dɛm ntsi, wɔmma ɔmper enyiberdo nhwehwɛ m’asɔr mu President a Odzi Kan na n’Apamfo hɔn mponee, Ewuradze na ɔse; na sɛ ɔhwe ase a ɔbɔsoɛr bio, na n’afɔrbɔ bɛyɛ krɔnkrɔn mbordo ama me asen n’ahodze pii, Ewuradze na ɔse."
                },
                {
                    "number": 14,
                    "text": "Dɛm ntsi wɔmma ɔmbra Zion asaase do ha ntsɛm, na wɔbɛyɛ no oguadzinyi ama me dzin wɔ me mber pa mu, ma mo nkorɔfo enya mfaso efi mu, Ewuradze na ɔse."
                },
                {
                    "number": 15,
                    "text": "Dɛm ntsi, mma obiara mmbu m’akowaa Oliver Granger enyimtsia, mbom hom mma mo nkorɔfo hɔn nhyira mbra no do afebɔɔ kesi afebɔɔ."
                },
                {
                    "number": 16,
                    "text": "Na bio, nokwar, mese hom dɛ, hom mma mo nkowaa a wɔwɔ Kirtland asaase do nyina no nkaa Ewuradze hɔn Nyankopɔn, nye me fi no so, na wɔnhwɛ do na wɔmbɔ ho ban wɔ krɔnkrɔnyɛ mu, na sɛ mankasa me mber pa no sõ a, oebutuw sikasesafo no, Ewuradze na ɔse. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/118": {
            "uri": "/study/scriptures/dc-testament/dc/118",
            "title": "Nkyerɛkyerɛ na Ahyɛmudzi 118",
            "data_type": "chapter",
            "chapter_name": "Ɔfã 118",
            "chapter_summary": [
                "1–3, Ewuradze bɔhwɛ Duebien no hɔn ebusua ebusua; 4–6, Wɔhyɛ dzibew a wɔada hɔ pan wɔ Duebien no mu mba mu no ananmu."
            ],
            "verses": [
                {
                    "number": 1,
                    "text": "Nokwar, dɛm na Ewuradze se: Hom nyɛ ehyiadzi kɛse ntsɛmara; hom mma Duebien no nsiesie hɔnho; na hom nyi nkorɔfo ma wɔnhyɛ hɔn a wɔahwe ase no hɔn ananmu."
                },
                {
                    "number": 2,
                    "text": "Hom mma m’akowaa Thomas ntweɔn kakra wɔ Zion asaase do, na ɔmbɔ m’asɛm dawur."
                },
                {
                    "number": 3,
                    "text": "Hom mma hɔn a wɔaka no nkɔ do nkã asɛmpa no mfi dɛm ber no mu, na sɛ wɔdze akoma a ɔyɛ botoo wɔ ɔdwe na ahobrɛadze, nye penkyɛr mu a, Emi, Ewuradze, mobɔ hɔn anohoba dɛ mebɛma hɔn ebusua ebusua hɔn ehiadze; na wobobue abow pa bi ama hɔn, ofi ndɛ kɔ."
                },
                {
                    "number": 4,
                    "text": "Na Fefɛw a ɔreba yi hom mma womfi ha ntwa po kɛse yi nkɔ n’ekyir, na hɔ na wɔnda m’asɛmpa ne mãhyɛ no edzi nkyerɛ, na wɔngye me dzin ho dase."
                },
                {
                    "number": 5,
                    "text": "Hom mma wongyaa m’ahotseweefo a wɔwɔ Far West, bea a worisi me dan no, na wɔnkɔ Ebɔbira ne da a otsĩa eduonu esia a ɔreba no mu, Ewuradze na ɔse."
                },
                {
                    "number": 6,
                    "text": "Hom mma m’akowaa John Taylor, nye m’akowaa John E. Page so, nye m’akowaa Wilford Woodruff so, nye m’akowaa Willard Richards so nhyɛ hɔn a wɔahwe ase no ananmu, na asɔr mpanyimfo no nda hɔn dwumadzi fofor yi edzi nkyerɛ hɔn."
                }
            ]
        },
        "/study/scriptures/dc-testament/dc/119": {
            "uri": "/study/scriptures/dc-testament/dc/119",
            "title": "Nkyerɛkyerɛ na Ahyɛmudzi 119",
            "data_type": "chapter",
            "chapter_name": "Ɔfã 119",
            "chapter_summary": [
                "1–5, Ɔwɔ dɛ Ahotseweefo no dze hɔn ahodze a ɔabor do no ma, na nkyii mfaso a wobenya wɔ hɔn dwuma a wobedzi wɔ afe no mu no, wɔkyɛ mu du, na wɔdze kor etua hɔn ebupɛn du; 6–7, Dɛm nyɛe yi bɛtsew Zion asaase ho."
            ],
            "verses": [
                {
                    "number": 1,
                    "text": "Nokwar, dɛm na Ewuradze se, mepɛ dɛ hom dze hom ahodze a abor hom do nyina hyɛ bishop a ɔwɔ m’asɔr mu wɔ Zion ne nsa,"
                },
                {
                    "number": 2,
                    "text": "Ma wɔdze si me fi, na wɔdze atow Zion ne fapem na wɔdze ama asɔfodzi no, na wɔdze etua President a Odzi Kan na n’Apamfo a wɔwɔ m’asɔr mu no hɔn akaw."
                },
                {
                    "number": 3,
                    "text": "Na iyi bɛyɛ mo nkorɔfo hɔn ebupɛn du n’ahyɛse."
                },
                {
                    "number": 4,
                    "text": "Na iyi ekyir no, hɔn a woetua ebupɛn du no botua hɔn mfaso no mu nkyɛmu du no mu kor afrenhyia biara; na iyi bɛyɛ mbra a ɔbɔwɔ hɔ ama hɔn afebɔɔ, dze ama m’asɔfodzi krɔnkrɔn no, Ewuradze na ɔse."
                },
                {
                    "number": 5,
                    "text": "Nokwar, mese hom dɛ, ɔbɛba dɛ hɔn a wɔaboa ano wɔ Zion asaase do nyinara dze dza abor hɔn ahodze do no bɛyɛ hɔn ebupɛn du etua, na ɔwɔ dɛ wodzi dɛm mbra yi do, ɔnntse dɛm a, wonndzi mu a ɔsɛ dɛ wɔtsena hom mu."
                },
                {
                    "number": 6,
                    "text": "Na mese hom dɛ, sɛ mo nkorɔfo enndzi dɛm mbra yi do, na woennsie no krɔnkrɔn, na woenndua dɛm mbra yi do ammfa anntsew Zion asaase ho amma me, ama me nhyehyɛɛ na m’atsɛmbu enntsim, aama hɔ ayɛ krɔnkrɔn mapã, hwɛ, nokwar, mese hom dɛ ɔrennyɛ Zion asaase mma hom."
                },
                {
                    "number": 7,
                    "text": "Na iyi bɛyɛ mfatoho ama stake a wɔwɔ Zion nyinara. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/120": {
            "uri": "/study/scriptures/dc-testament/dc/120",
            "title": "Nkyerɛkyerɛ na Ahyɛmudzi 120",
            "data_type": "chapter",
            "chapter_name": "Ɔfã 120",
            "verses": [
                {
                    "number": 1,
                    "text": "Nokwar, dɛm na Ewuradze se, dɛ afei mber no asõ a President a Odzi Kan na n’Apamfo no nye bishop na n’apamfo no a wɔyɛ m’Asɔr no n’abaguafo no; nye m’abaguafo etsitsir no na wɔbɔhwɛ do dze ama; na mankasa me ndze a ɔkasa kyerɛ hɔn, Ewuradze na ɔse. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/121": {
            "uri": "/study/scriptures/dc-testament/dc/121",
            "title": "Nkyerɛkyerɛ na Ahyɛmudzi 121",
            "data_type": "chapter",
            "chapter_name": "Ɔfã 121",
            "chapter_summary": [
                "1–6, Nkɔnhyɛnyi no totɔ serɛ Ewuradze dze ma Ahotseweefo no a woruhu amandze no; 7–10, Ewuradze kã asomdwee ho nsɛm kyerɛ no; 11–17, Ndom nkã hɔn a wɔkã mbrato tsia Ewuradze no nkorɔfo no; 18–25, Worinnya kyɛfa wɔ asɔfodzi no mu na wobobu hɔn fɔ; 26–32, Wɔdze enyimnyam nyikyerɛ bɔ hɔn a wɔsɔw nsɔhwɛ akokodur mu no anohoba; 33–40, Siantsir a wɔafrɛ dodowara na kumaabi na wɔasan mu eyi hɔn; 41–46, Ɔwɔ dɛ wɔdze asɔfodzi no dzi dwuma wɔ kwan tsenenee nko do."
            ],
            "verses": [
                {
                    "number": 1,
                    "text": "O Nyankopɔn, ewɔ hen? Hen na wo ntamadan a ɔkata wo sumabew do no wɔ?"
                },
                {
                    "number": 2,
                    "text": "Ibesianka wo nsa ekodu dabɛn; na w’enyi, nyew, w’enyi buroburo no, ebɔtweɔn ekodu dabɛn na efi onnyiewiei ɔsorsor no mu ahwɛ bɔn a wɔdze reyɛ wo nkorɔfo nye wo nkowaa, na ama hɔn sufrɛ ehwira w’asomu?"
                },
                {
                    "number": 3,
                    "text": "Nyew, O Ewuradze, wobohu dɛm amandze yi na wɔasɔw dɛm atseetsee a ɔmmfa mbra kwan mu yi ekodu dabɛn ansaana ayamuhyehye ahyɛ w’abadaa mu wɔ hɔnho?"
                },
                {
                    "number": 4,
                    "text": "O Ewuradze Nyankopɔn Tumfo, sor nye asaase, nye po, nye dza ɔwɔ mu nyina yɛfo, ɔwo na ewɔ tum na ehyɛ abɔnsam nye sheol sum kebii do—tsen wo nsa; ma w’enyi nhwira; ma wonyi wo ntamadan no mfi hɔ; fi wo sumabew do pue; kyea w’aso, ma w’akoma ngow, na ma ayamuhyehye nhyɛ w’abadaa mu wɔ hɛn ho."
                },
                {
                    "number": 5,
                    "text": "Ma w’ebufuhyew ndzɛw ntsia hɛn atamfo; na w’akomahyew mu no, fa wo nkrantsee dzi hɛn atamfo wer wɔ bɔn a wɔdze reyɛ hɛn ho."
                },
                {
                    "number": 6,
                    "text": "Kaa w’ahotseweefo a woruhu amandze yi, O hɛn Nyankopɔn; na wo nkowaa bedzi dɛw wɔ wo dzin mu afebɔɔ."
                },
                {
                    "number": 7,
                    "text": "Me ba, asomdwee nkã wo kra; w’akotorka na w’amandzehu no, ɔnnkɛkyɛr;"
                },
                {
                    "number": 8,
                    "text": "Na afei, sɛ esɔw no yie a, Nyankopɔn bɛma wo do wɔ sor; na ibedzi konyim wɔ w’atamfo nyina do."
                },
                {
                    "number": 9,
                    "text": "W’anyɛnkofo gyina w’afã, na wɔdze enyigye akoma na ɔdɔ nsa bohuhor wo bio."
                },
                {
                    "number": 10,
                    "text": "Innyae nnyɛɛ dɛ Job; w’anyɛnkofo nnkasa nntsia wo, nna wɔnnkã so dɛ wo mbrato so ntsi a, dɛ mbrɛ wɔdze yɛɛ Job no."
                },
                {
                    "number": 11,
                    "text": "Na hɔn a wɔse dɛ osian wo mbrato ntsi no, hɔn enyidado bɛpa na dza woesusu no bɛnan dɛ ma ewia orupue no ne kan a ɔredzɛw no renan esukwankyɛba no;"
                },
                {
                    "number": 12,
                    "text": "Na Nyankopɔn so ama ne nsa do esi no pi resesã mber na hyɛber, na oefura hɔn adwen, amma woeenntum anntse n’anwanwadze ase; ama ɔaasɔ hɔn ahwɛ so, na ne nsa aakã hɔn wɔ hɔnankasa hɔn nyansaa na ndaadaa kwan do;"
                },
                {
                    "number": 13,
                    "text": "Na osiandɛ hɔn akoma aporɔw ntsi, ndzɛmba a wɔpɛ dɛ ɔba binom do, na wɔdɔ dɛ binom hu amandze no, bɛba hɔnankasa hɔn do pɛpɛɛpɛ."
                },
                {
                    "number": 14,
                    "text": "Ama hɔn sẽ aafem so, na hɔn enyidado so aapa."
                },
                {
                    "number": 15,
                    "text": "Na ɔnnkɛkyɛr biara na woedwuw hɔn asefo nyina efi wi ase ha, Nyankopɔn na ɔse, na hɔn mu kor mpo rennka a ɔtse ase."
                },
                {
                    "number": 16,
                    "text": "Ndom nkã hɔn a wɔbɛma hɔn anantsir do etsia nyia masera no ngo, Ewuradze na ɔse, na wosũ dɛ wɔayɛ bɔn, ber a wɔnnyɛɛ bɔn biara wɔ m’enyim, Ewuradze na ɔse, mbom wɔayɛ dza ɔtsen wɔ m’enyim, nye dza mehyɛɛ hɔn no."
                },
                {
                    "number": 17,
                    "text": "Mbom hɔn a wosũ mbrato ho no yɛ dɛm osiandɛ wɔyɛ bɔn no nkowaa, na hɔnankasa so wɔyɛ asokyew mba."
                },
                {
                    "number": 18,
                    "text": "Hɔn na wɔkã ator ntam tsia mo nkowaa, ama woeetum dze hɔn aba ndɔmmum ase na owu mu—"
                },
                {
                    "number": 19,
                    "text": "Wondue, osiandɛ wɔafom mo mbɔdomaba ntsi wɔnnkɛma hɔn kwan ma hɔn nsa akã ayɛdze wɔ me fi mu."
                },
                {
                    "number": 20,
                    "text": "Hɔn nkɛntsɛn rennyɛ mã, hɔn efi na hɔn asan bɛsɛɛ, na hɔn a wɔdaadaa hɔn no bobu hɔn enyimtsia."
                },
                {
                    "number": 21,
                    "text": "Worinnya asɔfodzi mu kyɛfa, hɔn nye hɔn asefo fi ebusuasantsen kesi ebusuasantsen."
                },
                {
                    "number": 22,
                    "text": "Nkyɛ obeye ama hɔn dɛ wɔdze ewuyambo bɛsɛn hɔn kɔn mu na wɔatow hɔn akyen po no bun mu."
                },
                {
                    "number": 23,
                    "text": "Wondue, hɔn a wɔhaw mo nkorɔfo, na wɔpam hɔn na wokum hɔn, na wɔgye dase tsia hɔn, Dɔm Ewuradze na ɔse, ehurutsia ebusuasantsen no rimmfi hɛl afɔbu no mu."
                },
                {
                    "number": 24,
                    "text": "Hwɛ, m’enyi hu na minyim hɔn ndwuma nyina, na mowɔ atsɛmbu ɔbɛba ntsɛmara a medze esie ama hɔn nyina wɔ ne hyɛber mu;"
                },
                {
                    "number": 25,
                    "text": "Na woeetu mber bi esi hɔ ama nyimpa biara, dɛ mbrɛ no ndwuma tse no."
                },
                {
                    "number": 26,
                    "text": "Nyankopɔn nam no Sunsum Krɔnkrɔn do bɛma hom nyimdzee, nyew, Sunsum Krɔnkrɔn n’akyɛdze a onnyi kabea no do, dza wonnyii nnkyerɛe fi ber a wɔbɔɔ wiadze dze besi sesei no;"
                },
                {
                    "number": 27,
                    "text": "Dza hɛn egyanom aper atweɔn mber tsentsen dɛ wɔbɛda no edzi akyerɛ wɔ mber a odzi ekyir no mu, dza abɔfo twee hɔn adwen gyinaa do no, dɛ wɔdze esie ama hɔn enyimnyam ne mãhyɛ no;"
                },
                {
                    "number": 28,
                    "text": "Mber bi bɛba a wɔremmfa biribiara nnsuma, sɛ Nyame kor anaa enyame pii na wɔwɔ hɔ a, wɔbɛda no edzi akyerɛ."
                },
                {
                    "number": 29,
                    "text": "Ahengua na ahenman, mpanyindzi na etum nyina wɔbɛda no edzi ama hɔn a wogyinaa akokodur mu dze maa Jesus Christ n’asɛmpa no."
                },
                {
                    "number": 30,
                    "text": "Na sɛ wɔdze pampi so esisi sor anaa po, anaa asaase kɛsɛɛ, anaa ewia anaa bosoom, anaa nworaba ano a—"
                },
                {
                    "number": 31,
                    "text": "Hɔn mber a wɔdze kyin hɔnho nyina, nda nyina a wɔdze esi hɔ, abosoom, mfe nyina ne nhyehyɛɛ nye nda nyina hɔn nda, abosoom, na mfe na hɔn nda mu nda nyina, abosoom na mfe, na hɔn enyimnyam nyina, mbra, na mber a wɔahyehyɛ ato hɔ nyina, wɔbɛda no edzi wɔ mberano nda ne mãhyɛ mu—"
                },
                {
                    "number": 32,
                    "text": "Dɛ mbrɛ wɔhyɛɛ no wɔ Onnyiewiei Nyankopɔn Abaguafo a wɔbɔ enyame nyina do hɔn finimfin no ansaana wɔrobɔ wiadze yi no, dɛ wɔdze besie ekesi dɛ ɔrokɔ n’ewiei nye ewiei ber a nyimpa biara bɛhɛn n’onnyiewiei enyim na ɔbɛhɛn ne bɛkyebo ahomgye mu no."
                },
                {
                    "number": 33,
                    "text": "Nsu a ɔrepem bɛda ho afon ekesi aber bɛn? Ebɛn tum na obotum esanka sor? Dɛ sɛ nyimpa botum atsen n’abasa a ɔyɛ mberɛw dze esianka Esutsen Missouri wɔ no kwan a ɔpem mu no, anaa wɔadan no ma wɔapem akɔ etsifi afamu mu mpo a, onnkotum esiw Otumfo kwan dɛ mma onnhue nyimdzee mmfi sor nngu Nda a Odzi Ekyir Ahotseweefo hɔn tsir do."
                },
                {
                    "number": 34,
                    "text": "Hwɛ, wɔbɛfrɛ dodowara, na mbom kumaabi na wɔbɛsan mu eyi hɔn. Na ebɛnadze ntsi na wɔrennsan mu nnyi hɔn?"
                },
                {
                    "number": 35,
                    "text": "Osiandɛ hɔn akoma dzi wiadze ndzɛmba ekyir, na wɔper hwehwɛ nyimpa hɔ enyinyam ntsi, wonnsũa dɛm adzesũa kor yi—"
                },
                {
                    "number": 36,
                    "text": "Dɛ kyɛfa a ɔwɔ asɔfodzi no mu no nye sor tum no fam ho, na wonnkotum ahyɛ ɔsor tum do anaa wɔdze edzi dwuma gyedɛ wɔnam tsenenee fapem kwan do."
                },
                {
                    "number": 37,
                    "text": "Dɛ wɔdze bɛma hɛn no dze, ɔyɛ nokwar; na mbom sɛ yɛyɛ dɛ yɛkata hɛn bɔn do, anaadɛ yɛma hɛn ahantanyɛ, nye hɛn nsusui hun ho kwan, anaadɛ yɛhwɛ anaa yedzi hɔn do tum dze haw adasamba hɔn akra wɔ akwan biara a ɔnntsen do a, hwɛ, ɔsorsor twe hɔnho; Ewuradze no Sunsum dzi yaw; na sɛ ɔtwe noho a, Amen nkã dɛm nyimpa no n’asɔfodzi anaa ne tumdzi no."
                },
                {
                    "number": 38,
                    "text": "Hwɛ, afei n’enyi bɛba no ho no, nna woegyaa ne bra ahyɛ nankasa ne nsamu, dɛ ɔbɔwɔ dadzepoma ano ntsia, ɔatseetsee ahotseweefo, na ɔakõ etsia Nyankopɔn."
                },
                {
                    "number": 39,
                    "text": "Ntɔhunii yaayaw a yeehu kyerɛ dɛ, ɔyɛ nyimpa dodowara hɔn awoo su na bɔbew dɛ, sɛ wonya tumdzi kakra bi a, dɛ mbrɛ wɔdwen no a, wɔhyehyɛ hɔnho ntsɛmara, dɛ wɔreyɛ dza ɔnntsen dze atseetsee hɔn a wɔhwɛ hɔn do no."
                },
                {
                    "number": 40,
                    "text": "Dɛm iyi ntsi wɔafrɛ dodowara, mbom wɔbɛsan mu eyi kumaabi."
                },
                {
                    "number": 41,
                    "text": "Tum anaa nhyɛdo biara nnyi hɔ a ɔwɔ dɛ osian asɔfodzi no ntsi wɔgye to mu, gyedɛ wɔnam ndzɛfɛdzɛfɛw, nye penkyɛr, nye botooyɛ, nye ɔdwe mu, nye ɔdɔ mapã kwan do nhwɛ hɔn do;"
                },
                {
                    "number": 42,
                    "text": "Ɔnam ayamuyie, na nyimdzee mapã do a ɔbɛma ɔkra enyin a enyidosomkyerɛ nye ndabraba biara mmbata ho—"
                },
                {
                    "number": 43,
                    "text": "Sɛ Sunsum Krɔnkrɔn no kenyan wo a, fa ndamyɛ kã enyim mber pa mu, na ekyir no nya ɔdɔ kɛse ma nyia akã n’enyim no, amma ɔaanndwen dɛ eyɛ ne tamfo;"
                },
                {
                    "number": 44,
                    "text": "Ama oeehu dɛ wo nokwar dzi mu yɛ dzen sen owu ntampehoma."
                },
                {
                    "number": 45,
                    "text": "Ma ayamuyie nhyɛ w’abadaa mu mã, a onngyaa da mfa mma nyimpa nyina, nye gyedzi fifo no, na ma ɔbrapa nsiesie w’adwen mu a onngyaa da, nkyii w’awerɛhyɛmu wɔ Nyame enyim bɛhyɛ dzen; na asɔfodzi ho nkyerɛkyerɛ mu ndzepa no bɔsosɔ wo kra do tse dɛ bɔw a ofi sor."
                },
                {
                    "number": 46,
                    "text": "Na ibenya Sunsum Krɔnkrɔn no n’anyɛnkoyɛ no aber nyina, na w’ahempoma bɛyɛ ahempoma a ɔnnsakyer wɔ tsenenee na nokwar mu; na w’ahendzi bɛyɛ ahendzi a ɔwɔ hɔ daapem na ɔbɛpem egu wo do efi afebɔɔ kesi afebɔɔ a ɔnnam nhyɛ kwan biara do."
                }
            ]
        },
        "/study/scriptures/dc-testament/dc/122": {
            "uri": "/study/scriptures/dc-testament/dc/122",
            "title": "Nkyerɛkyerɛ na Ahyɛmudzi 122",
            "data_type": "chapter",
            "chapter_name": "Ɔfã 122",
            "chapter_summary": [
                "1–4, Asaase n’ano n’ano bɔhwehwɛ Joseph Smith ne dzin ekyir kwan; 5–7, N’esian na ne yaw bɛma no ntɔhunii a ɔbɔboa ne yieyɛ; 8–9, Nyimpa Ba no duaa iyinom nyina mu."
            ],
            "verses": [
                {
                    "number": 1,
                    "text": "Asaase n’ano bɔhwehwɛ wo dzin ekyir kwan, na nkwaseafo besi wo atwetwe, na hɛl bɔsoɛr etsia wo;"
                },
                {
                    "number": 2,
                    "text": "Na mbom nyia n’akoma mu tsew, na enyansafo, nye ebirɛmpɔn, nye atseneneefo bɛgye afotu, nye tumdzi, nye nhyira efi wo nsamu aber biara."
                },
                {
                    "number": 3,
                    "text": "Na wo nkorɔfo runndua akɔnkɔnsafo hɔn dasegye do nndan hɔn ekyir mma wo da."
                },
                {
                    "number": 4,
                    "text": "Ɔwɔ mu dɛ hɔn ndzeyɛɛ dze wo bɔto ɔhaw nye efiadze mu, naaso wobedzi wo nyi, na mbom wɔ mber tsiabaa mu, na wo ndze bɛyɛ hu wɔ w’atamfo finimfin sen awendadze bɔyafo, osian wo tseneneeyɛ ntsi; na wo Nyankopɔn begyina wo nkyɛn afebɔɔ kesi afebɔɔ."
                },
                {
                    "number": 5,
                    "text": "Sɛ wɔdze wo dua abɛbrɛsɛ mu; sɛ ikegyina esian mu wɔ enuanom adaadaafo ntamu; sɛ ikegyina esian mu wɔ edwotwafo ntamu; sɛ ikegyina esian mu wɔ asaase anaa po do;"
                },
                {
                    "number": 6,
                    "text": "Sɛ wɔdze nsɛm a innyim to wo do; sɛ w’atamfo tu hyɛ wo do; sɛ wɔtsew wo fi w’egya na wo nã nye wo nuanom mbarimba na mbaa fekuw mu; na sɛ w’atamfo twe nkrantsee dze tsew wo fi wo yer no bo mu, nye wo mba nkyɛn, na wo babanyin panyin a mbrɛana oedzi mfe esia pɛr bosuo w’atar mu dzendzen, na ɔkã dɛ, M’egya, m’egya, ebɛnadze ntsi na erennye hɛn nntsena yi? O, m’egya, ebɛnadze na nkorɔfo yi dze rekɛyɛ wo? na sɛ wɔdze nkrantsee twe no fi wo nkyɛn, na wotwuw wo adze dze wo kɔ efiadze, na w’atamfo kyin wo ho dɛ mpataku a wɔrohwehwɛ eguambaa bɔgyaa;"
                },
                {
                    "number": 7,
                    "text": "Na sɛ wɔtow wo kyen mona mu, anaa wɔdze wo hyɛ ewudzifo nsa, na wobu wo okumfɔ; sɛ wɔtow wo kyen po bun mu; sɛ po asorɛkye nye wo dzi aper; sɛ ehum dzendzen bɛyɛ wo tamfo; sɛ sor yɛ kebii, na abɔdze-dze nyina bɔ mu siw wo kwan, na iyinom nyina ekyir no, sɛ hɛl ankasa bue n’anomu wɔ wo do a, me babanyin, hu dɛ dɛm ndzɛmba yinom nyina bɛma wo ntɔhunii, na ɔbɛyɛ wo mfaso."
                },
                {
                    "number": 8,
                    "text": "Nyimpa Ba no duaa iyinom nyina mu. Ana eyɛ kɛse sen no?"
                },
                {
                    "number": 9,
                    "text": "Dɛm ntsi, mma mmpa abaw, na asɔfodzi no bɛka wo nkyɛn; ɔahyehyɛ n’ahe ama hɔn, worunntum nntra. Wonyim wo nda, na wɔnnkɛtsew wo mfe do; dɛm ntsi, mma nnsuro dza nyimpa bɛyɛ, osiandɛ Nyame nye wo wɔ hɔ afebɔɔ kesi afebɔɔ."
                }
            ]
        },
        "/study/scriptures/dc-testament/dc/123": {
            "uri": "/study/scriptures/dc-testament/dc/123",
            "title": "Nkyerɛkyerɛ na Ahyɛmudzi 123",
            "data_type": "chapter",
            "chapter_name": "Ɔfã 123",
            "chapter_summary": [
                "1–6, Ahotseweefo no wɔ dɛ wɔboaboa ano na wɔkyerɛw hɔn amandzehu nye atseetsee ho nsɛm na wotsintsim dze pue guado; 7–10, Dɛm sunsum kor no ara a ɔdze atorsɛm bae no, ɔnoara so na ɔma wɔtseetsee Ahotseweefo no; 11–17, Asɔrasɔr mu nkorɔfo dodowara hɔn nsa bɛkã nokwar no."
            ],
            "verses": [
                {
                    "number": 1,
                    "text": "Na bio, yɛrebosusu ho akyerɛ ama hom ahwɛ hia a ohia dɛ ahotseweefo no nyina boaboa nokwar nyimdzee nyina ano na ɔhaw na ndzeyɛbɔn nyina a nkorɔfo a wɔwɔ dɛm ɔman yi mu dze ayɛ hɔn;"
                },
                {
                    "number": 2,
                    "text": "Na hɔn egyapadze nyina so, na ɔsɛɛ dodow a wɔaba hɔn do ɔfa hɔn edzin ho na pira a wopirapiraa ankorankor, na wɔsɛɛ n’egyapadze ankasa so;"
                },
                {
                    "number": 3,
                    "text": "Na hɔn so a wɔkã ho ma wɔtseetsee hɔn no edzin, dɛ mbrɛ wobotum na nsa akã no wɔnhwehwɛ hɔn."
                },
                {
                    "number": 4,
                    "text": "Anaadɛ wobotum eyi abaguafo binom esi hɔ ma wɔaahwehwɛ ndzɛmba yinom mu, na wɔaakyerɛw hɔn anomu nsɛm na nsew; nye hɔnho nsɛm so a ɔnnyɛ nokwar a woetsintsim wɔ nkrataa do dze ato gua na wɔaboaboa ne nyina so ano;"
                },
                {
                    "number": 5,
                    "text": "Na dza ɔwɔ dawurbɔ nkrataa nye nwoma tsitsir ahorow nyina mu, nye hɔn abakɔsɛm a ɔnnyɛ nokwar nyina so a wɔakyerɛw dze ato gua, nye dza wogu do rekyerɛw, nye hɔn a wɔrekyerɛw no edzin, na atseetsee nye ewudzi, na ndzɛmba a ɔmmfata nyina a wɔayɛ etsia dɛm nkorɔfo yi, na wɔdze nsɛmansɛma nyina ato gua—"
                },
                {
                    "number": 6,
                    "text": "Nnyɛ dɛ yɛdze bɔto gua ma wiadzemba nyina ehu nko, na mbom yɛdze bi so bɔkɔ akɛma aban ne mpanyimfo so ma woeehu sum mu na mbɔnsamdze a wɔayɛ dze etsia hɛn, na iyi bɛyɛ adze a odzi ewiei koraa a hɛn Sor Egya ama kwan ma ɔaba hɛn do ansaana yeetum hɛn nsa akã dɛm anohoba no a ɔbɛma wɔatwe no efi no sumabew hɔ no; amma aman nyina so enntum ennyi hɔnho emmfi afɔdzi mu ansaana ɔatsen no tum abasa no mu."
                },
                {
                    "number": 7,
                    "text": "Ɔyɛ hɛn dwumason a ɔwɔ dɛ yedzi ma Nyankopɔn, sor abɔfo, hɔn na wɔnye hɛn bɛba ebegyina hɔ, nye hɛnankasa so hɛnho, hɛn yernom nye hɛn mba, a wɔasɔw yaw, na awerɛhow wɔ ewudzifo, etsirmɔdzenfo, na epoobɔfo nsa, hɔn a hɔn boafo nye dɛm sunsum no a ɔdze egyanom hɔn atorsɛm etsim, hɔn a woegya hɔn ator, na wɔdze ahyɛ mbofra hɔn akoma mu, na wɔdze adwensɛɛ ahyɛ wiadze mu mã, na worinyin ahoɔdzen mu kesi ahoɔdzen mu, na seseiara hɔn mu na ndabraba, nsisi, nye ndzeprɔwee nyina ne farba, na wiadze nyina si nkrum wɔ n’emumuyɛ no dur ase."
                },
                {
                    "number": 8,
                    "text": "Ɔyɛ dadze kɔndua, ɔyɛ ntampehoma; wɔyɛ aponsa, nye nkɔnsɔnkɔnsɔn nye aban nkaba nye hɛl ankasa no mpokyerɛ."
                },
                {
                    "number": 9,
                    "text": "Dɛm ntsi ɔyɛ hɛn dwumason a ɔsɛ dɛ yedzi, a yerinndzi mmfa mma hɛn yernom na mba nko na mbom yedzi ma ekunafo na ngyanka a hɔn kunnom na hɔn egyanom a woekum hɔn wɔ dɛm etsirmɔdzensɛm yi nsa;"
                },
                {
                    "number": 10,
                    "text": "Dza no sum mu ndwuma yɛ kebii araa ma hɛl ankasa mpo dze suro popo, na ogyina hɔ ahobow mu nye bɔmm, na abɔnsam ankasa mpo ne nsa him na ɔdwedwe."
                },
                {
                    "number": 11,
                    "text": "Nna ɔyɛ dwumason so a ɔsɛ dɛ yedzi dze ma ebusuasantsen a wɔreba, nye hɔn a hɔn akoma mu tsew nyina."
                },
                {
                    "number": 12,
                    "text": "Osiandɛ dodowara da ho wɔ asɔrasɔr, ekuw horow, na som horow mu wɔ asaase do a, nyimpa a wɔyɛ ndabrabafo nam hɔn ndaadaa kwan do efura hɔn enyi, na wɔayɛ krado dɛ wɔbɛdaadaa nkorɔfo na wɔdze nokwar no ehuntsa hɔn osiandɛ wonnyim bea a wobohu efi—"
                },
                {
                    "number": 13,
                    "text": "Dɛm ntsi, ɔsɛ dɛ yɛsɛɛ hɛn mber na yɛhwer hɛn nkwa dze twe ndzɛmba a osuma sum mu nyina ba kan mu, na yenyim hɔn; na wofi sor ada no edzi pefee akyerɛ hɛn—"
                },
                {
                    "number": 14,
                    "text": "Na ɔsɛ dɛ wɔdze enyimpi dzi iyinom ho dwuma."
                },
                {
                    "number": 15,
                    "text": "Mma nyimpa biara mmbu dɛm ndzɛmba yinom tootooba; osiandɛ dza obesi ndaamba no dɔɔ sõ, dza ɔfa ahotseweefo no ho a ogyina dɛm ndzɛmba yinom do no."
                },
                {
                    "number": 16,
                    "text": "Hom nyim, enuanom, dɛ wusihɛn kakraka no, adze ketseketse bi na ɔboa no ma sɛ ehum rutu a otum fa mframa na asorɔkye mu kɔ tɔɔtsee."
                },
                {
                    "number": 17,
                    "text": "Dɛm ntsi, enuanom adɔfo, hom mma yɛmfa enyigye nyɛ ndzɛmba nyina a hɛn ahom botum; na nkyii yeetum egyina pintsinn dze enyidado mapã ahwɛ Nyame no nkwagye, nye n’abasa a ɔbɛda no edzi akyerɛ no."
                }
            ]
        },
        "/study/scriptures/dc-testament/dc/124": {
            "uri": "/study/scriptures/dc-testament/dc/124",
            "title": "Nkyerɛkyerɛ na Ahyɛmudzi 124",
            "data_type": "chapter",
            "chapter_name": "Ɔfã 124",
            "chapter_summary": [
                "1–14, Wɔhyɛ Joseph Smith dɛ ɔmbɔ asɛmpa no dawur awɔse mu nkyerɛ ɔmampanyin a ɔhwɛ United States nye ambradofo, nye aman nyina do ahemfo; 15–21, Osian Hyrum Smith, David W. Patten, Joseph Smith Panyin, nye binom so a wɔkã atseasefo nye ewufo ho no, hɔn nokwardzi na papayɛ ntsi, wobehyira hɔn; 22–28, Wɔhyɛ Ahotseweefo dɛ wonsi enyigyebea mma ahɔho na wonsi temple so wɔ Nauvoo; 29–36, Ɔwɔ dɛ wɔyɛ enuma dze ma ewufo wɔ temple mu; 37–44, Mber nyina Ewuradze no nkorɔfo si temple ama wɔaayɛ ayɛdze krɔnkrɔn wɔ mu; 45–55, Wɔ se Ahotseweefo no dɛ osian hɔn atamfo a wɔretseetsee hɔn ntsi, mma wonnsi temple wɔ Jackson County; 56–83, Wɔkyerɛɛ kwan a wɔmfa do nsi Nauvoo Dan no; 84–96, Wɔfrɛɛ Hyrum Smith dɛ ɔmbɛyɛ patriarch, dɛ ɔngye nsaafee no, na ongyina Oliver Cowdery n’anan mu; 97–122, Wotuu William Law na binom fo wɔ hɔn edwumayɛ ho; 123–145, Wɔbobɔɔ wiadze mfɛndzanan na apaamu dzibewdzifo binom hɔn edzin na wɔdze hɔn quorum ndwuma a ɔsɛ dɛ wodzi hyɛ hɔn nsa."
            ],
            "verses": [
                {
                    "number": 1,
                    "text": "Nokwar, dɛm na Ewuradze se, ɔwo m’akowaa Joseph Smith, dɛ m’enyi agye w’afɔrbɔ nye dza agye ato mu no ho, na iyi ntsi na mama wo do, ama meedua ndzɛmba a ɔyɛ mberɛw wɔ asaase do ada me nyansaa edzi akyerɛ."
                },
                {
                    "number": 2,
                    "text": "Wo mpaabɔ asɔ m’enyi; na no ho mbuae nye dɛ, mese wo dɛ, afei wɔafrɛ wo seeseiara dɛ bɔ m’asɛmpa no dawur awɔse mu, na stake yi a medze esi hɔ dɛ ɔnyɛ Zion no kutuwdo-bo no, wobotwuw ho ma ɔaayɛ hyɛnhyɛn tse dɛ ahemfie."
                },
                {
                    "number": 3,
                    "text": "Ebɔbɔ dɛm dawur yi akyerɛ ahemfo a wɔwɔ wiadze ne mfɛndzanan nyina, akyerɛ president onyimdzefo a woeeyi no, nye ɔman a etse mu no mu ambradofo enyimdzefo, nye aman nyina a wɔapetse wiadze no."
                },
                {
                    "number": 4,
                    "text": "Ma wɔnkyerɛw no wɔ ɔdwe sunsum na Sunsum Krɔnkrɔn no tum a ɔbɔwɔ wo mu no do, wɔ ber a erekyerɛw iyi."
                },
                {
                    "number": 5,
                    "text": "Na Sunsum Krɔnkrɔn no bɛma ehu me pɛ wɔ dza ɔfa dɛm ahemfo nye edzibewdzifo yi wɔ dza ɔbɛba hɔn do wɔ mber bi a ɔbɛba mu."
                },
                {
                    "number": 6,
                    "text": "Na, hwɛ, nkyɛ merebɛfrɛ hɔn ma wɔaahyɛ Zion ne kan na n’enyimnyam no nsew, na mber a wɔahyɛ dɛ wohu no mbɔrbɔr no no aso."
                },
                {
                    "number": 7,
                    "text": "Dɛm ntsi, frɛ hɔn, na fa ndze kɛse bɔ wo dasegye no dawur, mma nnsuro hɔn, osiandɛ wɔtse dɛ nkyɛkyɛr, na hɔn enyimnyam nyina tse dɛ nhyiren a ɔwɔ hɔ a, ɔnnkyɛr na ɔapa, amma hɔn so ennya biribi annkã ammfa anngye hɔnho—"
                },
                {
                    "number": 8,
                    "text": "Na ama sɛ wɔpow mo nkowaa nye me dasegye a maada edzi akyerɛ hɔn no a, mabɛsera hɔn wɔ nsera da no mu, ber a mibeyi ntwamutam a ɔkata m’enyim no, na menye atseetseefo no bogu bea a enyidosomkyerɛfo gu no, ɔyɛ bea a asetwɛr wɔ no."
                },
                {
                    "number": 9,
                    "text": "Na bio, mebɛba abɛsera hɔn na magow hɔn mu dodowara hɔn akoma dze ama hom yieyɛ ama hom eenya adom wɔ hɔn enyi do, ama wɔaaba nokwar ne kan no ho, na Amanamamfo so eenya nkwagye ntowdo anaadɛ wɔaama Zion do."
                },
                {
                    "number": 10,
                    "text": "Osiandɛ me nsera da no reba ntsɛm wɔ dɔn a hom nnsusu mu; na henfa na mo nkorɔfo hɔn bambɔ wɔ, na hɔn a wobegya hɔn no so hɔn sumabew wɔ hen?"
                },
                {
                    "number": 11,
                    "text": "Hom nsoɛr, O asaase do ahemfo a hom wɔ! Hom mbra, O, hom mfa hom sika na dwetɛ nkã homho mbra, mfa mbɔboa mo nkorɔfo, hom mfa mbra Zion mbabaa fie."
                },
                {
                    "number": 12,
                    "text": "Na bio, nokwar, mese wo dɛ, ma m’akowaa Robert B. Thompson mboa wo ma kyerɛw dɛm dawurbɔ yi, osiandɛ m’enyi agye no ho kɛse, na dɛ ɔnkã wo ho;"
                },
                {
                    "number": 13,
                    "text": "Dɛm ntsi, ma ontsie w’afotu, na medze nhyira mbɔho behyira no; ma ɔnyɛ nokwafo na ondzi nokwar wɔ ndzɛmba nyina mu ofi ndɛ kɔ, na ɔbɛyɛ kɛse wɔ m’enyi do."
                },
                {
                    "number": 14,
                    "text": "Mbom ma ɔnkaa dɛ n’edwuma ho nkontaabu no mebebisa efi ne nsamu."
                },
                {
                    "number": 15,
                    "text": "Na bio, mese wo dɛ, nhyira akã m’akowaa Hyrum Smith; na Emi, Ewuradze, modɔ no osian n’akoma n’emudzi ntsi, na osiandɛ ɔdɔ dza ɔtsen wɔ m’enyi do, Ewuradze na ɔse."
                },
                {
                    "number": 16,
                    "text": "Bio, ma m’akowaa John C. Benett mboa wo wɔ wo dwuma a iridzi, edze m’asɛm rekɛma ahemfo nye nkorɔfo a wɔwɔ asaase do no, na ongyina ɔwo, m’akowaa Joseph Smith mpo ne nkyɛn, wɔ amandzehu ber mu; na sɛ otsie afotu a, n’akatua nnkɔbɔ no da."
                },
                {
                    "number": 17,
                    "text": "Na osian no dɔ ntsi, sɛ ɔyɛ iyi a, ɔbɛyɛ kɛse, na ɔbɛyɛ medze, Ewuradze na ɔse. Mehu edwuma a ɔayɛ, na sɛ ɔkɔ do yɛ a, ɔbɛyɛ me enyisɔ, na medze nhyira na enyimnyam ahenkyɛw kɛse bɛhyɛ no."
                },
                {
                    "number": 18,
                    "text": "Na bio, mese wo dɛ, ɔyɛ me pɛ dɛ m’akowaa Lyman Wight bɔkɔ do aka nyamesɛm no ama Zion, ɔmfa ɔdwe sunsum ngye mo ho dase nkyerɛ wiadze; na mebɛma no do tse dɛ mbrɛ ɔtse ɔkɔr ntsaban do; na obenya enyimnyam na abɔdzin ama noara noho na me dzin."
                },
                {
                    "number": 19,
                    "text": "Ama aber a obowie n’edwuma yɛ no, maagye no aba me nkyɛn, dɛ mbrɛ medze yɛɛ m’akowaa David Patten no mpo a ɔwɔ me nkyɛn seeseiara yi, nye m’akowaa Edward Partridge so, nye m’akowaa akɔdaa Joseph Smith, Panyin so, nyia ɔnye Abraham tse n’abanyimfa, nyia ɔyɛ nhyiranyi nye krɔnkrɔnnyi, osiandɛ ɔyɛ medze."
                },
                {
                    "number": 20,
                    "text": "Bio, nokwar, mese wo dɛ, ndaadaa su biara nnyi m’akowaa George Miller mu; osian n’akoma n’emudzi ntsi, ɔwɔ dɛ wɔgye no dzi; na dɔ a ɔwɔ no wɔ me dasegye ho no ntsi, Emi, Ewuradze, modɔ no."
                },
                {
                    "number": 21,
                    "text": "Dɛm ntsi, mekã kyerɛ wo dɛ, medze bishop dzibew no ayɛ nsɔwano esi ne tsir do, tse dɛ m’akowaa Edward Partridge, aama ne nsa aakã me fi mu dza wɔdze bɔ afɔr, ama oeetum ehue nhyira egu mo nkorɔfo ehiafo etsir do, Ewuradze na ɔse. Mma obiara mmbu m’akowaa George enyimtsia osiandɛ obedzi me nyi."
                },
                {
                    "number": 22,
                    "text": "Hom mma m’akowaa George nye m’akowaa Lyman, nye m’akowaa John Snider, nye binom so nsi fi mfa mma me dzin, na m’akowaa Joseph bɛkyerɛ hɔn kwan a wɔmfa do nsi, na ɔakyerɛ hɔn bea so a wonsi no."
                },
                {
                    "number": 23,
                    "text": "Ɔbɛyɛ fie a wɔtsena mu, fie a ahɔho befi ekyirekyir mbea do abɔsoɛ mu; dɛm ntsi, wɔmma ɔnyɛ fi pa, bea a odzi mu a ɔbɛma kwantunyi a ɔaberɛ enya apɔwmudzen nye bambɔ wɔ ber a ɔrodwendwen Ewuradze n’asɛm ho; na ɔayɛ kutuwdo-bo a meyi ama Zion."
                },
                {
                    "number": 24,
                    "text": "Dɛm fi yi sɛ wosi dze ma me dzin a, na sɛ fi hwɛdofo a wobeyi no dɛ ɔnhwɛ do no amma kwan ma wɔammfa fĩ biara annkã a ɔbɛyɛ apɔwmudzen tsenabew. Ɔbɛyɛ krɔnkrɔn, annyɛ dɛm a Ewuradze hom Nyankopɔn no nnkɛtsena mu."
                },
                {
                    "number": 25,
                    "text": "Na bio, nokwar, mese wo dɛ, ma m’ahotseweefo nyina mfi ekyirekyir mbra."
                },
                {
                    "number": 26,
                    "text": "Na soma asomafo ahoɔharfo, nyew asomafo a wɔasan mu eyi hɔn, na se hɔn dɛ: Hom mfa hom sika, nye hom dwetɛ, nye hom abo a ɔsom bo, nye hom tsetseberdo ndzɛmba nyina mbra; na hɔn a wɔwɔ nyimdzee wɔ tsetse ndzɛmba ho nyina a wɔpɛ dɛ wɔba no, botum aba, na hom mfa box dua, na fir dua, nye pine dua, nye asaase do ndua a ɔsom bo nyina mbɔmu mbra;"
                },
                {
                    "number": 27,
                    "text": "Na dadze nye kɔɔber, nye ayewa, nye zinc, nye hom asaase do ndzɛmba nyinara a ɔsom bo; na hom nsi fi mfa mma me dzin, mfa mma nyia ɔyɛ Ɔsorsornyi no ma ɔmbɛtsena mu."
                },
                {
                    "number": 28,
                    "text": "Na wonnhun beebiara wɔ asaase do a obotum aba do na dza ɔyɛ homdze a ɔyewee no ɔdze asan aba bio, anaa dza oeyi efi hɔ no, asɔfodzi ne mãhyɛ no mpo."
                },
                {
                    "number": 29,
                    "text": "Na enuma bura no dze, bi nnyi asaase do a m’ahotseweefo begyina mu enuma dze ama hɔn a woewu no—"
                },
                {
                    "number": 30,
                    "text": "Osiandɛ ayɛdze yi wɔyɛ no me fi nko mu, na mennkɛgye ato mu, gyedɛ hom hia nda mu nko, ber a hom nnkotum esi ofi ama me no."
                },
                {
                    "number": 31,
                    "text": "Mbom mehyɛ m’ahotseweefo nyina dɛ wonsi fi mma me; na mema hom mber a ɔwar ma woeesi fi ama me; na mber yi mu dze mebɛgye hom enuma no ato mu."
                },
                {
                    "number": 32,
                    "text": "Mbom hwɛ, dɛm mber yi a medze ama hom yi sɛ ɔsõ a mennkɛgye hom ewufo enuma no ato mu bio; na sɛ hom annyɛ dɛm ndzɛmba yinom ma mber a medze ama hom no sõ a, wɔbɔpow hom dɛ hom yɛ asɔr, nye hom ewufo, Ewuradze hom Nyankopɔn na ɔse."
                },
                {
                    "number": 33,
                    "text": "Na nokwar, mese hom dɛ, sɛ me ma hom mber a ɔwar ara yie dɛ hom mfa nsi fi mma me, fi a wɔyɛ ewufo enuma ayɛdze wɔ mu, ayɛdze a wɔhyehyɛɛ too hɔ ansaana wɔrotow wiadze ne fapem, na sɛ mber no pa ho a, munnkotum agye hom ewufo enuma no ato mu."
                },
                {
                    "number": 34,
                    "text": "Na no mu na wɔdze asɔfodzi krɔnkrɔn ne nsaafee no ma, ama hom nsa aakã abɔdzin na enyimnyam."
                },
                {
                    "number": 35,
                    "text": "Na mber yi ekyir no, hɔn a wɔabɔ hɔn apetse mbeambea do no hɔn ewufo enuma no mennkɛgye ato mu, Ewuradze na ɔse."
                },
                {
                    "number": 36,
                    "text": "Na wɔahyehyɛ ato hɔ dɛ Zion, na ne stake, nye Jerusalem, dɛm mbea yinom a meyi esisi hɔ dze ayɛ guandɔbea yi, na ɔbɛyɛ mbea a hɔ na hom nyɛ hom ewufo enuma no."
                },
                {
                    "number": 37,
                    "text": "Na bio, nokwar, mese hom dɛ, osi dɛn na hom ho ahohor bɔsɔ m’enyi, gyedɛ hom yɛ no wɔ fi a hom esi dze ama me dzin mu?"
                },
                {
                    "number": 38,
                    "text": "Na, osian iyi ntsi na mehyɛɛ Moses mbra dɛ onsi ntamadan ama wɔaasoa akã hɔm ho wɔ sar no do, na woeesi fi wɔ anohoba asaase no do, ama woeyi dɛm ayɛdze no a wɔdze esuma ansaana wɔrobɔ wiadze yi akyerɛ."
                },
                {
                    "number": 39,
                    "text": "Dɛm ntsi, nokwar, mese hom dɛ, hom ngosera, nye hom ho ahohor, nye hom ewufo enuma no, na hom nhyiamu krɔnkrɔn, na hom nkaadze wɔ hom afɔrbɔ a Levi ne mbabanyin bɔ no, nye hom ebisadze a hom yɛ wɔ mbea krɔnkrɔn a hom nya Nyame anomunsɛm, nye hom mbra na atsɛmbu; ɔfa nyikyerɛ n’ahyɛse na Zion ne fapem, nye enyimnyam, abɔdzin, nye no mu mba hɔn endowment, wodua ayɛdze do si no pi wɔ me fi krɔnkrɔn mu, dza wɔhyɛ mo nkorɔfo aber nyina dɛ wonsi mma me dzin krɔnkrɔn no."
                },
                {
                    "number": 40,
                    "text": "Na nokwar, mese hom dɛ, ma wonsi dɛm fi yi mma me dzin, ama meeyi m’ayɛdze akyerɛ mo nkorɔfo wɔ mu;"
                },
                {
                    "number": 41,
                    "text": "Osiandɛ mepɛ dɛ meyi ndzɛmba a wɔdze esuma ansaana wɔrotow wiadze ne fapem no kyerɛ m’asɔr, ndzɛmba a ɔfa mberano ne mãhyɛ no."
                },
                {
                    "number": 42,
                    "text": "Na mebɛkyerɛ m’akowaa Joseph ndzɛmba nyina a ɔfa dɛm fi yi ho, nye asɔfodzi a ɔkã ho, nye bea a wonsi no."
                },
                {
                    "number": 43,
                    "text": "Na hom nsi no bea a hom esusu dɛ hom besi no no, na hɔ nye bea a maasan mu eyi ama hom dɛ hom nsi no."
                },
                {
                    "number": 44,
                    "text": "Sɛ hom dze hom ahoɔdzen nyina yɛ edwuma no a, mibehyira bea no do ma hɔ aayɛ krɔnkrɔn."
                },
                {
                    "number": 45,
                    "text": "Na sɛ mo nkorɔfo tsie me ndze, nye mo nkowaa a meyi hɔn dɛ wondzi mo nkorɔfo enyim no hɔn ndze a, hwɛ, nokwar, mese hom dɛ, wonnkotu hɔn efi hɔn bea no do."
                },
                {
                    "number": 46,
                    "text": "Mbom sɛ woenntsie me ndze anaa nkorɔfo a meyi hɔn no hɔn ndze a, wonnkehyira hɔn osiandɛ woegu me bea krɔnkrɔn, nye m’ayɛdze krɔnkrɔn, nye dza wɔakyerɛw ato hɔ, nye me nsɛm krɔnkrɔn a medze ama hɔn no ho fĩ."
                },
                {
                    "number": 47,
                    "text": "Na ɔbɛba dɛ sɛ hom si fi ma me dzin, na hom annyɛ dza mese hom a, minnkedzi nsew a menye hom akã no do, na anohoba a hom enyi da do fi me nsamu no nnkɛyɛ hɔ, Ewuradze na ɔse."
                },
                {
                    "number": 48,
                    "text": "Na nkyɛ ɔwɔ dɛ hom nya nhyira no, hom nam homankasa hom ndwuma do, nye hom nkwaseadze, nye hom ekyiwadze a hom yɛ wɔ m’enyim, hom twe ndom, ebufuw, ebufuhyew, na atsɛmbu gu homankasa hom etsifi, Ewuradze na ɔse."
                },
                {
                    "number": 49,
                    "text": "Nokwar, nokwar, mese hom dɛ, sɛ medze mbrasɛm ma adasamba mu biara dɛ wɔnyɛ edwuma bi mma me dzin, na dɛm adasamba no kɔ na wɔdze hɔn ahoɔdzen nyina nye dza wɔwɔ nyina yɛ dɛm edwuma no, na woennya abagura, na hɔn atamfo siw hɔn kwan amma woenntum annyɛ dɛm edwuma no a, hwɛ, minnkebisa dɛm edwuma no ho asɛm efi dɛm adasamba no nkyɛn bio, mbom mebɛgye hɔn afɔrbɔdze ato mu."
                },
                {
                    "number": 50,
                    "text": "Na emumuyɛ na mbrato a wɔayɛ dze etsia me mbra krɔnkrɔn nye me mbrasɛm nyina no, medze bogu hɔn a wosiiw m’edwuma kwan no hɔn etsifi, ekesi ebusuasantsen ebiasa na anan do, wɔ mber tsentsen a wonnkonu hɔnho, na wɔtan me no, Ewuradze Nyankopɔn na ɔse."
                },
                {
                    "number": 51,
                    "text": "Dɛm ntsi na magye hɔn a mehyɛɛ hɔn dɛ wɔnkyekyer kuropɔn na wonsi ofi mfa mma me dzin wɔ Jackson mansin mu, wɔ Missouri no, a hɔn atamfo siiw hɔn kwan no hɔn afɔrbɔdze no ato mu, Ewuradze hom Nyankopɔn na ɔse."
                },
                {
                    "number": 52,
                    "text": "Na mubobu hɔn atsɛmbu, ebufuw, nye ebufuhyew, osu nye yaw, nye asetwɛr bogu hɔn etsifi dze ebua hɔn ekesi ebusuasantsen ebiasa na anan do, wɔ mber tsentsen a wonnkonu hɔnho na wɔbɛtan me no. Ewuradze hom Nyankopɔn na ɔse."
                },
                {
                    "number": 53,
                    "text": "Na iyi na medze yɛ mfatoho ma hom, dze kyekye hom werɛ wɔ hɔn a wɔahyɛ hɔn dɛ wɔnyɛ edwuma na hɔn atamfo dze atseetsee esiw hɔn kwan no, Ewuradze hom Nyankopɔn na ɔse."
                },
                {
                    "number": 54,
                    "text": "Na Emi nye hom Ewuradze Nyankopɔn, na mebɛgye hom nuanom nyina a hɔn akoma mu tsew na woekuku hɔn wɔ Missouri asaase do no nkwa, Ewuradze na ɔse."
                },
                {
                    "number": 55,
                    "text": "Na bio, nokwar, mese hom dɛ, mehyɛ hom bio dɛ hom nsi fi mfa mma me dzin, wɔ dɛm bea yi mpo do, ama hom dze aakyerɛ me dɛ hom dzi nokwar wɔ ndzɛmba nyina a mehyɛ hom no mu, ama meehyira hom, na medze abɔdzin, bɛkyebo, nye nkwa a onnyiewiei ahenkyɛw aasoa hom."
                },
                {
                    "number": 56,
                    "text": "Na afei mese hom dɛ, ɔfa me fi a wɔsoɛe mu no, dza mahyɛ hom dɛ hom nsi mma ahɔho nsoɛe no, wonsi mfa mma me dzin, na wɔmfa me dzin nto do, na wɔma m’akowaa Joseph nye ne fifo nnya kyɛfa wɔ mu, ofi ebusuasantsen kesi ebusuasantsen."
                },
                {
                    "number": 57,
                    "text": "Na ngosera yi na medze egu ne tsir do, ama ne nhyira no aakã n’asefo a wobefi n’ekyir aba nyina tsir do so."
                },
                {
                    "number": 58,
                    "text": "Na dɛ mbrɛ mekãa asaase do mbusuakuw ho asɛm kyerɛɛ Abraham no, dɛmara so na mekã kyerɛ m’akowaa Joseph: Wo mu na w’asefo mu na wobehyira mbusuakuw a wɔwɔ asaase do."
                },
                {
                    "number": 59,
                    "text": "Dɛm ntsi, hom mma m’akowaa Joseph na n’asefo a wobesi n’ekyir aba no nnya kyɛfa wɔ dɛm dan no mu, ofi ebusuasantsen kesi ebusuasantsen, afebɔɔ kesi afebɔɔ, Ewuradze na ɔse."
                },
                {
                    "number": 60,
                    "text": "Na ma wɔmfrɛ dɛm dan no Nauvoo Dan; na wɔmma hɔ nyɛ enyigye tsenabew mma nyimpa, na ɔnyɛ ahomgyebea mma kwantunyi fonafo, ama ɔaadwendwen Zion n’enyimnyam, nye no kutuwdo-bo no, n’enyimnyam."
                },
                {
                    "number": 61,
                    "text": "Ama oeenya afotu so efi hɔn a medze hɔn esi hɔ dɛ ndua a wɔagye dzin kɛse, na wɔtse dɛ aweɔmfo a wɔwɔ n’afasu do no."
                },
                {
                    "number": 62,
                    "text": "Hwɛ, nokwar, mese wo dɛ, ma m’akowaa George Miller, nye m’akowaa Lyman Wight, nye m’akowaa John Snider, nye m’akowaa Peter Haws, wɔnhyehyɛ hɔn ho na wonyi hɔn mu kor ma ɔnyɛ president wɔ hɔn quorum no do ama woeesi dɛm dan no."
                },
                {
                    "number": 63,
                    "text": "Na wɔnkyerɛw kuw n’amambu nhyehyɛɛ ama wɔdze agye dwetsir a wɔdze besi dan no."
                },
                {
                    "number": 64,
                    "text": "Na ɔnnsɛ dɛ wɔgye sika a onndu dollar eduonum wɔ nyimpa kor biara hɔ dɛ ɔyɛ ne kyɛfa wɔ dwetsir wɔ dan no ho, na wɔbɛma kwan ma wɔagye dollar mpem-duenum efi nyimpa kor biara hɔ dɛ ne dwetsir wɔ dan no ho."
                },
                {
                    "number": 65,
                    "text": "Mbom ɔnnsɛ dɛ wɔma hɔn kwan ma wɔgye ma ɔbor dwetsir dollar mpem-duenum fi nyimpa kor biara hɔ."
                },
                {
                    "number": 66,
                    "text": "Na ɔnnsɛ dɛ wɔma hɔn kwan ma wɔgye sika a onndu dollars eduonum dɛ ɔyɛ ne kyɛfa wɔ dwetsir a ɔwɔ dan no ho fi nyimpa kor biara hɔ."
                },
                {
                    "number": 67,
                    "text": "Na ɔnnsɛ dɛ wɔma hɔn kwan ma wɔgye obiara, ma obenya kyɛfa wɔ dwetsir a ɔwɔ dan no ho mu, gyedɛ onyia no etua no dwetsir dze ahyɛ hɔn nsa dɛm aber no ara a onya mu kyɛfa no."
                },
                {
                    "number": 68,
                    "text": "Na sika a obotua dze ahyɛ hɔn nsa mu no ɔno do na hom bɔhwɛ ama no ne kyɛfa dodow wɔ dan no mu; mbom sɛ oenntua biribiara annhyɛ hɔn nsa a, mma wɔmma no kyɛfa biara wɔ dan no ho."
                },
                {
                    "number": 69,
                    "text": "Na sɛ hom yɛ m’apɛdze a, obiara a obotua dwetsir biara ahyɛ hɔn nsa no, bɛyɛ dwetsir wɔ dɛm ofi no mu, dze ama nankasa noho, nye n’ebusuasantsen a wobedzi n’ekyir, ofi ebusuasantsen kesi ebusuasantsen, wɔ mber tsentsen biara a hɔn dzin da do no, anaadɛ wɔnnkɔtɔn anaa wɔnnkɛdan kyɛfa wɔ dwetsir no ama obi wɔ hɔnankasa hɔn pɛ anaa nyɛe do, Ewuradze hɔn Nyankopɔn na ɔse."
                },
                {
                    "number": 70,
                    "text": "Na bio, nokwar, mese hom dɛ, sɛ m’akowaa George Miller, nye m’akowaa Lyman Wight, nye m’akowaa John Snider, nye m’akowaa Peter Haws, hɔn nsa kã dwetsir biara wɔ sika mu anaa egyapadze a ɔsom dwetsir no ano pɛpɛɛpɛr a, mma wonnyi no mu bi mmfa nnyɛ biribi fofor, na wɔmfa nyɛ dan no ho dwetsir nko."
                },
                {
                    "number": 71,
                    "text": "Na sɛ woyi dwetsir no mu bi dze kɔ beebi fofor a nyia ɔhwɛ dwetsir no do no nnyim ho hwee, na wɔammbɔ ho mpɛn anan enntua enngu dan no dwetsir mu bio a, ndom bɛkã hɔn, na woeyi hɔn efi hɔn gyinabew do, Ewuradze Nyankopɔn na ɔse; na emi, Ewuradze, meyɛ Nyankopɔn a wonnsi me atwetwe wɔ dɛm ndzɛmba yinom mu."
                },
                {
                    "number": 72,
                    "text": "Nokwar, mese hom dɛ, hom mma m’akowaa Joseph ntua dwetsir nhyɛ hɔn nsamu wɔ dɛm dan no ne nsii ho, dɛ mbrɛ ɔhwɛ a oye ma no, mbom m’akowaa nnkotum etua dwetsir a ɔbor dollar mpemduenum wɔ dan no ho, nna ɔnnsɛ so dɛ otua dollar a onndu eduonum; na dɛmara na ɔsɛ dɛ obiara so yɛ, Ewuradze na ɔse."
                },
                {
                    "number": 73,
                    "text": "Na binom so wɔ hɔ a wɔpɛ dɛ wohu dza mepɛ dɛ wɔyɛ, osiandɛ woebisa efi me nsamu."
                },
                {
                    "number": 74,
                    "text": "Dɛm ntsi, dza mekã kyerɛ hom wɔ m’akowaa Vinson Knight ho nye dɛ, sɛ ɔpɛ dɛ ɔyɛ me pɛ a ɔmfa dwetsir nto dɛm dan no ase mma noho, nye n’ebusuasantsen a wobesi n’ekyir, ofi ebusuasantsen kesi ebusuasantsen."
                },
                {
                    "number": 75,
                    "text": "Na hom mma ɔmma ne ndze do ntsẽa mu wɔ nkorɔfo no finimfin, ntotɔ nserɛ mma ehiafo na abɔbɔfo; na mma onnya abagura anaadɛ no werɛ nnhow; na mebɛgye n’afɔrbɔdze, na ɔnnkɛyɛ me dɛ Cain n’afɔrbɔdze no, na ɔbɛyɛ medze, Ewuradze na ɔse."
                },
                {
                    "number": 76,
                    "text": "Hom mma n’ebusua ndzi dɛw na wɔntwe hɔnho mfi amandzehu ho; osiandɛ masan mu eyi no asera no ngo, na wobedzi no nyi wɔ ne fi mu, na medze no bɔn nyina bɛkyɛ no, Ewuradze na ɔse. Amen."
                },
                {
                    "number": 77,
                    "text": "Nokwar, mese hom dɛ, hom mma m’akowaa Hyrum ntua dwetsir nto dan no ase dɛ mbrɛ ɔhwɛ a oye ma no, mfa mma nankasa noho nye n’ebusuasantsen a wobedzi n’ekyir, ofi ebusuasantsen kesi ebusuasantsen."
                },
                {
                    "number": 78,
                    "text": "Hom mma m’akowaa Isaac Galland ntua dwetsir nto dɛm dan no ase; na Emi, Ewuradze, osian edwuma a ɔayɛ no ntsi modɔ no, na medze no bɔn nyina bɛkyɛ no; dɛm ntsi, hom nkaa ne kyɛfa a ɔwɔ no wɔ dɛm dan no mu no ho fi ebusuasantsen kesi ebusuasantsen."
                },
                {
                    "number": 79,
                    "text": "Hom nyi m’akowaa Isaac Galland wɔ hom mu, na m’akowaa William Marks nhyɛ no sɔfo, na onhyira no, ma ɔnye m’akowaa Hyrum nkɔ nkɛyɛ edwuma a m’akowaa Joseph dze bɛma hɔn dɛ wɔnyɛ no, na wobehyira hɔn pii."
                },
                {
                    "number": 80,
                    "text": "Hom mma m’akowaa William Marks ntua dwetsir nto dɛm dan no ase dɛ mbrɛ ɔhwɛ a oye ma no, mfa mma nankasa noho nye n’ebusuasantsen a wobedzi n’ekyir, ofi ebusuasantsen kesi ebusuasantsen."
                },
                {
                    "number": 81,
                    "text": "Hom mma m’akowaa Henry G. Sherwood ntua dwetsir nto dɛm dan no ase, dɛ mbrɛ ɔhwɛ a oye ma no, mfa mma nankasa noho, nye n’ebusuasantsen a wobedzi n’ekyir, ofi ebusuasantsen kesi ebusuasantsen."
                },
                {
                    "number": 82,
                    "text": "Hom mma m’akowaa William Law ntua dwetsir nto dɛm dan no ase, mfa mma nankasa noho, nye n’ebusuasantsen a wobedzi n’ekyir, ofi ebusuasantsen kesi ebusuasantsen."
                },
                {
                    "number": 83,
                    "text": "Sɛ ɔbɛyɛ me pɛ a, mma ɔmmfa n’ebusua nnkɔ boka nsaase do, mma ɔnnkɔ Kirtland, naaso Emi, Ewuradze mebɛkyekyer Kirtland, mbom Emi, Ewuradze mowɔ ntsẽa a mesiesie ato hɔ ama hɔn a wɔtse hɔ no."
                },
                {
                    "number": 84,
                    "text": "Na wɔ m’akowaa Almon Babbitt ho no, ndzɛmba pii wɔ hɔ a memmpɛ wɔ no ho; hwɛ, ɔpɛ dɛ ɔyɛ dza n’adwen kã kyerɛ no sen dza Emi makyerɛ, dza m’Asɔr mu President a Odzi Kan na n’Apamfo Kuw no bɛkã mpo, na ɔdze sika nantwi no honyi esi hɔ dɛ mo nkorɔfo nsom no."
                },
                {
                    "number": 85,
                    "text": "Mma wɔmma nyimpa biara a ɔaba ha a ɔrobɔ mbɔdzen dɛ obedzi me mbrasɛm do no mmfi ha nnkɔ."
                },
                {
                    "number": 86,
                    "text": "Sɛ wɔtse ha a hom mma wɔntsena mma me; na sɛ wowu so a hom mma wonwu mma me; na wɔbɔhom efi hɔn berɛ nyina mu wɔ ha, na wɔasɔw hɔn edwuma do."
                },
                {
                    "number": 87,
                    "text": "Dɛm ntsi, hom mma m’akowaa William mfa no werɛ nhyɛ mo mu, na mma onnsuro mma n’ebusua, osian yarba a ɔwɔ asaase no do no ntsi. Sɛ edɔ me a, dzi me mbrasɛm do; na yarba a ɔwɔ asaase no do no bɛdan ayɛ enyimnyam ama hom."
                },
                {
                    "number": 88,
                    "text": "Hom mma m’akowaa William mfa ndze kɛse, nye enyigye kɛse nkɔbɔ m’asɛmpa a ɔwɔ hɔ daapem no dawur, dɛ mbrɛ mo Sunsum no bɛkã no no, mfa nkyerɛ hɔn a wɔwɔ Warsaw, nye hɔn a wɔwɔ Carthage so, nye hɔn a wɔwɔ Burlington so, nye hɔn a wɔwɔ Madison so, na ɔntweɔn abotar mu nye enyiberdo nkesi dɛ obenya nkyerɛkyerɛ bi so bio wɔ me wiadze mfɛndzanan nhyiamu n’ase, Ewuradze na ɔse."
                },
                {
                    "number": 89,
                    "text": "Sɛ ɔbɛyɛ me pɛ a hom mma ofi ndɛ kɔ no ontsie m’akowaa Joseph n’afotu, na ɔmfa n’enyigye a ɔwɔ no mboa ehiafo, na ɔmfa m’asɛm krɔnkrɔn no a wɔakyerɛ ase fofor no nto gua mfa mma hɔn a wɔwɔ asaase do no."
                },
                {
                    "number": 90,
                    "text": "Na sɛ ɔyɛ iyi a medze nhyira mbɔho behyira no, amma woeennyi no tokyen, na woeennhu n’aba so dɛ wɔreserɛserɛ adze."
                },
                {
                    "number": 91,
                    "text": "Na bio, nokwar, mese hom dɛ, hom nyi m’akowaa William, na wɔnhyɛ no sɔfo, na wɔnsera no ngo ma ɔmbɛyɛ m’akowaa Joseph ne pamfo, nhyɛ m’akowaa Hyrum n’ananmu, ama m’akowaa Hyrum aakɛfa Asɔfodzi nye Patriarch dzibew no a ɔyɛ ne kyɛfa no no a n’egya nam nhyira do dze maa no no."
                },
                {
                    "number": 92,
                    "text": "Na ofi ndɛ kɔ no, obokura patriarch dzibew nhyira nsaafee no dze nhyira egu mo nkorɔfo nyina tsir do."
                },
                {
                    "number": 93,
                    "text": "Ama obiara a obehyira no no eenya nhyira, na obiara a ɔdze ndom no bɛkã no eenya ndom; na biribiara a ɔbɛkyekyer wɔ asaase do no wɔbɛkyekyer wɔ sor; na biribiara a ɔbɛsan wɔ asaase do no wɔbɛsan wɔ sor."
                },
                {
                    "number": 94,
                    "text": "Na ofi dɛm mber yi kɔ no meyi no dɛ ɔnyɛ nkɔnhyɛnyi, na adzehunyi, na oyikyerɛfo mma m’asɔr, na m’akowaa Joseph so ara."
                },
                {
                    "number": 95,
                    "text": "Ama ɔnye m’akowaa Joseph aabɔ mu edzi dwuma; na ama oeenya afotu efi m’akowaa Joseph hɔ, ɔno na ɔdze nsaafee no bɛkyerɛ no a ɔbɛnam do dze ebisa na oenya, na wɔdze dɛm nhyira kor no ara, na enyimnyam, na enyidzi, na asɔfodzi, na asɔfodzi akyɛdze no bɛyɛ ahenkyɛw asoa no, dza mber bi wɔdze hyɛɛ nyia nna ɔyɛ m’akowaa Oliver Cowdery no;"
                },
                {
                    "number": 96,
                    "text": "Ama m’akowaa Hyrum aagye dase wɔ ndzɛmba a medze rebɛkyerɛ no no ho, ama wɔaakaa ne dzin enyidzi mu ara fi ebusuasantsen kesi ebusuasantsen, afebɔɔ kesi afebɔɔ."
                },
                {
                    "number": 97,
                    "text": "Hom mma m’akowaa William Law so ne nsa nkã nsaafee no a ɔbɛfa do dze ebisa ma ne nsa akã nhyira no, hom mma ɔnyɛ ahobrɛadze wɔ m’enyim, na mma ɔnnyɛ ndabrabanyi, ama oeenya mo Sunsum no a ɔyɛ Ɔwerɛkyekyefo no mpo, ɔno na ɔbɛda nokwar a ɔwɔ ndzɛmba nyina mu edzi akyerɛ no; na ɔakyerɛ no dɔn noara mu dza ɔsɛ dɛ ɔkã."
                },
                {
                    "number": 98,
                    "text": "Na nsɛnkyerɛdze yinom na obedzi n’ekyir—ɔbɛsa yar, obotu mbɔnsam, na hɔn a wɔbɛma no owubɔr biara ma ɔanom no, ɔnnkɛyɛ no hwee;"
                },
                {
                    "number": 99,
                    "text": "Na ɔbɛnantsew akwan a mbowatsena a bɔr wɔ hɔn anomu mu na wonnkotum asɔw n’anantsir, na ɔdze n’adwen mu nsusui botu dɛ mbrɛ ɔtse nkɔr ntsaban do."
                },
                {
                    "number": 100,
                    "text": "Na sɛ mebɛma oenyan ewufo mpo a, mma ɔnnkam ne ndze do."
                },
                {
                    "number": 101,
                    "text": "Dɛm ntsi, hom mma m’akowaa William ntsẽa mu kɛse na mma ɔnnkam do, ɔmfa dɛw na ehurusi ntow hosaana mma nyia ɔtse ahengua do afebɔɔ kesi afebɔɔ no, Ewuradze hom Nyankopɔn no na ɔse."
                },
                {
                    "number": 102,
                    "text": "Hwɛ, mese hom dɛ, mowɔ dwuma bi wɔ hɔ ma m’akowaa William, nye m’akowaa Hyrum, ɔyɛ hɔn nkotoo, na hom mma m’akowaa Joseph ntsintsim wɔ fie, osiandɛ wohia no. Hɔn a wɔaka no mebɛkyerɛ hɔn dza wɔnyɛ ekyir yi. Ɔnyɛ hɔ dɛm. Amen."
                },
                {
                    "number": 103,
                    "text": "Na bio, nokwar, mese hom dɛ, sɛ m’akowaa Sidney bɔsom me na ɔayɛ ɔpamfo ama m’akowaa Joseph a, hom mma ɔnsoɛr na ɔmbra na ombegyina dzibew a wɔfrɛɛ no mu no na ɔmbrɛ noho adze wɔ m’enyim."
                },
                {
                    "number": 104,
                    "text": "Na sɛ ɔbɔbɔ me afɔr a ɔsɔ enyi, na ɔagye ato mu na ɔnye mo nkorɔfo atsena a, hwɛ, Emi, Ewuradze hom Nyankopɔn bɛsa no yar ma ɔaatse apɔw; na ɔbɛma ne ndze do bio wɔ mbepɔw no do, na ɔayɛ ɔkasamaafo wɔ m’enyim."
                },
                {
                    "number": 105,
                    "text": "Hom mma ɔmbra na ɔnye n’ebusua mbɛtsena ɔbrɔn a m’akowaa Joseph tse mu no mu."
                },
                {
                    "number": 106,
                    "text": "Na n’akwantu nyina mu no, hom mma ɔmma ne ndze do tse dɛ ɔdze totorobɛnto, na ɔmbɔ hɔn a wɔwɔ asaase do kɔkɔ dɛ wonguan mfi ebufuhyew a ɔreba no ho."
                },
                {
                    "number": 107,
                    "text": "Hom mma ɔmboa m’akowaa Joseph, na hom mma m’akowaa William Law so mboa m’akowaa Joseph ma ɔmbɔ dawur awɔse mu nkyerɛ asaase do ahemfo, dɛ mbrɛ makã akyerɛ hom dada no mpo."
                },
                {
                    "number": 108,
                    "text": "Sɛ m’akowaa Sidney bɛyɛ me pɛ a, mma hom mma no kwan mma onnyi n’ebusua mmfa hɔn nnkɔ boka nsaase do no, mbom hom mma ɔnsesã hɔn tsenabew no, dɛ mbrɛ makã no dada no."
                },
                {
                    "number": 109,
                    "text": "Hwɛ, ɔnnyɛ me pɛ dɛ, ɔbɛper ahwehwɛ bambɔ na sumabew efi kurow a medze ama hom no no, Nauvoo kuropɔn no mpo."
                },
                {
                    "number": 110,
                    "text": "Nokwar, mese hom dɛ, seseiara mpo, sɛ obetsie me ndze a, obowie yie ama nankasa. Ɔnyɛ hɔ dɛm so. Amen."
                },
                {
                    "number": 111,
                    "text": "Na bio, nokwar, mese hom dɛ, hom mma m’akowaa Amos Davies ntua dwetsir nhyɛ hɔn a meyi hɔn dɛ wonsi dan a wɔsoeɛ mu no nsa, Nauvoo Dan no mpo."
                },
                {
                    "number": 112,
                    "text": "Hom mma ɔnyɛ iyi sɛ obenya kyɛfa wɔ mu a, na ontsie m’akowaa Joseph n’afotu, na ɔmfa nankasa ne nsa nyɛ edwuma ama nkorɔfo eenya awerɛhyɛmu wɔ no mu."
                },
                {
                    "number": 113,
                    "text": "Na sɛ ɔkyerɛ dɛ odzi nokwar wɔ ndzɛmba nyina a wɔdze bɛhyɛ ne nsa no mu a, nyew, wɔ ndzɛmba kumaabi mu mpo a, wɔbɛyɛ no ɔhwɛfo wɔ pii do;"
                },
                {
                    "number": 114,
                    "text": "Hom mma ɔmbrɛ noho adze ama wɔaama no do, Ɔnyɛ hɔ dɛm, Amen."
                },
                {
                    "number": 115,
                    "text": "Na bio, nokwar, mese hom dɛ, sɛ m’akowaa Robert D. Foster betsie me ndze a, hom mma onsi dan mma m’akowaa Joseph, dɛ mbrɛ nhyehyɛɛ a ɔnye no ayɛ no tse, na wobobue abow no ama no fi ber to ber."
                },
                {
                    "number": 116,
                    "text": "Na hom mma onnu noho wɔ n’egyangyandze nyina ho, na ɔmfa ayamuyie mfura; na ongyaa dɛ ɔbɛyɛ dza omuo, na ɔmfa ne kasa dzen no nto nkyɛn."
                },
                {
                    "number": 117,
                    "text": "Na ontua dwetsir so ngu Nauvoo Dan no quorum no nsamu mfa mma nankasa noho nye n’ebusuasantsen a wobedzi n’ekyir no, fi ebusuasantsen kesi ebusuasantsen;"
                },
                {
                    "number": 118,
                    "text": "Na ontsie mo nkowaa Joseph, nye Hyrum, nye William Law hɔn afotu, nye hɔn a wɔama hɔn tum na mafrɛ hɔn dɛ wɔmbɔtow Zion ne fapem no; na ɔbɛyɛ yie dze ama nankasa afebɔɔ kesi afebɔɔ. Ɔnyɛ hɔ dɛm. Amen."
                },
                {
                    "number": 119,
                    "text": "Na bio, nokwar, mese hom dɛ, mma hom mma obiara kwan mma onntua dwetsir mma quorum a ɔhwɛ Nauvoo Dan ne nsii do no gyedɛ onyia no enya gyedzi wɔ Mormon Nwoma no mu, nye nyikyerɛ a medze ama no mu, Ewuradze hom Nyankopɔn no na ɔse."
                },
                {
                    "number": 120,
                    "text": "Na biribiara a ɔbor do anaa osuar sen iyi no fi abɔnsam, na ndom na obedzi ekyir na nnyɛ nhyira bi, Ewuradze hom Nyankopɔn no na ɔse. Ɔnyɛ hɔ dɛm. Amen."
                },
                {
                    "number": 121,
                    "text": "Na bio, nokwar, mese hom dɛ hom mma kuw a ɔhwɛ Nauvoo Dan ne nsii do no nsa nkã akatua a ɔsɛ wɔ hɔn edwumayɛ ho wɔ Nauvoo Dan a worisi no ho; akatua a ɔnye bo no sɛ a homankasa hom gye to mu no, hom ntua mma hɔn."
                },
                {
                    "number": 122,
                    "text": "Na sɛ obehia a, hom mma obiara a otua dwetsir no ntua hɔn akatua no mu kyɛfa ama hɔn so wɔdze aahwɛ hɔnho, Ewuradze na ɔse; ɔnntse dɛm so a, hom mfa hɔn edwumayɛ no nyɛ hɔn so hɔn dwetsir wɔ dan no ho. Ɔnyɛ hɔ dɛm. Amen."
                },
                {
                    "number": 123,
                    "text": "Nokwar, mese hom dɛ, afei medze dzibewdzifo a ɔwɔ m’Asɔfodzi ho no ma hom, ama hom eekura dɛm nsaafee no, dɛm Asɔfodzi no a ɔwɔ Melchizedek ne nhyehyɛɛ do no, dza ɔyɛ me Ba a Wɔwoo no Kortonoo ne nhyehyɛɛ do no."
                },
                {
                    "number": 124,
                    "text": "Odzi kan, medze Hyrum Smith ma hom dɛ ɔnyɛ patriarch mma hom a okura, m’asɔr mu nhyira nsɔwano no, dza ɔyɛ anohoba Sunsum Krɔnkrɔn a wɔfa do sɔw hom ano dze kesi ɔpon da mu no, amma hom aannhwe famu wɔ nsɔhwɛ dɔn no a ɔbɛba hom do no mpo mu."
                },
                {
                    "number": 125,
                    "text": "Medze m’akowaa Joseph ma hom dɛ ɔnyɛ elder banodzinyi a ɔda m’asɔr nyina ano, dɛ ɔnyɛ obi a ɔkyerɛ ndzɛmba ase, oyikyerɛfo, adzehunyi, na nkɔnhyɛnyi."
                },
                {
                    "number": 126,
                    "text": "Medze m’akowaa Sidney Rigdon nye m’akowaa William Law ama no dɛ wɔnyɛ n’apamfo, na hɔn nyina mbɔ mu nyɛ quorum na President a Odzi Kan na n’Apamfo na wobohu dza ndaama obesi asɔrtɔw no nyina do."
                },
                {
                    "number": 127,
                    "text": "Medze m’akowaa Brigham Young ma hom dɛ ɔnyɛ president wɔ akwantufo Duebien abaguafo no do;"
                },
                {
                    "number": 128,
                    "text": "Dɛm Duebienfo yi na wokura nsaafee a wɔdze bue m’ahenman ne tumdzi no ma asaase ne mfɛndzanan, na ɔno n’ekyir wɔdze m’asɛm no kɛma abɔdze biara."
                },
                {
                    "number": 129,
                    "text": "Hɔn nye Herber C. Kimball, Parley P. Pratt, Orsan Pratt, Orson Hyde, William Smith, John Taylor, John E. Page, Wilford Woodruff, Willard Richards, Geroge A. Smith."
                },
                {
                    "number": 130,
                    "text": "Mafa David Patten ama mankasa moho; hwɛ, obiara nnkotum agye n’asɔfodzi no efi ne nsamu; mbom, nokwar, mese hom dɛ wobotum afrɛ binom so ama hɔn dɛm dzibew kor no ara bi."
                },
                {
                    "number": 131,
                    "text": "Na bio, mese hom dɛ, mema hom abaguafo etsitsir ma wɔaayɛ kutuwdo-bo ama Zion."
                },
                {
                    "number": 132,
                    "text": "Hɔn edzin nye, Samuel Bent, Henry G. Sherwood, George W. Harris, Charles C. Rich, Thomas Grover, Newel Knight, David Dort, Dunbar Wilson—Seymour Brunson dze maafa no ama mankasa moho; obiara nnkotum agye n’asɔfodzi no efi ne nsamu, mbom wobotum eyi obi ama no dɛm asɔfodzi kor noara bi dze ahyɛ n’ananmu; na nokwar, mese hom dɛ, hom nhyɛ m’akowaa Aaron Johnson ɔsɔfo mfa nhyɛ n’ananmu—David Fullmer, Alpheus Cutler, William Huntington."
                },
                {
                    "number": 133,
                    "text": "Na bio, medze Don C. Smith ma hom dɛ ɔmbɛyɛ president wɔ asɔfompanyin quorum no do;"
                },
                {
                    "number": 134,
                    "text": "Dɛm ayɛdze yi na wɔahyehyɛ ato hɔ a no mu mba no na wɔsɛ dɛ woyi hɔn si hɔ ma wɔyɛ president anaa stake horow a wɔapetse mbea nyina do no asomfo."
                },
                {
                    "number": 135,
                    "text": "Na sɛ wɔpɛ a, wobotum etu kwan so, mbom ɔwɔ dɛ wɔhyɛ hɔn asɔfo yɛ hɔn president si hɔ, iyi nye dzibew a wɔfrɛɛ hɔn mu no, Ewuradze hom Nyankopɔn no na ɔse."
                },
                {
                    "number": 136,
                    "text": "Mayɛ Amasa Lyman na Noah Packard apamfo, aama wɔaahwɛ asɔfompanyin quorum a ɔwɔ m’asɔr mu no do, Ewuradze na ɔse."
                },
                {
                    "number": 137,
                    "text": "Na bio, mese hom dɛ, medze John A. Hicks, Samuel Williams, nye Jesse Baker ama hom, woyinom hɔn asɔfodzi nye dɛ wɔbɔhwɛ elderfo hɔn quorum no do, dɛm quorum yi wɔahyehyɛ ato hɔ ama asɔfo a wosi hɔ; eso wobotum etu kwan na mbom, wɔahyɛ hɔn asɔfo dze hɔn esi hɔ dɛ wɔmbɛyɛ m’asɔr mu asomfo, Ewuradze na ɔse."
                },
                {
                    "number": 138,
                    "text": "Na bio, medze Joseph Young, Josiah Butterfield, Daniel Miles, Henry Herriman, Zera Pulsipher, Levi Hancock, James Foster ama hom dɛ wɔnhwɛ eduosuonfo quorum no do;"
                },
                {
                    "number": 139,
                    "text": "Dɛm quorum yi na wɔahyehyɛ ato hɔ ama elderfo a wotu kwan dɛ wɔnkɛgye me dzin ho dase wɔ wiadze nyina mu, wɔ beebiara a abaguafo etsitsir a wotu kwan, m’asomafo bɔsoma hɔn dɛ wonkesiesie kwan nto m’enyim no."
                },
                {
                    "number": 140,
                    "text": "Soronko a ɔda dɛm quorum yi nye elderfo quorum mu no nye dɛ kor wɔ dɛ otu kwan aber nyina, na kor no so wɔ dɛ ofi ber to ber ɔhwɛ nsɔr no do, kor asɛdze nye dɛ ofi ber to ber ɔbɛyɛ banodzifo, na kor no dze ɔnnyɛ asɛdze dɛ ɔbɛyɛ banodzifo, Ewuradze hom Nyankopɔn na ɔse."
                },
                {
                    "number": 141,
                    "text": "Na bio, mese hom dɛ, medze Vinson Knight na Samuel H. Smith ma hom, nye Shadrach Roundy, sɛ ɔbɛpɛ a, dɛ wɔnhwɛ bishop na n’apamfo no do, dɛm bishop na n’apamfo yi wɔakã ho asɛm wɔ Nkyerɛkyerɛ na Ahyɛmudzi nwoma no mu."
                },
                {
                    "number": 142,
                    "text": "Na bio, mese hom dɛ, Samuel Rolfe na n’apamfo a wɔhwɛ asɔfo do, nye akyerɛkyerɛfo hɔn president nye n’apamfo, nye deaconfo hɔn president na n’apamfo, nye stake president na n’apamfo."
                },
                {
                    "number": 143,
                    "text": "Medze dɛm dzibew yinom a wɔabobɔ edzin wɔ etsifi ha yi nye ne nsaafee ma hom, ma wɔdze aboa, na wɔdze aahwɛ do, wɔ ɔsomdwuma no ntsi na wɔ m’ahotseweefo emudziyɛ ntsi."
                },
                {
                    "number": 144,
                    "text": "Na, mbrasɛm a medze ma hom nye dɛ, hom mfa nkorɔfo nsisi dzibew yinom mu na hom ngye dɛm edzin a maabobɔ no nto mu, anaaso wɔ me wiadze mfɛndzanan ehyiadzi no mu no, hom botum dɛ hom nnkɛgye ato mu."
                },
                {
                    "number": 145,
                    "text": "Na hom nsiesie dɛm adankora yinom mma dɛm dzibew yinom wɔ ber a hom risi fi ama me dzin no, Ewuradze hom Nyankopɔn na ɔse. Ɔnyɛ hɔ dɛm. Amen."
                }
            ]
        },
        "/study/scriptures/dc-testament/dc/125": {
            "uri": "/study/scriptures/dc-testament/dc/125",
            "title": "Nkyerɛkyerɛ na Ahyɛmudzi 125",
            "data_type": "chapter",
            "chapter_name": "Ɔfã 125",
            "chapter_summary": [
                "1–4, Ahotseweefo no wɔ dɛ wɔkyekyer nkurow na wɔboa hɔn ano kɔ stake dodow a ɔwɔ Zion no mu no."
            ],
            "verses": [
                {
                    "number": 1,
                    "text": "Ebɛnadze na Ewuradze pɛ wɔ ahotseweefo a wɔwɔ Iowa apaamu no ho?"
                },
                {
                    "number": 2,
                    "text": "Nokwar, dɛm na Ewuradze se, mese hom dɛ, sɛ hɔn a wɔdze me dzin ato hɔn do na wɔrobɔ hɔnho mbɔdzen dɛ wɔbɛyɛ m’ahotseweefo no, sɛ wɔbɛyɛ m’apɛdze na woedzi me mbrasɛm a medze ama hɔn no do a, wɔmma wɔmboa hɔn ano, na wɔnkɔ mbea a mebɛma m’akowaa Joseph akyerɛ hɔn no, na wɔnkyekyer nkurow wɔ hɔ mma me dzin, ama woeesiesie hɔnho dze atweɔn mber a ɔreba no."
                },
                {
                    "number": 3,
                    "text": "Hom mma wɔnkyekyer kurow mma me dzin wɔ asaase a ɔnye Nauvoo dzi abɔenyim no do, na wɔnto no dzin Zarahemla."
                },
                {
                    "number": 4,
                    "text": "Na hom mma hɔn a wofi boka, nye anee, nye etsifi nye anaafo a wɔwɔ pɛ dɛ wɔbɛba abɛtsena hɔ no mfa hɔn egyapadze dɛ mbrɛ makyerɛ wɔ Nashville kurow mu, anaaso Nauvoo kurow mu, nye stake nyina a makyerɛ do, Ewuradze na ɔse."
                }
            ]
        },
        "/study/scriptures/dc-testament/dc/126": {
            "uri": "/study/scriptures/dc-testament/dc/126",
            "title": "Nkyerɛkyerɛ na Ahyɛmudzi 126",
            "data_type": "chapter",
            "chapter_name": "Ɔfã 126",
            "chapter_summary": [
                "1–3, Wɔkamfo Brigham Young no dwumadzi na wɔse no dɛ mma onntu kwan nnkɔ ekyir bio."
            ],
            "verses": [
                {
                    "number": 1,
                    "text": "Onuabanyin na dɔfo-pa, Brigham Young, nokwar, dɛm na Ewuradze se wo: M’akowaa Brigham, moronnhwehwɛ mma nngya w’ebusua hɔ dɛ mbrɛ ayɛ no mber a etwa mu kɔ no, osiandɛ w’afɔrbɔdze asɔ m’enyi."
                },
                {
                    "number": 2,
                    "text": "Mehu w’edwuma nye fona a afona wɔ akwantu mu wɔ me dzin ntsi."
                },
                {
                    "number": 3,
                    "text": "Dɛm ntsi mehyɛ wo dɛ soma ma wɔmfa m’asɛm no nkɔ mbeambea, na tsena hɔ hwɛ w’ebusua do yie fitsi aber yi na afebɔɔ. Amen."
                }
            ]
        },
        "/study/scriptures/dc-testament/dc/127": {
            "uri": "/study/scriptures/dc-testament/dc/127",
            "title": "Nkyerɛkyerɛ na Ahyɛmudzi 127",
            "data_type": "chapter",
            "chapter_name": "Ɔfã 127",
            "chapter_summary": [
                "1–4, Joseph Smith dzi dɛw wɔ atseetsee na abɛbrɛsɛ mu; 5–12, Ɔwɔ dɛ wɔkyerɛw enuma a wɔyɛ ma ewufo ho nsɛm to hɔ."
            ],
            "verses": [
                {
                    "number": 1,
                    "text": "Susuampaara dɛ Ewuradze eyi akyerɛ me dɛ m’atamfo a wɔwɔ Missouri nye ɔman yi mu nyina da ho kã mo do; na susuampaara dɛ mennyɛɛ biribiara na wɔkã mo do bio, na wɔkã mo do gyan, na wonnyi biribiara a ɔsɛ anaa ɔbɛn pɛrpɛrdzi anaa nokwar wɔ hɔn afa a wɔkã dze tsia me no; na susuampaara dɛ hɔn ndzeyɛɛ nyina nye dza wɔkã tõ mo do nyina yɛ akɔhwisɛm a obir tuum no, madwen ho dɛ, osian mankasã mo nkwa nye dɛm nkorɔfo yi hɔn nkwa ho ntsi, ɔsɛ dɛ mifi bea yi do hyɛber kakra. Mepɛ dɛ mekã kyerɛ hɔn a menye hɔn wɔ dwumadzi biara no dɛ, medze biribiara ahyɛ m’ananmusifo nye me nkrakyefo no nsa, hɔn na wɔbɔhwɛ ekyir ama me, na wobedzi dwuma nyina ntsɛmara na pɛpɛɛpɛr dɛ mbrɛ ɔsɛ, na wɔbɔhwɛ etua m’akaw nyina wɔ ne ber mu, na dwuma biara a obehia dɛ wodzi no wobedzi dɛ mbrɛ ɔfata. Sɛ metse dɛ ehum no a etu no abɔ adze a, mebɛsan aba hom nkyɛn bio."
                },
                {
                    "number": 2,
                    "text": "Na esian a wɔafrɛ me dɛ mundua mu no yɛ m’enyi do biribi ketseketse bi, osiandɛ nyimpa ho ɔtan na ebufuw yɛ adze a osi daa wɔ m’abrabɔ mu; na ne siantsir no yɛ esumasɛm ma me, gyedɛ ɔyɛ biribi a wɔahyehyɛ ato hɔ ama me ansaana wɔrobɔtow wiadze ne fapem, na dɛ ɔyɛ biribi papa anaa bɔn bi ntsi, dɛ mbrɛ hom bɛfa no biara no. Homankasa hom mbu ho atsɛn nhwɛ. Nyame nyim ndzɛmba yinom nyina, dɛ oye anaa omuo. Naaso, nsu a ɔdɔ na ɔyɛ me kyɛfa a ɔwɔ dɛ mobor wɔ mu. Ne nyinara abɛyɛ me nyimpa su a ɔtɔdo ebien; na metse nkã bi, tse dɛ Paul, mehyɛ moho enyimnyam wɔ abɛbrɛsɛ mu; na ndɛ da yi na m’egyanom hɔn Nyankopɔn no eyi me efi ne nyina mu, na obeyi me efi mu ofi ndɛ kɔ, na hwɛ, mibedzi m’atamfo do konyim, osiandɛ Ewuradze Nyankopɔn na ɔakã."
                },
                {
                    "number": 3,
                    "text": "Dɛm ntsi; hom mma ahotseweefo nyina ndzi dɛw, na hɔn enyi ngye kɛse; na Israel ne Nyankopɔn no nye hɔn Nyankopɔn, na obosusu akatua a ɔsɛ dze egu hɔn ahyɛdofo nyina tsir do."
                },
                {
                    "number": 4,
                    "text": "Na bio, nokwar, dɛm na Ewuradze se: Hom mma me temple ho dwumadzi no, nye ndwuma a medze ama hom dɛ hom nyɛ no nkɔ do, na mma hom nngyaa mu nngu hɔ; na hom mma hom mbɔdzembɔ, nye aperdzi, na abotar, nye hom ndwuma nyɛ mbɔho ebien, na hom akatua nnkɔbɔ hom. Dɔm Ewuradze na ɔse. Na sɛ wɔtseetsee hom a, dɛmara so na wɔtseetsee nkɔnhyɛfo nye atseneneefo a wodzii hom enyim no. Na iyi nyina ho akatua wɔ sor."
                },
                {
                    "number": 5,
                    "text": "Na bio, mekã hom asɛm bi a ɔfa hom ewufo hɔn enuma ho."
                },
                {
                    "number": 6,
                    "text": "Nokwar, dɛm na Ewuradze se hom a ɔfa hom ewufo ho: Sɛ hom mu biara gyina ma wonuma no dze ma hom ewufo a, ɔwɔ dɛ hom ma ɔkyerɛwfo wɔ hɔ, hom mma nankasa mfa n’enyi ngye hom enuma no ho dase; na hom mma nankasa mfa n’aso ntsie, ama oeetum agye dase nokwar mu, Ewuradze na ɔse;"
                },
                {
                    "number": 7,
                    "text": "Ama dza hom bɛkyerɛw nyina no woeetum akyerɛw wɔ sor; biribiara a hom bɛkyekyer wɔ asaase do no wɔbɛkyekyer wɔ sor; biribiara a hom bɛsan wɔ asaase do no, wɔbɛsan wɔ sor;"
                },
                {
                    "number": 8,
                    "text": "Na nkyɛ medze ndzɛmba pii resan aba asaase do, dza ɔfa asɔfodzi ho, Dɔm Ewuradze na ɔse."
                },
                {
                    "number": 9,
                    "text": "Na bio, hom mma wɔnhyehyɛ dza wɔakyerɛw nyina esiado esiado, ama wɔdze eesie wɔ me temple krɔnkrɔn no mu, na wɔakaa no afebɔɔ fi ebusuasantsen kesi ebusuasantsen do, Dɔm Ewuradze na ɔse."
                },
                {
                    "number": 10,
                    "text": "Mese ahotseweefo nyina dɛ, medze ɔpɛ kɛse pɛɛ dɛ migyina hɔ kã biribi a ɔfa ewufo enuma ho Kwesida a ɔreba yi fi bea a wogyina kasa no. Na mbom susuampaara dɛ onnyi mo tum mu dɛ mebɛyɛ dɛm ntsi, mebɛkyerɛw Ewuradze ne nsɛm ofi ber to ber, wɔ dɛm asɛm no ho, na medze abrɛ hom, nye ndzɛmba pii binom so."
                },
                {
                    "number": 11,
                    "text": "Na seseiara medze mo nwoma a merekyerɛw no aba ewiei, osiandɛ minnyi mber pii; osiandɛ ɔtamfo no ayɛ krado, na dɛ mbrɛ Agyenkwa kãe no, ɔhenba a ɔwɔ dɛm wiadze yi mu no reba, na mbom onnyi biribiara wɔ mo mu."
                },
                {
                    "number": 12,
                    "text": "Hwɛ, me mpaa a mobɔ ma Nyame nye dɛ wɔngye hom nyina nkwa. Na medze moho ama hom dɛ hom ɔsomfo wɔ Ewuradze mu, nkɔnhyɛnyi na adzehunyi wɔ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo No mu."
                }
            ]
        },
        "/study/scriptures/dc-testament/dc/128": {
            "uri": "/study/scriptures/dc-testament/dc/128",
            "title": "Nkyerɛkyerɛ na Ahyɛmudzi 128",
            "data_type": "chapter",
            "chapter_name": "Ɔfã 128",
            "chapter_summary": [
                "1–5, Apaamu na wiadze mfɛndzanan Asɔr akyerɛwfo no wɔ dɛ wɔkyerɛw gye dase wɔ enuma a wɔyɛ ma ewufo no ho nokwar; 6–9, Hɔn dza wɔakyerɛw no wɔkyekyer no asaase do na wɔkyerɛw no wɔ ɔsor so; 10–14, Enuma bura no gyina hɔ ma owumaa mu; 15–17, Elijah dze tum a wɔdze yɛ enuma ma ewufo no asan ama; 18–21, Wɔdze tsetseberdo nsaafee, ahoɔdzen na tum na tumdzi asan ama; 22–25, Wɔkã enyigye na enyimnyam nsɛm no kyerɛ atseasefo nye ewufo."
            ],
            "verses": [
                {
                    "number": 1,
                    "text": "Dɛ mbrɛ mekyerɛwee wɔ mo nwoma a medze brɛɛ hom ansaana mirifi me bea no do no mu dɛ mebɛkyerɛw hom ofi ber to ber na makã hom nsɛm a ɔfa ndzɛmba pii ho no, afei morosɔw ewufo hɔn enuma ho asɛm no do, dɛ mbrɛ dɛm asɛm yi hyɛ m’adwen do, na ɔhyɛ me nkãtse do dzendzenndzen, fi ber a m’atamfo hyɛɛ ase dɛ woritsiw me no."
                },
                {
                    "number": 2,
                    "text": "Mekyerɛɛw nyikyerɛ ho kasafua kakra bi a ɔfa ɔkyerɛwfo ho. Mowɔ adwen kakra bi dze kã nsɛm yi ho a afei misi no pi yi. Ɔno nye dɛ ɔwɔ mo nwoma dadaw no mu dɛ ɔwɔ dɛ ɔkyerɛwfo wɔ hɔ, a ɔbɛyɛ dasefo, na ɔdze nankasa n’aso tse dza wɔkã nyina, ama oeetum akyerɛw dza ɔyɛ nokwar wɔ Ewuradze enyim."
                },
                {
                    "number": 3,
                    "text": "Afei, ɔfa dɛm nsɛm yi ho no, ɔbɛyɛ fona kɛse ama nsɛnkyerɛwnyi kortoo dɛ no nko bɔwɔ hɔ aber biara na obedzi dwuma no nyinara. Mbrɛ ɔbɛyɛ a hom beyi dɛm fona yi efi hɔ no, hom botum ama kurow no mu ward biara afa ɔkyerɛwfo a odzi mu a obotum akyerɛw nsɛm a ɔkɔ do no yie na hom mma ɔnkyerɛw ndzɛmba a wɔyɛ nyina pɛpɛɛpɛr na ɔngye ho dase dɛ ɔdze n’enyi hunii, na ɔdze n’aso tsee, na ɔnkyerɛw da no, nye edzin, nye dza ɔkekã ho nyina a osi hɔ no; na ɔnkyerɛw hɔn a wɔwɔ hɔ bi no hɔn mu baasa edzin, sɛ binom wɔ hɔ a, wobotum wɔafrɛ hɔn aber biara mu dɛ wɔngye dase wɔ dza osii ho a, ama adasegyefo beenu anaa baasa anomu no wɔafa do esi asɛm biara ngyinae."
                },
                {
                    "number": 4,
                    "text": "Afei, hom nyi wiadze mfɛndzanan ɔkyerɛwfo panyin kor so wɔ hom mu a hom dze kyerɛwsɛm no nyina bɛhyɛ ne nsa, na wɔdze dasegye krataa a hɔn edzin hyɛ ase dɛ dza wɔakyerɛw wɔ mu no nyina yɛ nokwar. Nkyii wiadze mfɛndzanan ɔkyerɛwfo panyin no akyerɛw no wɔ asɔrtɔw no abakɔsɛm nwoma no mu na ɔdze adasegye nkrataa nyina nye adasegyefo a nna wɔwɔ hɔ no nyina so akã ho, na nankasa so ɔakyerɛw nedze akã ho dɛ, ɔgye dase dɛ nsɛm a wɔakyerɛw nyina yɛ nokwar, na dɛ onyim dɛm nkorɔfo no na hɔn suban, na onyim so dɛ asɔr no na oyii hɔn dze dɛm dwumadzi no hyɛɛ hɔn nsa. Na sɛ ɔkyerɛw iyi wɔ asɔrtɔw no abakɔsɛm nwoma no mu a, nna kyerɛwsɛm no yɛ nokwar na ɔbɛyɛ krɔnkrɔn so, na obeyi ayɛdze no ano tse dɛ mbrɛ ɔdze n’enyi hunii na ɔdze n’aso tsee, na ɔakyerɛw nsɛm no wɔ asɔrtɔw no abakɔsɛm nwoma no mu."
                },
                {
                    "number": 5,
                    "text": "Hom bɔdwen dɛ nhyehyɛɛ yi yɛ soronko dodow; na mbom hom mma menkã nkyerɛ hom dɛ ɔyɛ Nyame ne pɛ ho nhyehyɛɛ dɛ yɛbɛyɛ dze edzi ayɛdze nye mboaboaho a Ewuradze hyehyɛɛ too hɔ dada ansaana wɔrotow wiadze ne fapem, dze ama ewufo hɔn nkwagye, hɔn a wobowu a woennya asɛmpa no ho nyimdzee no do."
                },
                {
                    "number": 6,
                    "text": "Na bio, mepɛ dɛ hom kaa dɛ John Oyikyerɛfo no nna ɔrodwendwen dɛm asɛm yi ara a ɔfa ewufo ho no, ber a ɔkãa wɔ Nyikyerɛ 20:12—Na muhun ewufo nkakraba nye akɛse, dɛ wogyinagyina ahengua no enyim; na woebuebue nwoma mu; na wobuee nwoma bi so a ɔyɛ nkwa nwoma no mu; na wɔnam dza wɔakyerɛw wɔ nwoma no mu no do buu ewufo no atsɛn dɛ mbrɛ hɔn ndwuma tse."
                },
                {
                    "number": 7,
                    "text": "Hom bohu wɔ dɛm ɔserɛkã a wɔakã yi mu dɛ wobuebuee nwoma mu; na wobuee nwoma bi so a ɔyɛ nkwa nwoma no mu; na mbom wɔnam dza wɔakyerɛw wɔ nwoma no mu no do buu ewufo no atsɛn dɛ mbrɛ hɔn ndwuma tse; iyi no nsunsuando nye dɛ, dɛm nwoma a wɔakã ho asɛm yi bɛyɛ nwoma a wɔakyerɛw hɔn ndwuma wɔ mu no, na iyi kyerɛ nsɛm a wɔakyerɛw ato asaase yi do. Na nwoma no a ɔyɛ nkwa nwoma no nye nsɛm a wɔakyerɛw wɔ sor no; dɛm nsɛm yi nye nkyerɛkyerɛ a wɔdze hyɛɛ hom wɔ nyikyerɛ a mekyerɛwee wɔ mo nwoma a medze brɛɛ hom ansaana miribefi me bea a nna mowɔ mu no, dzi ehyia pɛpɛɛpɛr—dɛ nsɛm a hom bɛkyerɛw nyina na wɔbɛkyerɛw no wɔ sor."
                },
                {
                    "number": 8,
                    "text": "Afei, dɛm ayɛdze yi no su wɔ asɔfodzi tum no mu dɛ mbrɛ Jesus Christ ne nyikyerɛ tse, dɛ biribiara a hom bɛkyekyer wɔ asaase do no, wɔbɛkyekyer wɔ sor, na biribiara so a hom bɛsan wɔ asaase do no, wɔbɛsan wɔ sor. Anaadɛ, sɛ yɛbɔhwɛ nkyerɛase no wɔ kwan fofor do a, biribiara a hom bɛkyerɛw wɔ asaase do no, wɔbɛkyerɛw wɔ sor, na biribiara a hom nnkɛkyerɛw wɔ asaase do no, wɔnnkɛkyerɛw wɔ sor; na dɛm nwoma no mu na wɔbɔhwɛ ebu hom ewufo atsɛn, dɛ mbrɛ hɔn ndwuma tse, na sɛ hɔnankasa na wɔbɛyɛ dɛm ayɛdze no ama hɔnho, anaadɛ hɔnankasa hɔn ananmusifo na wobegyina ayɛ ama hɔn, dɛ mbrɛ ayɛdze a Nyankopɔn ahyehyɛ ato hɔ dada dze ama hɔn nkwagye ansaana wɔrobɔtow wiadze fapem, dɛ mbrɛ nsɛm a wɔakyerɛw ato hɔ a ɔfa hɔn ewufo ho no tse."
                },
                {
                    "number": 9,
                    "text": "Binom bɔdwen dɛ nkyerɛkyerɛ a yɛrekã ho asɛm yi yɛ asɛm fofor—tum a ɔkyerɛw anaadɛ ɔkyekyer wɔ asaase do na ɔkyekyer wɔ sor so. Naaso, wiadze ne mber nyina mu no, aber biara a Ewuradze nam nyikyerɛ do dze asɔfodzi mberano no bɛma nyimpa bi, anaa nyimpa kuw bi no, daa ɔdze dɛm tum yi ma. Dɛm ntsi biribiara a dɛm nyimpa no nam tumdzi mu bɛyɛ wɔ Ewuradze ne dzin mu no, na wɔyɛɛ no ampaara nye nokwar mu, na wɔkyerɛɛw ho nsɛm nokwar mu no, dɛm kyerɛwsɛm no bɛyɛ mbra wɔ asaase do nye sor so, na wonnkotum apepa da, dɛ mbrɛ Jehovah kokroko ahyɛ ho mom no. Iyi yɛ nokwasɛm. Woana botum etsie?"
                },
                {
                    "number": 10,
                    "text": "Na bio, hom nhwɛ dza ɔfa iyi ho a wɔakyerɛw wɔ Matthew 16:18, 19: Na mese wo so dɛ, Ɔwo nye Peter, na ɔbotan yi do na medze m’asɔr besi; na samanadze aponkɛse nnkedzi do nyim. Na medze sor ahenman ne nsaafee bɛma wo; na biribiara a ebɛkyekyer wɔ asaase do no, wɔbɛkyekyer wɔ sor; na biribiara a ebɛsan wɔ asaase do no, wɔbɛsan wɔ sor."
                },
                {
                    "number": 11,
                    "text": "Seseiara esumasɛm kɛse na ɔsõ a ɔwɔ asɛm yi nyina mu, nye dza ɔyɛ asɛm a ɔda hɛn enyim yi mu no mu adze pa a ɔkrɔn nye dɛ yɛbenya Asɔfodzi Krɔnkrɔn no mu tum. Na nyia wɔdze dɛm nsaafee yinom ama no no nnkɛberɛ koraa na oenya nyimdzee wɔ adasamba hɔn nkwagye ho, hɔn a woewu nye hɔn a wɔtse ase nyina."
                },
                {
                    "number": 12,
                    "text": "Iyi mu na enyimnyam nye enyidzi nye bɛkyebo na onnyiewiei nkwa wɔ—Enuma ayɛdze a wɔdze nyimpa hyɛ nsu mu no yɛ nhyehyɛɛ a ɔda hɔ dze kyerɛ owu ama fapem kor nye kor so aayɛ kor; sɛ wɔdze hom hyɛ nsu mu na hom fi nsu no mu pue a, ogyina hɔ ma dɛ ewufo asoɛr na wofi hɔn nda mu reba, dɛm ntsi, dɛm ayɛdze yi, wɔhyehyɛe too hɔ ama ɔnye ewufo hɔn enuma ayɛdze no aayɛ adze kor, dza ogyina hɔ ma ewufo no."
                },
                {
                    "number": 13,
                    "text": "Dɛm ntsi, wɔyɛɛ enuma bura no ama oeegyina hɔ ama owumaa, na wɔahyɛ dɛ, ɔwɔ dɛ ɔkɔ beebi a ɔwɔ famu ama hɔn a wɔwɔ nkwa mu no eetum ehyia na woeehu atseasefo nye ewufo, ama ndzɛmba nyina eenya hɔn sɛfo, na ama kor nye kor no edzi ehyia—ama dza ɔyɛ asaase dze no aasɛ dza ɔwɔ sor no, dɛ mbrɛ Paul akã wɔ 1 Corinthfo 15:46, 47 na 48:"
                },
                {
                    "number": 14,
                    "text": "Naaso, nnyɛ sunsum dze na odzi kan, mbom honam mu dze no a; na nkyii sunsum dze no aba. Nyimpa a odzi kan no fi famu, ɔyɛ famunyi, nyimpa a otsĩa ebien no yɛ Ewuradze a ofi sor. Dɛ mbrɛ famunyi no tse no dɛm ara so na famufo so tse; na dɛ mbrɛ sornyi no tse no dɛm ara so na sorfo so tse. Na dɛ mbrɛ hom akyerɛw wɔ asaase do a ɔfa hom ewufo ho yɛ nokwar no, dɛmara na ma wɔakyerɛw wɔ sor no so tse. Dɛm ntsi, iyi nye nsɔwano na nkyekyeree tum no, na asɛm kor no ara so nye dɛ, ahenman no ne nsaafee no wɔ nyimdzee saafee no mu."
                },
                {
                    "number": 15,
                    "text": "Na afei, mo nuambanyin na me nkyerɛbaa adɔfo, hom mma minsi no pi nkã nkyerɛ hom dɛ, dɛm fapem yinom na ɔwɔ hɔ a ɔfa ewufo na atseasefo ho a ɔnnsɛ dɛ yebu hɛn enyi gu do, dza ɔfa hɛn nkwagye ho. Osiandɛ hɔn nkwagye hia na oye ma hɛn nkwagye so, dɛ mbrɛ Paul kãe wɔ egyanom ho dɛ—sɛ wokwetsi hɛn a Ewuradze remma wondzi mu—anaadɛ hɛn ewufo kwetsi hɛn a Ewuradze nnkɛma woedzi mu."
                },
                {
                    "number": 16,
                    "text": "Na afei, ɔfa ewufo ho no, mebɛkã hom nsɛm bi so a Paul kãe wɔ, 1 Corinthfo 15:29 mu dɛ: Ɔnntse dɛm a, hɔn a wonuma hɔn ma ewufo no, wɔbɛyɛ dɛn? Sɛ ewufo nnyan koraa a, ɔyɛ dɛn na wonuma hɔn ma ewufo?"
                },
                {
                    "number": 17,
                    "text": "Na bio, ɔfa ɔserɛkã yi ho no, mebɛma hom ɔserɛkã fi nkɔnhyɛfo no kor hɔ, a ɔdze n’enyi sii asɔfodzi ne nsanananmu no do, nye enyimnyam a wɔbɛda no edzi wɔ nda a odzi ekyir no mu, na dza ɔyɛ soronko a ɔfa asɛmpa a ɔwɔ hɔ daapem no ho nyina nye ewufo enuma no; osiandɛ Malachi kãe wɔ ne kyerɛwsɛm tsir a odzi ewiei, nkyekyɛmu 5 na 6 dɛ: Hwɛ mobɔsoma nkɔnhyɛnyi Elijah mabrɛ hom ansaana Ewuradze ne da kɛse a ɔyɛ hu no edu. Na ɔbɛdandan egyanom hɔn akoma aba mba do, na mba hɔn akoma aba hɔn egyanom do; amma maammfa ndom mammbɔbɔ asaase no."
                },
                {
                    "number": 18,
                    "text": "Nkyɛ ɔwɔ dɛ mekyerɛ hom iyi ase pefee, na dɛ mbrɛ ɔtse yi ara ɔda mo botae no edzi ara yie. Oye dɛ hom hu, wɔ dɛm asɛm yi mu, dɛ wɔdze ndom bɔbɔ asaase yi gyedɛ nkafamdze bi bɛsẽ egyanom na mba no ntamu wɔ asɛm bi anaa biribi ho—na hwɛ, ebɛnadze nye dɛm asɛm no? Ɔno nye dɛm ewufo enuma no. Osiandɛ sɛ yɛnnkã hɔn ho a, wonnkotum edzi mu, nna sɛ hɔn so wɔnnkã hɛn ho a, yennkotum edzi mu, nna sɛ hɔn a wowui wɔ asɛmpa no mu no so nnkã hɛn ho a hɔn nye hɛn so nnkotum edzi mu; osiandɛ ohia wɔ dɛm mber yi a wɔahyehyɛ ato hɔ ama mberano ne mãhyɛ yi, dɛm mberano yi na ɔahyɛ ase reda no edzi, ama nkabɔmu a odzi mu, nye mberano nyina, nye nsaafee, nye etum, nye enyimnyam nyina ne nkabɔmu no aaba, na wɔbɛda no edzi fitsi Adam n’aber do dze ebesi aber yi mu. Na nnyɛ iyi nkõ, mbom ndzɛmba a wɔnndaa no edzi da fi wiadze ne fapem, na mbom wɔdze esuma enyansafo nye enyimdzefo no, wɔbɛda no edzi akyerɛ mbɔdomaba nye enumfoanomba wɔ dɛm mberano ne mãhyɛ yi mu."
                },
                {
                    "number": 19,
                    "text": "Seseiara, ebɛn asɛm na yɛatse efi asɛmpa a hɛn nsa akã yi mu? Enyigye ndze! Ehumbɔbɔr ndze a ofi sor; nye nokwar ndze a ofi asaase mu; enyigyesɛm dze ma ewufo; enyigye ndze dze ma atseasefo nye ewufo; enyigyesɛm a ɔyɛ dɛw kɛse. Hwɛ hɔn a wɔdze enyigyesɛm kɛse ba no mbrɛ hɔn anan ho si yɛ fɛw wɔ mbepɔw do, na wɔse Zion dɛ: Hwɛ, wo Nyankopɔn dzi hen! Dɛ mbrɛ Carmel do bɔw tse no, dɛmara na Nyankopɔn ho nyimdzee so besian aba hɔn do!"
                },
                {
                    "number": 20,
                    "text": "Na bio, ebɛn asɛm na yɛtse? Enyigyesɛm fi Cumorah! Moroni a ɔyɛ bɔfo a ofi sor reda nkɔnhyɛfo no hɔn nsɛm ne mãhyɛ no edzi—nwoma a wɔrebɛda no edzi no. Ewuradze ne ndze fi Fayette sar no do, nye Seneca mansin mu reda adasegyefo baasa no a wɔbɛgye nwoma no ho dase no edzi! Michael ne ndze fi Susquehanna esuegya, riyi abɔnsam no a ɔdaan noho dɛ kan bɔfoe no edzi akyerɛ! Peter, James nye John ndze wɔ Susquehanna Mansin mu, nye Colesville, Broome mansin a ɔwɔ Susquehanna esutsen ho no, wɔreda hɔnho edzi dɛ hɔn na wokura ahenman no ne nsaafee nye mberano ne mãhyɛ!"
                },
                {
                    "number": 21,
                    "text": "Na bio, Nyankopɔn ne ndze wɔ akɔkora Egya Whitmer ne pia mu, wɔ Fayette, Seneca mansin mu, wɔ mber pii mu, nye mbea ahorow pii do, wɔ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo yi hɔn akwantu nye hɔn abɛbrɛsɛ nyina mu! Na Michael, ɔbɔfopanyin no ne ndze; Gabriel nye Raphael hɔn ndze, nye abɔfo horow, fi Michael anaa Adam do dze besi dɛm aber yi mu, hɔn nyina ada hɔn mberano, hɔn kyɛfa, hɔn nsaafee, hɔn enyidzi, hɔn ahendzi nye enyimnyam edzi, nye hɔn asɔfodzi tum no; wɔdze nkyerɛkyerɛ nkakrankakra, wɔdze ahyɛdze tsia ahyɛdze, wɔdze kakra ma ha a, nna wɔdze kakra ama hɔ no so; wɔakã dza ndaamba ɔbɛba dze akyekye hɛn werɛ, dze esi hɛn enyidado pi!"
                },
                {
                    "number": 22,
                    "text": "Enuanom, ana ɔnnsɛ dɛ yɛkɔ do boa wɔ dɛm dwumadzi kɛse yi mu? Hom nkõ nkɔ hom enyim na mma hom nnsan hom ekyir. Hom nnya akokodur, enuanom; na wɔnkɔ do, nkedzi konyim! Hom mma hom akoma ndzi dɛw, na hom enyi ngye kɛse. Hom mma asaase ntow ndwom. Hom mma ewufo mbɔ onnyiewiei ayɛyi ndwom ho dawur mfa mma Ɔhen Immanuel no a ɔhyehyɛe too hɔ ansaana wɔrobɔ wiadze no, dza ɔbɛma yeetum apon hɔn efi efiadze; na adaduafo eenya hɔn fahodzi."
                },
                {
                    "number": 23,
                    "text": "Hom mma mbepɔw ntsẽatsẽa mu enyigye mu, na hom mbɔnsa nyina ntsẽa mu kɛse; na hom po nye asaase kɛsɛɛ nyina nkã hom Onnyiewiei Hen no n’anwanwadze! Na hom esutsen, nye esuwa, nye woransu, hom mpem nsian enyigye mu. Hom mma ndupɔn nye hamu ndua nyi Ewuradze ayɛw; na mbotan a wotsim nsu enyigye mu mbɔ ose! Na hom mma ewia, bosoom, nye anapa nworaba mbɔ mu ntow ndwom, hom mma Nyankopɔn ne mba nyina ntsẽa mu enyigye mu! Na hom mma onnyiewiei abɔdze nda ne dzin edzi afebɔɔ kesi afebɔɔ. Na bio, mese mbrɛ odua yɛ enyimnyam wɔ ndze a yɛtse fi sor dɛ ɔrobɔ enyimnyam, nye nkwagye, nye enyidzi, nye bɛkyebo, nye onnyiewiei nkwa, ahenman, mpanyindzi, nye etum ho dawur wɔ hɛn asomu!"
                },
                {
                    "number": 24,
                    "text": "Hwɛ, Ewuradze ne da kɛse no abɛn; woana na obotum atsena ase wɔ da a ɔbɛba no mu, woana na obotum egyina ber a obopue no? Osiandɛ ɔtse dɛ ɔberfo n’abergya, ɔtse dɛ ɔtanhofo semina; na ɔbɛtsena ase dɛ dwetɛ namfo na yiyimufo, na ɔbɛtsew Levi mbabanyin ho, na ɔapɔw hɔn ho dɛ sika na dwetɛ, ama wɔdze ayɛyɛdze ama Ewuradze wɔ tseneneeyɛ mu. Dɛm ntsi, hom mma hɛn a yɛyɛ asɔr na dɔm yi, na yɛyɛ Nda a Odzi Ekyir Ahotseweefo yi, yɛmbɔ afɔr mma Ewuradze wɔ tseneneeyɛ mu; na sɛ wowie ne temple krɔnkrɔn no si a, hom mma yɛmfa nwoma a hɛn ewufo ho nkyerɛwee a odzi mu wɔ biribiara mu no nkɔto mu."
                },
                {
                    "number": 25,
                    "text": "Enuanom, mowɔ nsɛm pii kã kyerɛ hom wɔ dɛm asɛm yi ho; na mbom seseiara dze, medze bɛba ewiei, na mobɔsɔw do da bi so. Mara hom akowaa brɛfo na nyɛnko a ɔmmpaa mmfi hom ho,"
                }
            ]
        },
        "/study/scriptures/dc-testament/dc/129": {
            "uri": "/study/scriptures/dc-testament/dc/129",
            "title": "Nkyerɛkyerɛ na Ahyɛmudzi 129",
            "data_type": "chapter",
            "chapter_name": "Ɔfã 129",
            "chapter_summary": [
                "1–3, Nkorɔfo a woewuwu na wɔasoɛr efi owu mu nye hɔn a wɔwɔ esunsum nyimpadua nyinara wɔ sor; 4–9, Wɔama nsaafee a ɔbɛma woehu asomafo a wɔwɔ ntwamutam no ekyir."
            ],
            "verses": [
                {
                    "number": 1,
                    "text": "Abɔdze ahorow ebien na wɔwɔ sor. Hɔn nye: Abɔfo, a wɔyɛ nyimpa-su bi a woewu na wɔasoɛr, wɔwɔ honam na mbiew nyimpadua—"
                },
                {
                    "number": 2,
                    "text": "Mfatoho bi nye dza, Jesus kãe no: Hom nsuo mo mu nhwɛ, osiandɛ sunsum nnyi honam na mbiew dɛ mbrɛ hom hu me dɛ mowɔ yi."
                },
                {
                    "number": 3,
                    "text": "Otsĩa ebien nyimpa atseneneefo a woedzi mu hɔn esunsum, hɔn a wɔnnsoɛree mmfii owu mu, na mbom woenya dɛm enyimnyam kor no ara bi."
                },
                {
                    "number": 4,
                    "text": "Sɛ ɔsomafo bi ba na ɔse ɔdze nsɛm bi fi Nyankopɔn hɔ nam a, tsen wo nsa ma no na se no dɛ onkyia wo."
                },
                {
                    "number": 5,
                    "text": "Sɛ ɔyɛ ɔbɔfo a obekyia wo, na ebɛtse nkã dɛ esuo ne nsamu."
                },
                {
                    "number": 6,
                    "text": "Sɛ ɔyɛ nyimpa tsenenee a wɔama oedzi mu no sunsum a, ɔbɛba wɔ n’enyimnyam mu; osiandɛ ɔno nko nye kwan a obotum afa do aba—"
                },
                {
                    "number": 7,
                    "text": "Bisa no dɛ ɔmfa ne nsa nto wo nsamu nkyia wo, na ɔnnkɛkekã noho da, osiandɛ otsia sor mbra dɛ ɔtseneneenyi bɛdaadaa obi; na mbom ɔbɔkɔ do dze ne nsɛm a ɔdze nam no ama."
                },
                {
                    "number": 8,
                    "text": "Sɛ ɔyɛ abɔnsam a ɔadan noho kan bɔfoe a, sɛ ebisa no dɛ ɔmfa ne nsa nto wo nsamu nkyia wo a, ɔbɛtsen ne nsa ama wo, na ennkɛtse hwee wɔ wo nsamu; na dɛm ntsi eetum ehu no."
                },
                {
                    "number": 9,
                    "text": "Dɛm nsaafee tsitsir ebiasa yi na hom botum afa do ehu sɛ dwumadzi biara fi Nyankopɔn hɔ."
                }
            ]
        },
        "/study/scriptures/dc-testament/dc/130": {
            "uri": "/study/scriptures/dc-testament/dc/130",
            "title": "Nkyerɛkyerɛ na Ahyɛmudzi 130",
            "data_type": "chapter",
            "chapter_name": "Ɔfã 130",
            "chapter_summary": [
                "1–3, Egya na Ɔba no botum eyi hɔnho ankasa akyerɛ nyimpa; 4–7, Abɔfo tse celestial wiadze mu; 8–9, Celestial asaase no bɛyɛ Urim na Thummim kɛse bi; 10–11, Wɔdze ɔbo fitaa ma hɔn a wɔhɛn celestial wiadze mu nyina; 12–17, Wɔdze Mbae a Otsĩa Ebien no esuma Nkɔnhyɛnyi no; 18–19, Nyansa biara a yebenya wɔ dɛm asetsena yi mu no, nye hɛn bɔsoɛr wɔ Owusoɛr no mu; 20–21, Nhyira nyina nam setsie a yɛdze ma mbra no do ba; 22–23, Egya no na Ɔba no wɔ honam na mbiew nyimpadua."
            ],
            "verses": [
                {
                    "number": 1,
                    "text": "Ber a Agyenkwa no bɛba no yebohu dɛ mbrɛ ɔtse no ara, yebohu no dɛ ɔyɛ nyimpa tse dɛ hɛnankasa."
                },
                {
                    "number": 2,
                    "text": "Na dɛ mbrɛ yɛtse ase ekuwekuw wɔ ha yi, dɛmara so na yɛbɛtsena wɔ hɔ so, soronko a ɔbɛba mu ara nye dɛ yebenya onnyiewiei enyimnyam akã ho, dɛm enyimnyam no dze yennyi no seseiara."
                },
                {
                    "number": 3,
                    "text": "John 14:23—Egya na Ɔba no hɔn mbae a wɔakyerɛw no wɔ dɛm nkyekyɛmu yi mu no kyerɛ dɛ wɔbɛda hɔn ho edzi ankasa akyerɛ no; na mbom adwen a ɔkyerɛ dɛ Egya na Ɔba no tse nyimpa n’akoma mu no yɛ asɔrasɔr nkyerɛkyerɛ, na ɔnnyɛ nokwar."
                },
                {
                    "number": 4,
                    "text": "Asɛm a wobisae dɛ—Ana Nyankopɔn ne mberbu, ɔsorbɔfo ne mberbu, nkɔnhyɛnyi ne mberbu, nyimpa ne mberbu nngyina ɔsor nworaba kor a wɔtsetse mu no do bi no ho mbuae?"
                },
                {
                    "number": 5,
                    "text": "Mbuae a medze ma nye dɛ, Nyew. Mbom abɔfo biara nnyi hɔ a wɔsom wɔ asaase yi do, gyedɛ hɔn a wɔtse do anaa wɔatsena do pɛn no."
                },
                {
                    "number": 6,
                    "text": "Abɔfo nntse ɔsor nworaba a ɔtse dɛ hɛn asaase yi do,"
                },
                {
                    "number": 7,
                    "text": "Mbom wɔtse Nyame ne nkyɛn, wɔ bea a hɔ hyerɛn dɛ ahwehwɛ na ogya po, bea a ndzɛmba hɔn enyimnyam da edzi, dza etwa mu kɔ, dza ɔwɔ hɔ seseiara nye dza ɔbɛba nyina, na wɔwɔ Ewuradze n’enyim aber nyina."
                },
                {
                    "number": 8,
                    "text": "Bea a Nyankopɔn tse no yɛ Urim na Thummim kɛse bi."
                },
                {
                    "number": 9,
                    "text": "Asaase yi, sɛ wɔtsew ho na ɔyɛ bɛkyebo tsenabew a, ɔbɛyɛ hyɛnhyɛn tse dɛ ahwehwɛ, na ɔbɛyɛ Urim na Thummim dze ama hɔn a wɔbɛtsena do no, hɔ na ndzɛmba nyinara a wɔwɔ ahenman a onndzi mu papa, anaadɛ ahenman nyina a hɔn nhyehyɛɛ wɔ famu no, wɔbɛda no edzi akyerɛ hɔn a wɔtsena do no, na asaase yi bɛyɛ Christ dze."
                },
                {
                    "number": 10,
                    "text": "Nkyii na ɔbo fitaa no a wɔakã ho asɛm wɔ Nyikyerɛ 2:17 no bɛba abɛyɛ Urim na Thummim ama ankorankor biara a ne nsa bɛkã bi, ɔno na ɔbɛma ndzɛmba a ɔwɔ ahenman a ɔkrɔn mu no ada edzi,"
                },
                {
                    "number": 11,
                    "text": "Na wɔdze ɔbo fitaa ma ankorankor biara a ɔba celestial ahenman mu no, no do na wɔakyerɛw dzin fofor bi wɔ, na obiara nnyim gyedɛ nyia ne nsa bɛkã no nkõ. Dzin fofor no nye asɛntsitsir no."
                },
                {
                    "number": 12,
                    "text": "Mehyɛ nkɔm, wɔ Ewuradze Nyankopɔn ne dzin mu dɛ, ɔhaw a ɔdze bɔgyagu pii bɛba no a ɔbɛhyɛ ase ansaana Nyimpa Ba no aba no, ɔbɛhyɛ ase efi Carolina Anaafo."
                },
                {
                    "number": 13,
                    "text": "Obotum efi nkowaasomsɛm mu aba. lyi ndze bi na ɔdaa no edzi kyerɛɛ me wɔ ber a morobɔ mpaa enyiberdo wɔ asɛm bi ho, wɔ Mumu 25, 1832."
                },
                {
                    "number": 14,
                    "text": "Da no nna morobɔ mpaa enyiberdo dɛ mubohu ber a Nyimpa Ba no bɛba, ber no na metsee ndze bi dɛ ɔrekã nsɛm a odzi do yi:"
                },
                {
                    "number": 15,
                    "text": "Joseph, me babanyin, sɛ etsena ase kodu dɛ ibedzi mfe eduowɔtwe enum a, ibohu Nyimpa ba no n’enyim, dɛm ntsi mma nnhaw me wɔ dɛm asɛm yi ho bio."
                },
                {
                    "number": 16,
                    "text": "Afei nna munntum nnhu dɛ sɛ mbae yi rekyerɛ mfe apem n’ahyɛse anaa mbae dadaw bi, anaadɛ mubowu na meehu n’enyim."
                },
                {
                    "number": 17,
                    "text": "Megye dzi dɛ Nyimpa Ba ne mbae no nnkɛba ntsɛm akyɛn dɛm mber no."
                },
                {
                    "number": 18,
                    "text": "Nyansa biara a yebenya wɔ dɛm nkwa ber yi mu no, nye hɛn bɔsoɛr wɔ owusoɛr no mu."
                },
                {
                    "number": 19,
                    "text": "Na sɛ obi nam no mbɔdzembɔ na setsie do sũa adze na onya nyimdzee na nyansa wɔ nkwa ber yi mu sen obi so a, ne gyinabew bɔkrɔn asen ɔkor no nedze wɔ wiadze a ɔbɛba no mu."
                },
                {
                    "number": 20,
                    "text": "Mbra bi wɔ hɔ, a wɔhyɛɛ ho ɔmom wɔ sor, ansaana wɔrotow wiadze fapem, a wɔnnkantse no da, ɔno na nhyira nyina gyina do."
                },
                {
                    "number": 21,
                    "text": "Na sɛ yenya nhyira bi fi Nyankopɔn hɔ a, nna ɔkyerɛ dɛ yedzi dɛm mbra no a nhyira nyina gyina do no do."
                },
                {
                    "number": 22,
                    "text": "Egya no wɔ nyimpadua a ɔyɛ honam na mbiew dɛ mbrɛ nyimpa wɔ, Ɔba no so dɛmara, mbom Sunsum Krɔnkrɔn no nnyi nyimpadua a ɔyɛ honam na mbiew, mbom ɔyɛ Sunsum nyimpa-su. Sɛ ɔnntse dɛm a, nkyɛ Sunsum Krɔnkrɔn no nnkotum atsena hɛn mu."
                },
                {
                    "number": 23,
                    "text": "Nyimpa botum ne nsa akã Sunsum Krɔnkrɔn no, obesian no do na ɔnye no nnkɛtsena."
                }
            ]
        },
        "/study/scriptures/dc-testament/dc/131": {
            "uri": "/study/scriptures/dc-testament/dc/131",
            "title": "Nkyerɛkyerɛ na Ahyɛmudzi 131",
            "data_type": "chapter",
            "chapter_name": "Ɔfã 131",
            "chapter_summary": [
                "1–4, Celestial awar ho hia ma nkwagye ntowdo a ɔwɔ ɔsorsor no; 5–6, Wɔkyerɛkyerɛ mbrɛ wosi sɔw nyimpa ano ma onnyiewiei nkwa mu; 7–8, Sunsum nyina yɛ abɔdze-dze."
            ],
            "verses": [
                {
                    "number": 1,
                    "text": "Sor ahorow ebiasa anaadɛ ntwerba ebiasa na ɔwɔ celestial enyimnyam mu,"
                },
                {
                    "number": 2,
                    "text": "Sɛ nyimpa pɛ dɛ onya dza ɔkrɔn koraa no a, ɔsɛ dɛ ɔkɛhɛn dɛm asɔfodzi nhyehyɛɛ yi mu [mekyerɛ awar na ahyɛmudzi fofor a ɔwɔ hɔ daapem no]."
                },
                {
                    "number": 3,
                    "text": "Na sɛ ɔannyɛ dɛm a, onnkotum enya."
                },
                {
                    "number": 4,
                    "text": "Obotum ahɛn fofor mu, mbom ɔno bɛyɛ n’ahendzi n’ewiei, na onnkotum enya mpontu biara."
                },
                {
                    "number": 5,
                    "text": "(Esusow Aketseaba 17, 1843.) Nkɔnhyɛ asɛm a osi pi mbordo nye ber a nyimpa bohu dɛ wɔnam nyikyerɛ na nkɔnhyɛ sunsum do asɔw no ano dze ama onnyiewiei nkwa wɔ Asɔfodzi Krɔnkrɔn no tum no mu."
                },
                {
                    "number": 6,
                    "text": "Wonnkotum agye nyimpa nkwa wɔ no kotooyɛ mu."
                },
                {
                    "number": 7,
                    "text": "Abɔdze-dze biara nnyi hɔ a ɔnnyɛ hwee. Sunsum nyinara yɛ abɔdze-dze, mbom ɔyɛ mehemehe anaadɛ ɔtsew, gyedɛ enyi a ho tsew nko na oeetum ehu;"
                },
                {
                    "number": 8,
                    "text": "Yennkotum ehu no, na mbom ber a wɔbɛtsew hɛn nyimpadua ho no, yebohu dɛ adze nyina yɛ abɔdze-dze."
                }
            ]
        },
        "/study/scriptures/dc-testament/dc/132": {
            "uri": "/study/scriptures/dc-testament/dc/132",
            "title": "Nkyerɛkyerɛ na Ahyɛmudzi 132",
            "data_type": "chapter",
            "chapter_name": "Ɔfã 132",
            "chapter_summary": [
                "1–6, Wɔnam ahyɛmudzi fofor a ɔwɔ hɔ daapem no do nya nkwagye ntowdo; 7–14, Wɔda dɛm ahyɛmudzi no ho mbra na nhyehyɛɛ; 15–20, Celestial awar na ebusuatɔw no nkɔdo no nna ɔma nyimpa tum bɛyɛ enyame; 21–25, Kwan tsẽaba na no mu yɛ nkekãnkekã no na wɔfa do kɔ onnyiewiei nkwa mu; 26–27, Mbra a wɔdze mae a ɔfa hɔn a wɔkasa tsia Sunsum Krɔnkrɔn no; 28–39, Onnyiewiei ndɔree na nkwagye ntowdo ho anohoba no wɔdze bɔ nkɔnhyɛfo na Ahotseweefo no wɔ mber nyina mu; 40–47, Wɔma Joseph Smith tum dɛ ɔnkyekyer na ɔnsɔw ano wɔ asaase na sor; 48–50, Ewuradze sɔw no nkwagye ntowdo ano wɔ no do; 51–57, Wotu Emma Smith fo dɛ onnya gyedzi na ondzi nokwar; 58–66, Wɔda mbra a wɔdze hwɛ awar pii do edzi."
            ],
            "verses": [
                {
                    "number": 1,
                    "text": "Nokwar, dɛm na Ewuradze se m’akowaa Joseph, susuampaara dɛ ebisa efi me nsamu dɛ epɛ dɛ ihu siantsir a Emi, Ewuradze mubuu mo nkowaa Abraham, Isaac, nye Jacob nye mo nkowaa Moses, David nye Solomon no bem dɛ mbrɛ nkyerɛkyerɛ ne fapem no kyerɛ wɔ hɔn yernom na nwewefo pii mfefaree no ho, na epɛ dɛ etse ase no—"
                },
                {
                    "number": 2,
                    "text": "Hwɛ, na hu dɛ Emi nye Ewuradze hom Nyankopɔn no, na mebɛma wo mbuae a ɔfa dɛm asɛm no ho."
                },
                {
                    "number": 3,
                    "text": "Dɛm ntsi, siesie w’akoma fa gye, na dzi nkyerɛkyerɛ a medze rebɛma wo yi do osiandɛ hɔn a wɔada dɛm mbra yi edzi akyerɛ hɔn no otwar dɛ wodzi do."
                },
                {
                    "number": 4,
                    "text": "Na hwɛ, mereda ahyɛmudzi fofor a ɔwɔ hɔ daapem bi edzi akyerɛ wo, na sɛ enndzi dɛm ahyɛmudzi no do a, nna wobobu hom fɔ, osiandɛ obiara nnyi hɔ a ɔbɔpow dɛm ahyɛmudzi yi na wɔbɛma no kwan ma ɔaahɛn m’enyimnyam mu."
                },
                {
                    "number": 5,
                    "text": "Na hɔn a wobenya me nsamu nhyira no nyina bedzi mbra a dɛm nhyira no fam ho, nye dza ɔkekã ho nyina a wɔhyehyɛe ansaana wɔrotow wiadze fapem no do."
                },
                {
                    "number": 6,
                    "text": "Na ɔfa ahyɛmudzi fofor a ɔwɔ hɔ daapem ho no, wɔhyehyɛe too hɔ maa m’enyimnyam ne mãhyɛ no, nyia obenya ne mãhyɛ no otwar dɛ na ɔwɔ dɛ odzi mbra no do, ɔnntse dɛm a wobobu no fɔ, Ewuradze Nyankopɔn na ɔse."
                },
                {
                    "number": 7,
                    "text": "Na nokwar, mese hom dɛ, dɛm mbra ho nhyehyɛɛ nye iyinom: Ahyɛmudzi, nhyehyɛɛ, nkyekyeree, asɛdze, nsewdzi, bɔhyɛ, nyɛe, nsesemu, fɛkuwbɔ anaa enyidakwan nyina a wɔannyɛ na, wɔannam nyia wɔasera no ngo dze ama aber yi nye mbersantsen nyina mu no ammfa anohoba Sunsum Krɔnkrɔn no annsɔw ano ma wɔannhɛn mu no, na ɔyɛ krɔnkrɔn mu krɔnkrɔn, nyikyerɛ nye mbrasɛm no duaa me nyimpa a meyi no na wɔasera no ngo no do mmaa no, ɔno na meyi no wɔ asaase do dɛ onkura dɛm tum yi (na meyi m’akowaa Joseph dɛ onkura dɛm tum no wɔ nda a odzi ekyir no mu, na obiara nnyi hɔ gyedɛ nyimpa kortonoo na wɔdze dɛm tum yi nye dɛm asɔfodzi ne nsaafee yi ama no wɔ asaase do) owuekyir no biribi papa biara anaa tum biara anaa nhyɛ biara, osiandɛ sɛ nyimpa wu a, nhyehyɛɛ biara a wɔannyɛ no wɔ kwan yi do no ba ewiei."
                },
                {
                    "number": 8,
                    "text": "Hwɛ, me fi yɛ fi a wɔyɛ no mu biribiara esiado esiado, na ɔnnyɛ fi a basabasa biara wɔ mu, Ewuradze Nyankopɔn na ɔse."
                },
                {
                    "number": 9,
                    "text": "Ana mebɛgye afɔrbɔdze a wɔammbɔ no wɔ me dzin mu? Ewuradze na ɔse."
                },
                {
                    "number": 10,
                    "text": "Anaadɛ mebɛgye biribi efi hom nsamu a nnyɛ emi na medze mae?"
                },
                {
                    "number": 11,
                    "text": "Ana mebɛma hom biribi a ɔmmfa mbra kwan do, Ewuradze na ɔse, dɛ mbrɛ emi nye m’Egya mpo hyehyɛe maa hom ansaana wɔrobɔ wiadze?"
                },
                {
                    "number": 12,
                    "text": "Emi nye Ewuradze hom Nyankopɔn; na mema hom mbrasɛm yi—dɛ obiara mmba Egya no hɔ gyedɛ ɔnam mo do anaa ɔnam m’asɛm a ɔyɛ me mbra no do, Ewuradze na ɔse;"
                },
                {
                    "number": 13,
                    "text": "Na biribiara a ɔwɔ wiadze mu, sɛ wɔnam nyimpa do, anaa ahengua do, anaa mpanyindzi, anaa etum, anaa ndzɛmba a wɔwɔ dzin, biribiara a wɔyɛe no, sɛ nnyɛ emi na meyɛe, anaa wɔammfa m’asɛm do yɛe a, wɔbɔtow akyen, Ewuradze na ɔse, na nyimpa no wu ekyir no ɔnnkɛka hɔ, nna ɔnnkɛka hɔ so wɔ owusoɛr ekyir, Ewuradze hom Nyankopɔn no na ɔse."
                },
                {
                    "number": 14,
                    "text": "Na ndzɛmba biara a ɔbɛka hɔ no fi emi; na biribiara a ommfi emi no wɔbɔwosow no na wɔasɛɛ no."
                },
                {
                    "number": 15,
                    "text": "Dɛm ntsi, sɛ ɔbarimba war yer wɔ wiadze mu, na sɛ nnyɛ mo do anaa m’asɛm do na oduae waree a, ahyɛmu a ɔnye no dzii no dzi mu mber dodow biara a ɔnye no wɔ hɔ, na sɛ wowu na wofi wiadze mu a, hɔn awar nye ahyɛmudzi no nnyi tum biara bio; dɛm ntsi, mbra biara nnkyekyer hɔn bio ber a woefi wiadze mu no."
                },
                {
                    "number": 16,
                    "text": "Dɛm ntsi, ber a woefi wiadze mu no wɔnnwar anaa wɔmmfa anaa mma awar so; mbom wɔyɛ hɔn abɔfo wɔ sor; dɛm abɔfo no yɛ nkowaa asomfo wɔbɔsom hɔn a woedzi mu na wɔafata onnyiewiei enyimnyam a ɔsõ tra do pii no."
                },
                {
                    "number": 17,
                    "text": "Osiandɛ dɛm abɔfo yinom enndzi me mbra do; dɛm ntsi, wonnkotum adɔr, mbom wɔbɛtsena hɔ ankorankor a wonnkenya nkwagye ntowdo, wɔ hɔn nkwagye tsenabew mu, akɔ mbersantsen mu; na ofi dɛm ber dze kɔ no wɔnnyɛ enyame, mbom wɔyɛ Nyame n’abɔfoe afebɔɔ kesi afebɔɔ."
                },
                {
                    "number": 18,
                    "text": "Na bio, nokwar, mese hom dɛ, sɛ ɔbarimba war yer, na ɔnye no dzi ahyɛmu wɔ aber yi na mbersantsen nyina mu, na sɛ woenndua mo do anaa m’asɛm a ɔyɛ me mbra do enndzi dɛm ahyɛmu no, na nyia mafɔw no ngo na meyi no esi hɔ ama dɛm tum no enndua anohoba Sunsum Krɔnkrɔn do annsɔw ano a, sɛ wofi wiadze yi mu a ɔnam dɛ nnyɛ emi na mekãa hɔn bɔɔ mu na woenndua m’asɛm do so yɛe ntsi, Ewuradze na ɔse; sɛ wofi wiadze yi mu a onnyi tum biara wɔ hɔ, osiandɛ wɔama abɔfo na enyame dwumadzi wɔ hɔ, ntsi wonnkotum apa hɔn ho akɔ, dɛm ntsi, wonnkotum enya m’enyimnyam no; osiandɛ wɔahyehyɛ biribiara esiado esiado wɔ me fi, Ewuradze hom Nyankopɔn no na ɔse."
                },
                {
                    "number": 19,
                    "text": "Na bio, nokwar, mese hom dɛ, sɛ ɔbarimba nam m’asɛm a ɔyɛ me mbra no do war yer, na odua ahyɛmudzi fofor a ɔwɔ hɔ daapem no do yɛ, na nyia wɔasera no ngo, na woeyi no esi hɔ ama no dɛm tum no nye asɔfodzi nsaafee no dua anohoba Sunsum Krɔnkrɔn no do sɔw ano ma hɔn na ɔse hɔn dɛ—Hom bɔsoɛr wɔ owusoɛr a odzi kan no mu; na sɛ ɔba dɛ owusoɛr a odzi kan no ekyir a owusoɛr a odzi do no; na wobenya ahengua, ahenman, mpanyindzi, na tumdzi, ahendzi, mbea a ɔkrɔn na bun mu nyina edzi—nkyii wɔbɛkyerɛw no wɔ Eguambaa no Nkwa Nwoma no mu dɛ, onnkedzi ewu dɛ ɔbɛkã ɔtseneneenyi no bɔgyaa egu, na sɛ wɔtsena m’ahyɛmu no mu, na oenndzi ewu dɛ ɔbɛkã ɔtseneneenyi no bɔgyaa egu a, biribiara a m’akowaa dze egu hɔn do no bɛba mu wɔ aber yi mu nye mbersantsen nyinara mu; na sɛ wofi wiadze yi mu so a, ɔbɛyɛ hɔ dɛmara ama hɔn na wɔbɛpa abɔfo, na enyame a wɔdze hɔn esisi hɔ no ho akɔ hɔn nkwagye ntowdo na enyimnyam mu wɔ ndzɛmba nyina mu, dɛ mbrɛ wɔsɔɔw ano dze guu hɔn etsir do no, dɛm enyimnyam no bɛhyɛ mã na hɔn asefo wɔakɔ do afebɔɔ ekesi afebɔɔ."
                },
                {
                    "number": 20,
                    "text": "Nkyii wɔbɛyɛ enyame, osiandɛ wonnyi ewiei; dɛmara na wɔbɛyɛ fi daapɛm kesi daapɛm, osiandɛ mbrɛ wɔtse no ara na wɔtse, afei wɔbɔbɔ adze nyina do, osiandɛ ndzɛmba nyinara hyɛ hɔn ase. Nkyii wɔbɛyɛ enyame, osiandɛ wɔwɔ tum nyinara, na abɔfo hyɛ hɔn ase."
                },
                {
                    "number": 21,
                    "text": "Nokwar, nokwar, mese hom dɛ, gyedɛ hom dzi me mbra do, annyɛ dɛm a, hom nnkotum enya enyimnyam yi."
                },
                {
                    "number": 22,
                    "text": "Osiandɛ abow no yɛ tsẽabaa na nkekãnkekã, na kwan no yɛ ketseabaa dze kɔ nkwagye ntowdo na nkwa ntoado no na kumaabi na wohu, na ɔnam dɛ hom anngye me wɔ wiadze mu no ntsi na hom nnyim me."
                },
                {
                    "number": 23,
                    "text": "Mbom sɛ hom gye me wɔ wiadze mu a, nkyii hom bohu me, na hom benya hom nkwagye ntowdo; na bea a mowɔ no hom so aaba hɔ."
                },
                {
                    "number": 24,
                    "text": "Iyi nye onnyiewiei nkwa no—dɛ hom bohu Nyame nyansafo, nokwafo nkotoo no, nye Jesus Christ a ɔsomaa no no. Emi nye ɔno. Dɛm ntsi hom ngye me mbra."
                },
                {
                    "number": 25,
                    "text": "Abobow a ɔyɛ tɛtɛr na kwan a ɔyɛ tɛtɛɛtɛr; nye dza wɔdze kɔ owu mu na piinara na wɔfa mu, osiandɛ wɔnngye me, nna wonndzi me mbra do."
                },
                {
                    "number": 26,
                    "text": "Nokwar, nokwar, mese hom dɛ, sɛ ɔbarimba war yer dɛ mbrɛ m’asɛm se na wɔdze anohoba Sunsum Krɔnkrɔn no sɔw awar no ano tse dɛ mbrɛ m’ahyehyɛ ato hɔ, na ɔbarimba no anaa ɔbaa no yɛ bɔn anaa ɔtõ ahyɛmudzi fofor a ɔwɔ hɔ daapem ne mbra no mu biara, na wɔkã nsɛm bɔn tsia Nyankopɔn, na woenndzi ewu biara a no mu no wɔkãa ɔtseneneenyi no bɔgyaa gui a, wɔbɔsoɛr wɔ owusoɛr a odzi kan no mu, na wɔahɛn hɔn nkwagye ntowdo mu; mbom wɔbɛsɛɛ hɔn honam, na woeyi hɔn ama Satan n’ekutukubɔ ekesi ɔpon da no, Ewuradze Nyankopɔn na ɔse."
                },
                {
                    "number": 27,
                    "text": "Kasa a hom kã dze tsia Sunsum Krɔnkrɔn no, wɔnnkɛfa akyɛ hom wɔ wiadze yi mu, nna sɛ hom fi wiadze yi mu so a wɔnnkɛfa akyɛ hom, ɔno nye dɛ, hom dzi ewu na hom kã ɔtseneneenyi no bɔgyaa gu, na wɔpen do dɛ woku me, wɔ ber a hom nsa akã m’ahyɛmudzi fofor a ɔwɔ hɔ daapem no, Ewuradze Nyankopɔn na ɔse; na nyia oenndzi dɛm mbra yi do no nnkotum ahɛn m’enyimnyam no mu, mbom wobobu no fɔ, Ewuradze na ɔse."
                },
                {
                    "number": 28,
                    "text": "Emi nye Ewuradze hom Nyankopɔn, na medze m’Asɔfodzi Krɔnkrɔn ne mbra no a emi na m’Egya hyehyɛe too hɔ ansaana wɔrobɔ wiadze no, bɛma hom."
                },
                {
                    "number": 29,
                    "text": "Abraham ne nsa kãa ndzɛmba nyina, biribiara a ne nsa kãe no ye, nyikyerɛ na mbrasɛm a wɔnam m’asɛm do dze mae, Ewuradze na ɔse, na ɔahɛn ne nkwagye ntowdo mu na ɔtsena n’ahengua do."
                },
                {
                    "number": 30,
                    "text": "Abraham ne nsa kãa anohoba a ɔfa n’asefo, nye eduaba a wofi n’asen mu ho—na n’asen mu na hom fi, nyia ne dzin dze Joseph a ɔyɛ m’akowaa no—hɔn a wɔbɔkɔ do mber tsentsen biara a wɔbɛtsena wiadze yi mu; na dɛ ɔfa no Abraham na n’asefo ho no dze, sɛ wofi wiadze yi mu so mpo a, wɔbɔkɔ do dɛmara; wɔwɔ wiadze yi mu o, wofi wiadze yi mu o, wɔbɔkɔ do adɔr pii dɛ nworaba; anaa, sɛ wɔse hom dɛ hom nkan anhwea a ogu mpoano a hom nnkotum akã no dodow no."
                },
                {
                    "number": 31,
                    "text": "Dɛm anohoba yi yɛ hom so homdze, osiandɛ hom yɛ Abraham dze, na anohoba no wɔbɔe maa Abraham; na dɛm mbra yi yɛ m’Egya no ndwuma no nsɔwdo, no mu na ɔhyɛ noho enyimnyam."
                },
                {
                    "number": 32,
                    "text": "Dɛm ntsi, hom nkɔ, na hom nkɛyɛ Abraham no ndwuma; hom mbɛhyɛ me mbra yi ase na wɔbɛgye hom nkwa."
                },
                {
                    "number": 33,
                    "text": "Mbom sɛ hom ammbɛhyɛ me mbra yi ase a, hom nsa nnkɛkã m’Egya n’anohoba no a ɔdze bɔɔ Abraham no."
                },
                {
                    "number": 34,
                    "text": "Nyankopɔn hyɛɛ Abraham mbra, na Sarah dze Hagar maa Abraham ma ɔwaar no. Na ebɛnadze ntsi na ɔyɛɛ dɛm? Osiandɛ mbra no nye no; na ɔnam Hagar mu na nkorɔfo pii fi bae. Dɛm ntsi, iyi kã ndzɛmba binom so ho na ɔhyɛ anohoba no mã."
                },
                {
                    "number": 35,
                    "text": "Dɛm ntsi ana Abraham kɛhyɛɛ afɔbu ase? Nokwar, mese hom dɛ, Oho; osiandɛ Emi, Ewuradze na mehyɛɛ no."
                },
                {
                    "number": 36,
                    "text": "Wɔhyɛɛ Abraham dɛ ɔmfa ne babanyin Isaac mbɔ afɔr; eso, wɔakyerɛw dɛ: Mma nndzi ewu. Naaso Abraham ammpopo ne tsir, na dɛm ntsi, wɔdze tseneneeyɛ bɔɔ n’abaw do."
                },
                {
                    "number": 37,
                    "text": "Abraham nyaa nwewefo, na wɔwoo mba pii maa no; iyi ho ntsi, wɔdze tseneneeyɛ bɔɔ n’abaw do, osiandɛ wɔdze hɔn maa no, na ɔtsenaa me mbra mu; na Isaac na Jacob so annyɛ ndzɛmba biara annkã dza wɔhyɛɛ hɔn no ho; na ɔnam dɛ wɔannyɛ ndzɛmba biara annkã dza wɔhyɛɛ hɔn no ho ntsi, wɔahɛn hɔn nkwagye ntowdo mu, dɛ mbrɛ anohoba no tse, na wɔtsena ahengua do, na wɔnnyɛ abɔfo, mbom wɔyɛ enyame."
                },
                {
                    "number": 38,
                    "text": "David so nyaa yernom na nwewefo pii na mo nkowaa Solomon na Moses so dɛmara, nye mo nkowaa binom so dɛmara, fi abɔdze ahyɛse dze besi dɛm mber yi mu; na wɔannyɛ bɔn wɔ biribiara mu gyedɛ wɔ ndzɛmba a woennya emmfi mo hɔ no nko."
                },
                {
                    "number": 39,
                    "text": "Emi na medze David ne yernom na nwewefo no duaa m’akowaa Nathan do dze maa no, nye nkɔnhyɛfo binom so a nna wɔwɔ dɛm tum yi ne nsaafee no, na dɛm ndzɛmba yinom nyina mu no ɔannyɛ bɔn enntsia me gyedɛ Uriah nye ne yer hɔn asɛm no ho nko; na dɛm ntsi oefi no nkwagye ntowdo ho ahwe ase, na oenya ne kyɛfa; na ofi wiadze yi mu a ne nsa nnkɛkã hɔn bio, osiandɛ medze ama obi so, Ewuradze na ɔse."
                },
                {
                    "number": 40,
                    "text": "Emi nye Ewuradze hom Nyankopɔn no, na mama ɔwo, m’akowaa Joseph, dzibew bi, na medze ndzɛmba nyina asan aba. Bisa dza epɛ, na wɔdze bɛma wo dɛ mbrɛ m’asɛm se."
                },
                {
                    "number": 41,
                    "text": "Na dɛ ebisa adze a ɔfa awartõ ho no, nokwar, nokwar, mese wo dɛ, sɛ ɔbarimba nya yer wɔ ahyɛmudzi fofor a ɔwɔ hɔ daapem no mu, na sɛ ɔbaa no nye ɔbarimba bi so wɔ hɔ, na nnyɛ emi na menam ngosera krɔnkrɔn do dze maa no a, nna ɔatõ awar na wɔbɛsɛɛ no."
                },
                {
                    "number": 42,
                    "text": "Sɛ onnyi ahyɛmudzi fofor a ɔwɔ hɔ daapem no mu, na ɔnye ɔbarimba bi so wɔ hɔ a, nna ɔatõ awar."
                },
                {
                    "number": 43,
                    "text": "Na sɛ no kun nye ɔbaa bi so wɔ hɔ, na sɛ kun no hyɛ bɔhyɛ ase a, nna ɔatõ no bɔhyɛ no, na ɔatõ awar."
                },
                {
                    "number": 44,
                    "text": "Na sɛ ɔbaa no nntõo awar, na odzi bem, na ɔnntõo no bɔhyɛ no, na onyim, a meda no edzi kyerɛ wo, m’akowaa Joseph a, nkyii na ɔnam m’Asɔfodzi Krɔnkrɔn no tum do no ibenya tum afa ɔbaa no dze no ama nyia ɔnntõo awar na oedzi nokwar; na wɔbɛyɛ no ɔhwɛfo wɔ dodowara do."
                },
                {
                    "number": 45,
                    "text": "Na medze asɔfodzi ne nsaafee na tum no ama wo, no mu na medze ndzɛmba nyina asan aba, na mema ihu ndzɛmba nyina wɔ ne mber mu."
                },
                {
                    "number": 46,
                    "text": "Na nokwar, nokwar, mese wo dɛ, biribiara a ebɔsɔw ano wɔ asaase do no wɔbɔsɔw ano wɔ sor; na biribiara a ebɛkyekyer wɔ asaase do wɔ me dzin mu na m’asɛm do no, wɔbɛkyekyer wɔ sor afebɔɔ, Ewuradze na ɔse; na obiara a edze no bɔn bɛkyɛ no wɔ asaase do no, wɔdze bɛkyɛ no wɔ sor afebɔɔ; na obiara a ammfa no bɔn annkyɛ no wɔ asaase do no wɔnnkɛfa akyɛ no wɔ sor."
                },
                {
                    "number": 47,
                    "text": "Na bio, nokwar, mese, obiara a ibehyira no no mibehyira no, na obiara a edze ndom bɛkã no no mobɔdom no, Ewuradze na ɔse; osiandɛ Emi, Ewuradze nye wo Nyankopɔn."
                },
                {
                    "number": 48,
                    "text": "Na bio, nokwar mese ɔwo, m’akowaa Joseph dɛ, biribiara a edze bɛma wɔ asaase do, na obiara a enam m’asɛm do dɛ mbrɛ me mbra se no do dze bɛma no no, nhyira na mo tum na ɔbɛba do na nnyɛ ndom bi, Ewuradze na ɔse, na wonnkobu no fɔ wɔ asaase do nye sor."
                },
                {
                    "number": 49,
                    "text": "Na Emi nye Ewuradze wo Nyankopɔn, na menye wo bɔwɔ hɔ ekesi wiadze n’ewiei mpo, nye mbersantsen mu; na nokwar, masɔw wo nkwagye ntowdo ano ama wo, na mesiesie ahengua ama wo wɔ m’Egya n’ahenman no mu, nye w’egya Abraham ho."
                },
                {
                    "number": 50,
                    "text": "Hwɛ, mehu w’afɔrbɔdze nyina, na medze wo bɔn nyina bɛkyɛ wo; mehu w’afɔrbɔdze wɔ setsie a ayɛ ama dza mesee wo nyina. Dɛm ntsi, kɔ na mesiesie kwan ama wo a ebɛfa do efi nsa, dɛ mbrɛ megyee Abraham n’afɔrbɔdze a ɔyɛ ne babanyin Isaac no."
                },
                {
                    "number": 51,
                    "text": "Nokwar, mese wo dɛ: Medze mbrasɛm yi ma m’abaawa, wo yer Emma Smith, nyia medze no maa wo no, dɛ ɔntwe noho na mma ɔnnfa noho nhyɛ dza mehyɛɛ wo dɛ fa bɔ afɔr ma no no, osiandɛ meyɛɛ dɛm, Ewuradze na ɔse, dze sɔɔ hom nyina hwɛe, dɛ mbrɛ medze yɛɛ Abraham no, na ama meetum edua ahyɛmudzi na afɔrbɔ do ebisa afɔrbɔ efi hom nsamu."
                },
                {
                    "number": 52,
                    "text": "Na ma m’abaawa Emma Smith, ngye hɔn a wɔdze hɔn ama m’akowaa Joseph nyina a hɔnho san na hɔn ho tsew wɔ m’enyim no; na hɔn a hɔn ho nntsew, na wɔakã dɛ hɔn ho tsew no, wɔbɛsɛɛ hɔn, Ewuradze Nyankopɔn na ɔse."
                },
                {
                    "number": 53,
                    "text": "Na emi nye hom Ewuradze wo Nyankopɔn, na hom ntsie me ndze; na mama kwan dɛ wɔnyɛ m’akowaa Joseph ɔhwɛfo wɔ ndzɛmba pii do; osiandɛ oedzi nokwar wɔ ndzɛmba kumaabi ho, ntsi ofi aber yi dze kɔ no mebɛhyɛ no dzen."
                },
                {
                    "number": 54,
                    "text": "Na mehyɛ m’akowaa Emma Smith dɛ, ɔntsena m’akowaa Joseph ho na ɔntakyer no nko a obiara nnkã ho. Mbom sɛ oenndzi dɛm mbrasɛm yi do a wɔbɛsɛɛ no; Ewuradze na ɔse, na Emi nye Ewuradze wo Nyankopɔn, sɛ oenndzi me mbrasɛm yi do a, mebɛsɛɛ no."
                },
                {
                    "number": 55,
                    "text": "Mbom sɛ oenndzi mbrasɛm yi do a, afei m’akowaa Joseph nyɛ ndzɛmba nyina mma no, dɛ mbrɛ ɔakã no, na mibehyira no na mama ɔadɔr, egyanom na nanom, nuambanyin na nkyerɛbaa, adan na nsaase, yernom na mba, ɔha na no mbɔho, nye onnyiewiei nkwa ahenkyɛw wɔ wiadze a onnyiewiei mu."
                },
                {
                    "number": 56,
                    "text": "Na bio, nokwar, mese, hom mma m’abaawa mfa m’akowaa Joseph no mfom nkyɛ no; na nkyii wɔdze no so no mfom bɛkyɛ no, dza ɔayɛ etsia me no; na Emi, Ewuradze wo Nyankopɔn no mibehyira no, na mama ɔadɔr, na mama n’akoma edzi dɛw."
                },
                {
                    "number": 57,
                    "text": "Na bio, mese, mma m’akowaa Joseph nnyi ne nsa mmfi n’egyapadze ho, amma ɔtamfo aammba ammbɛsɛɛ no, osiandɛ Satan rohwehwɛ asɛɛ no, na Emi nye Ewuradze wo Nyankopɔn, na ɔno yɛ m’akowaa; na hwɛ, mekã no ho, dɛ mbrɛ mekãa Abraham, w’egya ho kɔr no nkwagye ntowdo na enyimnyam mu no mpo."
                },
                {
                    "number": 58,
                    "text": "Afei ɔfa asɔfodzi no ho mbra no, ndzɛmba pii wɔ ho."
                },
                {
                    "number": 59,
                    "text": "Nokwar, sɛ m’Egya nam mankasa me ndze do frɛ nyimpa bi, dɛ mbrɛ ɔdze yɛɛ Aaron a, na wɔnam nyia ɔsomaa me ne ndze do, na medze asɔfodzi yi no tum nsaafee akyɛ no, sɛ ɔyɛ biribiara wɔ me dzin mu, dɛ mbrɛ me mbra na m’asɛm se a, ɔnnkɛyɛ bɔn, na mubobu no bem."
                },
                {
                    "number": 60,
                    "text": "Dɛm ntsi, mma obiara nnhaw m’akowaa Joseph, osiandɛ mubobu no bem; na ɔbɛyɛ afɔrbɔdze no a morohwehwɛ efi ne nsamu wɔ ne mbrato ho no, Ewuradze hom Nyankopɔn na ɔse."
                },
                {
                    "number": 61,
                    "text": "Na bio, ɔfa no asɔfodzi na ne mbra ho no—sɛ ɔbarimba biara kɛgye ɔbaabun awar, na ɔpɛ dɛ ɔkɛgye ɔbaabun bi so awar kã ho, na sɛ nyia odzi kan no pen do, na sɛ ɔkɛgye dza otsĩa ebien no awar, na hɔn nyina yɛ mbaabun na wɔmmbɔɔ banyin fofor biara anohoba a, nna odzi bem; na ɔnnkɔto awar osiandɛ wɔdze hɔn ama no; na ɔnnkɛma ɔato awar osiandɛ wɔyɛ nedze na wɔnnyɛ obiara dze."
                },
                {
                    "number": 62,
                    "text": "Na sɛ wɔnam mbra yi do ma no mbaabun du a, ɔnnkɛma ɔato awar, osiandɛ wɔyɛ nedze na wɔdze hɔn ama no; dɛm ntsi odzi bem."
                },
                {
                    "number": 63,
                    "text": "Mbom, sɛ mbaabun no mu kor anaa du no mu bi, ɔaagye no awar ekyir no, kɔ banyin fofor bi so hɔ a, nna ɔato awar na wɔbɛsɛɛ no; osiandɛ wɔdze hɔn ama no dɛ wɔndɔr na wɔnhyɛ asaase do mã, dɛ mbrɛ me mbrasɛm no se, na wɔnhyɛ anohoba a m’Egya dze mae ansaana wɔrotow wiadze ne fapem no mã, dze ama hɔn nkwagye ntowdo wɔ wiadze a onnyiewiei no mu, ama woeetum ekura nyimpa hɔn akra; na iyi mu na ɔma m’Egya n’edwuma kɔ do, ama wɔaahyɛ no enyimnyam."
                },
                {
                    "number": 64,
                    "text": "Na bio, nokwar, nokwar, mese wo dɛ, sɛ ɔbarimba biara a okura dɛm tum yi ne nsaafee, wɔ yer, na ɔkyerɛkyerɛ no m’asɔfodzi no ho mbra a ɔfa dɛm ndzɛmba yinom ho a, afei ɔbɛgye edzi na ɔagye no ato mu, annyɛ dɛm a wɔbɛsɛɛ no, Ewuradze hom Nyankopɔn no na ɔse; na mebɛsɛɛ no; na mobɔkrɔn me dzin wɔ hɔn a wɔgye me mbra na wodzi do nyina do."
                },
                {
                    "number": 65,
                    "text": "Dɛm ntsi, sɛ ɔbaa no anngye mbra yi a, ɔbɛyɛ me mbra, dɛ ɔbarimba no gye ndzɛmba nyina a Emi, Ewuradze ne Nyankopɔn, dze bɛma no no, osiandɛ ɔbaa no anngye enndzi na ɔanngye no annto mu dɛ mbrɛ m’asɛm se ntsi, afei ɔbɛyɛ mbratonyi; na wobeyi ɔbarimba no efi Sarah ne mbra no mu, ɔno ɔgyee Abraham too mu dɛ mbrɛ mbra no se, ber a mehyɛɛ Abraham dɛ ɔmfa Hagar nyɛ ne yer no."
                },
                {
                    "number": 66,
                    "text": "Na afei, ɔfa no mbra yi ho, nokwar, nokwar, mese wo dɛ, mebɛda pii edzi akyerɛ wo ekyir yi, dɛm ntsi, ma iyi ndɔɔ sõ mma wo mber yi mu. Hwɛ, Emi nye Alpha na Omega. Amen."
                }
            ]
        },
        "/study/scriptures/dc-testament/dc/133": {
            "uri": "/study/scriptures/dc-testament/dc/133",
            "title": "Nkyerɛkyerɛ na Ahyɛmudzi 133",
            "data_type": "chapter",
            "chapter_name": "Ɔfã 133",
            "chapter_summary": [
                "1–6, Wɔhyɛ Ahotseweefo no dɛ wonsiesie hɔnho mma Mbae a Otsĩa Ebien no; 7–16, Wɔhyɛ nyimpa nyina dɛ wonguan mfi Babylon, wɔmbra Zion, na wonsiesie hɔnho mma Ewuradze Ne da kɛse no; 17–35, Obegyina Bepɔw Zion do, aman nyina bɛyɛ asaase kor, Israel ebusuakuw a ɔayew no bɛsan aba; 36–40, Wɔnam Joseph Smith do dze asɛmpa no asan aba aama wɔaakã wɔ wiadze nyina mu; 41–51, Ewuradze besian emumuyɛfo do wɔ awerdzi mu; 52–56, Ɔbɛyɛ no wɔ No ɔpon ber no mu; 57–74, Ɔwɔ dɛ wɔdze asɛmpa no kɔ ma ɔkɛgye Ahotseweefo no nkwa na ɔsɛɛ emumuyɛfo no."
            ],
            "verses": [
                {
                    "number": 1,
                    "text": "Hom nyɛ aso, O m’asɔr mu mba, Ewuradze hom Nyankopɔn na ɔse, na hom ntsie Ewuradze n’asɛm a ɔfa hom ho—"
                },
                {
                    "number": 2,
                    "text": "Ewuradze rebɛba ne temple mu awerɛfir mu; Ewuradze dze ndom besian aba wiadze ebobu atsɛn; nyew, ɔreba aman nyina a hɔn werɛ efir Nyame, nye hɔn a wɔnnyɛ atseneneefo wɔ hom mu nyina do."
                },
                {
                    "number": 3,
                    "text": "Na obeyi n’abasa krɔnkrɔn no ho akyerɛ aman nyina, na asaase n’ano nyina bohu hɔn Nyankopɔn no nkwagye."
                },
                {
                    "number": 4,
                    "text": "Dɛm ntsi, hom nsiesie, hom nsiesie homho, O mo nkorɔfo; hom ntsew homho; O m’asɔr mu mba, hom a mannhyɛ hom dɛ hom ntsimtsim no, hom mboa hom ano na hom nkɔ Zion asaase do."
                },
                {
                    "number": 5,
                    "text": "Hom mfi Babylon. Hom ntsew homho, hom a hom soso Ewuradze no nkuraba."
                },
                {
                    "number": 6,
                    "text": "Hom mfrɛ hom nhyiamu krɔnkrɔn no, na hom nkasa nkyerɛ homho nkorkor. Na hom mma obiara mbɔ Ewuradze ne dzin."
                },
                {
                    "number": 7,
                    "text": "Nyew, nokwar, mese hom dɛ, mber asõ a Ewuradze ne ndze rese hom dɛ: Hom mfi Babylon; hom mboa hom ano mfi aman no mu, hom mfi mframa anan no mu, hom mfi sor n’ano kor nkɔ kor."
                },
                {
                    "number": 8,
                    "text": "Hom nsoma m’asɔr mu elderfo no ma wɔnkɔ aman a ɔwɔ ekyirekyir no mu; na wɔnkɔ po n’esupruw do; hom nsoma hɔn ma wɔnkɔ anana nsaase do; hom mfrɛ aman nyina, odzi kan, hom mfrɛ Amanamamfo no, nkyii hom mfrɛ Jewfo so."
                },
                {
                    "number": 9,
                    "text": "Na hwɛ, na hu, dɛm nye hɔn frɛ no, na Ewuradze ne ndze a ɔkɔ nkorɔfo nyina hɔ nye dɛ: Hom nkɔ Zion asaase do, ama mo nkorɔfo hɔn ahe aatserɛw, ama ne stake no mu aayɛ dzen, na ama Zion aakɔ mbeambea a woetwa ho ehyia no."
                },
                {
                    "number": 10,
                    "text": "Nyew, hom mma hom frɛ nkɔ nkorɔfo nyina mu dɛ: Hom nnyan na hom nsoɛr nkehyia Ayeforkun no kwan; hwɛ na hu, Ayeforkun no reba; hom mfi nkehyia no kwan. Hom nsiesie homho mma Ewuradze ne da kɛse no."
                },
                {
                    "number": 11,
                    "text": "Dɛm ntsi, hom nweɔn, na hom nnyim da no nye dɔn no."
                },
                {
                    "number": 12,
                    "text": "Dɛm ntsi, hom mma hɔn a wɔwɔ Amanamamfo mu no nguan nkɔ Zion."
                },
                {
                    "number": 13,
                    "text": "Na hom mma hɔn a wɔwɔ Judah no nguan nkɔ Jerusalem, wɔnkɔ mbepɔw do Ewuradze ne fi no mu."
                },
                {
                    "number": 14,
                    "text": "Hom mfi aman mu, hom mfi Babylon mpo, hom mfi emumuyɛ mu, dza ɔyɛ sunsum mu Babylon no."
                },
                {
                    "number": 15,
                    "text": "Mbom, nokwar, dɛm na Ewuradze se, mma hom nkɔree no nnyɛ ntsɛntsɛm, mbom hom mma wonsiesie ndzɛmba nyina wɔ hom enyim; na nyia ɔrokɔ no, mma ɔnnhwɛ n’ekyir amma ɔsɛɛ aammba no do awerɛfir mu."
                },
                {
                    "number": 16,
                    "text": "Hom nyɛ aso ntsie, O hom asaase do mba. M’asɔr mu elderfo, hom nyina mbɔ mu ntsie, na hom ntse Ewuradze ne ndze; na ɔfrɛ nyimpa nyina, na ɔhyɛ nyimpa nyina a wɔwɔ beebiara dɛ wonnu hɔnho."
                },
                {
                    "number": 17,
                    "text": "Na hwɛ, Ewuradze Nyankopɔn asoma ɔbɔfo a ɔretsẽatsẽa mu wɔ sor dɛ: Hom nsiesie Ewuradze no kwan, na hom mma n’atsempɔn ntsentsen, na ne mbae no abɛn—"
                },
                {
                    "number": 18,
                    "text": "Nkyii Eguambaa no begyina Bepɔw Zion do, na mpem ɔha eduanan anan no a wɔakyerɛw n’Egya ne dzin wɔ hɔn momapɔw do no bɛkã no ho."
                },
                {
                    "number": 19,
                    "text": "Dɛm ntsi, hom nsiesie homho mma Ayeforkun ne mbae no; hom mfi, hom mfi nkehyia no kwan."
                },
                {
                    "number": 20,
                    "text": "Na hwɛ, obegyina bepɔw Olivet do, wɔ po kɛse no do, bun kɛse no mu mpo, na oegyina po n’esupruw do, nye Zion asaase do."
                },
                {
                    "number": 21,
                    "text": "Na ɔdze ne ndze bɛkasa fi Zion, na ɔbɛkasa efi Jerusalem na wɔbɛtse ne ndze wɔ nkorɔfo nyina mu;"
                },
                {
                    "number": 22,
                    "text": "Na ndze no bɛyɛ dɛ esu pii ndze, na tse dɛ senaman kɛse ndze, dza obobubu mbepɔw egu famu, na wonnkohu mbɔnsa koraa."
                },
                {
                    "number": 23,
                    "text": "Na ɔbɛhyɛ bun kɛse no, na wobepĩa no akɔ ekyir dze akɔ etsifi aman no mu, na esupruw no bɛyɛ asaase kor;"
                },
                {
                    "number": 24,
                    "text": "Na Jerusalem asaase nye Zion asaase bɛsan hɔn ekyir akɔ hɔnankasa hɔn bea do, na asaase bɛyɛ dɛ mbrɛ ɔtse dada ansaana wɔrekyekyɛ mu no."
                },
                {
                    "number": 25,
                    "text": "Na Ewuradze, Agyenkwa no mpo, begyina no nkorɔfo hɔn finimfin, na oedzi hen wɔ honam nyina do."
                },
                {
                    "number": 26,
                    "text": "Na hɔn a wɔwɔ etsifi aman do no bɛkaa Ewuradze na wɔaba n’enyim; na hɔn nkɔnhyɛfo bɛtse ne ndze, na wɔnnkɛfa hɔnho esie bio; na wɔbɔbɔ mbotan no, na esukwankyɛba bɛpem esian wɔ hɔn enyim."
                },
                {
                    "number": 27,
                    "text": "Na wɔbɔtow atsempɔn wɔ bun kɛse no finimfin."
                },
                {
                    "number": 28,
                    "text": "Wɔbɛhyɛ hɔn atamfo do."
                },
                {
                    "number": 29,
                    "text": "Na sar kɛsɛɛ do na nkwa nsu bɛpem; na asaase a etwee no nnkɛyɛ asaase kwawee bio."
                },
                {
                    "number": 30,
                    "text": "Na wɔdze hɔn akoradze mapa no bɛbrɛ mo nkowaa, Ephraim ne mba."
                },
                {
                    "number": 31,
                    "text": "Na akoko a ɔwɔ hɔ daapem ahe do bɔwosow wɔ hɔn enyim."
                },
                {
                    "number": 32,
                    "text": "Na hɔ na wɔbɔhwe ase, na Ewuradze no nkowaa dze hɔn nsa, Ephraim ne mba no mpo, dze enyimnyam ahenkyɛw bɛhyɛ hɔn, wɔ Zion mpo."
                },
                {
                    "number": 33,
                    "text": "Na wɔdze daapem enyigye adwontow bɛhyɛ hɔn mã."
                },
                {
                    "number": 34,
                    "text": "Hwɛ, iyi nye nhyira a Nyankopɔn a ɔwɔ hɔ daapem dze bogu Israel ebusuakuw do, na ɔdze nhyira soronko bogu Ephraim na ne mfɛfo hɔn tsir do."
                },
                {
                    "number": 35,
                    "text": "Na hɔn a wɔyɛ Judah n’ebusua so, hɔn yaw ekyir no wɔdze krɔnkrɔnyɛ bɛtsew hɔn ho wɔ Ewuradze n’enyim, ma wɔaatsena n’enyim adzekyee na adzesaa, afebɔɔ kesi afebɔɔ."
                },
                {
                    "number": 36,
                    "text": "Na afei, nokwar, Ewuradze na ɔse, ama hom eehu dɛm ndzɛmba yinom wɔ hom mu, O hom a wɔtse asaase do, masoma mo bɔfoe ma ɔdze asɛmpa a ɔwɔ hɔ daapem no rikyin sor, na ɔada noho edzi akyerɛ binom na ɔdze ama adasa, na ɔbɛda noho edzi akyerɛ dodow biara a wɔtse asaase do."
                },
                {
                    "number": 37,
                    "text": "Na wɔbɛkã asɛmpa yi akyerɛ ɔman, ebusua, kasa nye nyimpa nyina."
                },
                {
                    "number": 38,
                    "text": "Na Nyame no nkowaa bɔkɔ, dze ndze kɛse ase dɛ: Hom nsuro Nyame na hom mfa enyimnyam mma no, osiandɛ n’atsɛmbu ber no aba;"
                },
                {
                    "number": 39,
                    "text": "Na hom nsom nyia ɔyɛɛ sor na asaase, na po, na nsunyiwa no—"
                },
                {
                    "number": 40,
                    "text": "Hom mbɔ Ewuradze ne dzin adzekyee na adzesaa nse dɛ: O kɛtseankyɛ esunsuan ɔsorsor mu, na nkyɛ esian famu, na ama mbepɔw apem asen wɔ w’enyim."
                },
                {
                    "number": 41,
                    "text": "Na wobobua egu hɔn etsifi; na Ewuradze n’enyim hɔ bɛyɛ dɛ ogya a ɔrenan na ɔrehyew, na ɔbɛyɛ dɛ ogya a ɔma esu hur."
                },
                {
                    "number": 42,
                    "text": "O Ewuradze, ɔwo ibesian famu na ada wo dzin edzi akyerɛ w’atamfo, na aman nyina ho bɔpopo wɔ w’enyim—"
                },
                {
                    "number": 43,
                    "text": "Ber a eyɛ ndzɛmba huhuuhu, ndzɛmba a hɔn enyi nnda kwan a;"
                },
                {
                    "number": 44,
                    "text": "Nyew, sɛ isian famu na mbepɔw pem sen wɔ w’enyim a, ɔwo behyia nyia odzi ehurusi na ɔyɛ ndzeyɛtsenenee, nyia ɔkaa wo wɔ w’akwan mu."
                },
                {
                    "number": 45,
                    "text": "Na fi wiadze ahyɛse, nyimpa biara nntsee nna aso biara mmbɔɔ do, eso ɔmmfaa n’enyi nnhun, O Nyankopɔn, kã wo nko, ndzɛmba akɛse a ɔwo esiesie ama nyia ɔtweɔn wo."
                },
                {
                    "number": 46,
                    "text": "Na wɔbɛse dɛ: Woana nye nyia ofi Nyame ne nkyɛn wɔ sor hyɛ bɔgyaben atar resian ba yi, nyew, ofi mbeambea a wonnyim do a ɔhyɛ n’enyimyam afadze, na orutu kwan wɔ n’ahoɔdzen akɛseyɛ mu yi?"
                },
                {
                    "number": 47,
                    "text": "Na ɔbɛse dɛ: Emi nye nyia ɔkasaa tsenenee mu, otumfo a ɔgye nkwa no."
                },
                {
                    "number": 48,
                    "text": "Na Ewuradze bɛhyɛ afadze memen, na n’atar tse dɛ obi a otsiatsia wenyintwer do ne dze."
                },
                {
                    "number": 49,
                    "text": "Na n’enyimnyam bɛyɛ kɛse araa ma ewia dze n’enyim esuma wɔ enyimguase mu, na bosoom bɔpow dɛ ɔbɛma ne kan ahyerɛn, na wobohwim nworaba efi hɔn ananmu."
                },
                {
                    "number": 50,
                    "text": "Na wɔbɛtse ne ndze dɛ: Mo nko ara na metsiatsia wenyintwer no do, na medze atsɛmbu aba nyimpa nyina do; nna hɔn mu biara nnkã mo ho;"
                },
                {
                    "number": 51,
                    "text": "Na metsiatsia do wɔ m’ebufuhyew mu, na metsiatsia hɔn do ebufuw mu ara, na misiw hɔn wɔ m’ebufuhyew mu na hɔn bɔgyaa apetse me ntar mu, na ɔakekã m’efuradze nyina mu, osiandɛ ndɛ nye awerdzi da a nna ɔwɔ m’akoma mu no."
                },
                {
                    "number": 52,
                    "text": "Na afei, mo nkorɔfo a wɔapon hɔn no hɔn afe asõ; na wɔbɛkã hɔn Ewuradze n’adɔyɛ nye dza ɔdze ama hɔn nyina, dɛ mbrɛ ne papayɛ tse, na n’adɔyɛ tse afebɔɔ kesi afebɔɔ."
                },
                {
                    "number": 53,
                    "text": "Hɔn amandzehu nyina mu ohun amandze. Na n’enyim ɔbɔfo no gyee hɔn nkwa, wɔ no dɔ, na ehumbɔbɔr mu, na ɔpoon hɔn, na ɔsoaa hɔn, na otuur hɔn wɔ tsetseberdo nda no mu nyina;"
                },
                {
                    "number": 54,
                    "text": "Nyew, na Enoch so, nye hɔn a wɔnye hɔn wɔ hɔ no; nkɔnhyɛfo a wodzii n’enyim no; na Noah so, nye hɔn a wodzii n’enyim no; na Moses so, nye hɔn a wodzii n’enyim no;"
                },
                {
                    "number": 55,
                    "text": "Na ofi Moses do kesi Elijah do, na ofi Elijah do kesi John do, nyia nna ɔkã Christ ho wɔ ne owusoɛr mu no, nye asomafo krɔnkrɔn no, nye Abraham, Isaac nye Jacob bɔwɔ Eguambaa no enyim."
                },
                {
                    "number": 56,
                    "text": "Na ahotseweefo hɔn owumaa do bobuebue na wobefifi mu epue; na wɔbɛba ebegyina Eguambaa n’abanyimfa, ber a ɔbɛba ebegyina Bepɔw Zion nye kurow krɔnkrɔn no do, Jerusalem Fofor no; na wɔbɔtow Eguambaa no ndwom, adzekyee na adzesaa afebɔɔ kesi afebɔɔ."
                },
                {
                    "number": 57,
                    "text": "Na dɛm ntsi, ama nyimpa enya kyɛfa wɔ dɛm enyimnyam a wɔrebɛda no edzi no mu, Ewuradze asoma n’asɛmpa ne mãhyɛ no, n’ahyɛmu a ɔwɔ hɔ daapem no, ɔkyerɛkyerɛ mu mberɛw yɛ mu na pefee mu—"
                },
                {
                    "number": 58,
                    "text": "Dze esiesie mberɛwyɛfo ama dɛm ndzɛmba no a ɔreba asaase do no, nye Ewuradze no soma no wɔ da a mberɛwyɛfo bɛhyɛ enyansafo fɛr no mu, na ekumaba no abɛyɛ ɔman a ɔyɛ dzen; na nyimpa beenu bɛma hɔn ɔpedu eguan."
                },
                {
                    "number": 59,
                    "text": "Na Ewuradze nam ndzɛmba a ɔyɛ mberɛw do dze no Sunsum no tum no apose aman."
                },
                {
                    "number": 60,
                    "text": "Na dɛm ntsi, na wɔdze dɛm mbrasɛm yi mae; wɔhyɛɛ hɔn wɔ da a wɔdze maa hɔn no mu dɛ wɔmfa nsuma wiadze, mbom afei ɔwɔ dɛ ɔkɔ honam nyina hɔ—"
                },
                {
                    "number": 61,
                    "text": "Na iyi yɛ Ewuradze a odzi hen wɔ honam nyina do no n’adwen na ne pɛ."
                },
                {
                    "number": 62,
                    "text": "Na nyia onu noho na ɔtsew noho wɔ Ewuradze n’enyim no wɔbɛma no nkwa a onnyiewiei."
                },
                {
                    "number": 63,
                    "text": "Na hɔn a wonntsie Ewuradze ne ndze no, hɔn na dza nkɔnhyɛnyi Moses kyerɛwee, dɛ wobotwa hɔn akyen efi nyimpa mu no bɛyɛ hɔ wɔ hɔn do."
                },
                {
                    "number": 64,
                    "text": "Na dza nkɔnhyɛnyi Malachi so kyerɛwee dɛ: Na hwɛ, da no reba, ɔbɛhyew dɛ fononoo, na ahopɔwfo nyina, na hɔn a wɔyɛ emumuyɛ nyina bɛyɛ dɛ mburonan; na da a ɔreba no bɛhyew hɔn, dɔm Ewuradze na ɔse, dɛ orinngya hɔn ndwow anaa abaw."
                },
                {
                    "number": 65,
                    "text": "Dɛm ntsi, iyi bɛyɛ mbuae a Ewuradze dze bɛma hɔn:"
                },
                {
                    "number": 66,
                    "text": "Dɛm da no a mebaa mankasa medze hɔ no, obiara nnyi hom mu a ɔgyee me, na wɔpaam hom fii hɔ."
                },
                {
                    "number": 67,
                    "text": "Ber a mefrɛɛ bio no, hɔn mu biara nnyi hɔ a ɔgyee do; eso m’abasa nnyɛ tsia dɛ onnkotum apon, anaadɛ mo tum nnkotum agye nkwa."
                },
                {
                    "number": 68,
                    "text": "Hwɛ, me nkaenyim wew po. Mema esutsen dan sar; hɔn nam bɔn, na osian nsukɔm ntsi wowu."
                },
                {
                    "number": 69,
                    "text": "Medze tuntum fura ɔsorsor, na meyɛ hɔn akataho eyitam."
                },
                {
                    "number": 70,
                    "text": "Iyi na hom benya efi me nsamu—hom bɛda famu awerɛhow mu."
                },
                {
                    "number": 71,
                    "text": "Hwɛ, na hu dɛ, obiara nnyi hɔ a ɔbɛgye hom; osiandɛ hom enntsie me ndze ber a mefrɛɛ hom fii ɔsorsor no, hom anngye mo nkowaa enndzi, na ber a wɔsomaa hɔn wɔ hom hɔ no hom anngye hɔn."
                },
                {
                    "number": 72,
                    "text": "Dɛm ntsi, wɔsɔɔw dasegye no ano na wɔkyekyeer mbra no, na woyii hom maa sum."
                },
                {
                    "number": 73,
                    "text": "Iyinom bɔkɔ ekyirekyir sum mu, bea a sũ na nkekamu nye asetwɛr wɔ."
                },
                {
                    "number": 74,
                    "text": "Hwɛ, Ewuradze hom Nyankopɔn no na ɔakã. Amen."
                }
            ]
        },
        "/study/scriptures/dc-testament/dc/134": {
            "uri": "/study/scriptures/dc-testament/dc/134",
            "title": "Nkyerɛkyerɛ na Ahyɛmudzi 134",
            "data_type": "chapter",
            "chapter_name": "Ɔfã 134",
            "chapter_summary": [
                "1–4, Aban wɔdɛ ɔkora obiara ne fahodzi wɔ dza nankasa ne tsibowa se no ho na ɔsom wɔ kwan a ɔpɛ do; 5–8, Nyimpa nyina wɔ dɛ wɔgye hɔn aban abamba na wɔkyerɛ obu na enyidzi ma mbra no; 9–10, Ɔnnsɛ dɛ nyamesomfo ekuwekuw no nya tum a wɔdze bobua amansɛm; 11–12, Nyimpa wɔ mbra kwan dɛ wɔsoɛr gyina bɔ hɔnho na hɔn egyapadze ho ban."
            ],
            "verses": [
                {
                    "number": 1,
                    "text": "Yɛgye dzi dɛ Nyame na ɔhyehyɛɛ aban dze maa nyimpa ne yieyɛ, na dɛ nyimpa wɔ nkontaabu dze ma hɔn wɔ biribiara a wɔbɛyɛ, nye mbra so a wɔbɛhyɛ na kwan so a wɔbɛfa do dze edzi dwuma ho, dɛ mbrɛ ɔbɛyɛ a ɔmamfo benya asetsena pa na abanbɔ."
                },
                {
                    "number": 2,
                    "text": "Yɛgye dzi dɛ aban biara nnkotum atsena ase asomdwee mu, gyedɛ ɔayɛ ne mbra na ɔahwɛ ma woedzi do ma wɔabɔ ankorankor biara no ho ban, wɔama no fahodzi ma oeetum edzi no dwuma a ne tsibowa no kã no pɛr, ɔaakora n’egyapadze do na ɔaabɔ no nkwa ho ban."
                },
                {
                    "number": 3,
                    "text": "Yɛgye dzi dɛ ohia dɛ aban nyina hwehwɛ aban mu dzibewdzifo na asɛndzifo a wɔbɔhwɛ ma woedzi dɛm mbra no do; na dɛm nyimpa no so wɔ dɛ wɔyɛ nkorɔfo a wɔdze mbra no bedzi pɛrpɛr, na wɔnnkɛyɛ enyimhwɛ biara, na wobetsie ɔmamfo no hɔn ndze wɔ ɔman a wodzi hɔn amansin, anaa ahenman no hɔn pɛ."
                },
                {
                    "number": 4,
                    "text": "Yɛgye dzi dɛ Nyankopɔn na ɔdze nyamesom bae; na dɛ adasa dan no, na no nkotoo na wɔdan no dze som, gyedɛ hɔn nyamesom mu nsusui no ma wotsia binom hɔn kyɛfa anaa hɔn ahotɔ; mbom, yɛnngye nndzi dɛ ɔwɔ dɛ nyimpa ne mbra tsia mu na ɔkyerɛ kwan a wɔmfa do nsom, dze kyekyer adasa hɔn adwen anaa dze kyerɛ ɔmamfo anaa ankorankor mbrɛ wonsi nsom; na aban asɛndzifo no hwɛ siw emumuyɛdze ano, mbom onnyi dɛ wɔhyɛ nkorɔfo adwen do; ɔwɔ dɛ wɔtwe ndzebɔnyɛfo aso, na mbom wɔnnhyɛ ɔkra ne fahodzi do."
                },
                {
                    "number": 5,
                    "text": "Yɛgye dzi dɛ ɔwɔ dɛ nyimpa nyina ma aban biara a wɔhyɛ n’ase no tsipia na wɔgye no abamba, na aban no so ne mbra bɔ hɔn kyɛfa na dza odzi wɔ hɔn no ho ban, na na basabasayɛ etuatsew mmfata ɔmanmunyi a wɔbɔ no ho ban, na ɔsɛ dɛ wɔhwɛ twẽ hɔn aso, aban nyina wɔ ho kwan dɛ ɔyɛ dɛm mbra no wɔ hɔn atsɛmbu nsusuii mu a ɔbɛma ɔmamfo enya eyiedzi; na aber kor no ara so, wɔahwɛ esuo nyimpa biara ne fahodzi mu wɔ dza nankasa ne tsibowa ntsewee se no ho."
                },
                {
                    "number": 6,
                    "text": "Yɛgye dzi dɛ ɔsɛ dɛ wodzi nyimpa biara ne gyinabew biara a ɔwɔ mu no nyi, ahwɛfo nye asɛndzifo na hɔn a wɔtsetse dɛm a wɔdze hɔn esi hɔ dɛ wɔmbɔ abɔbɔfo ho ban na wontsia ndzebɔnyɛfo no; na nyimpa nyina wɔ dɛ wobu na wodzi mbra nyi wɔ akwan horow nyina mu, na sɛ ammba no dɛm a, basabasayɛ na nhyɛ na ɔbɛhyɛ asomdwee na ahomka ananmu; wɔyɛɛ nyimpa ne mbra maa nyimpa ama wɔdze atoto hɛn ndzɛmba nyina yie ama ankorankor nye ɔman, wɔ onua na onua ntamu; na mbra krɔnkrɔn a ofi sor no, kyerɛkyerɛ mbra a ɔfa sunsum mu ndzɛmba ho, dze ma gyedzi na ɔsom, na ebien nyina no, nyimpa beyi ano akyerɛ ne Yɛfo."
                },
                {
                    "number": 7,
                    "text": "Yɛgye dzi dɛ ahwɛfo, aman, na aban wɔ ho kwan, na ɔyɛ hɔn asɛdze so dɛ wɔyɛ mbra dze bɔ ɔmamfo nyina ho ban ama woeenya ho kwan dze hɔn nyamesom ho gyedzi a wɔwɔ no ayɛ edwuma; mbom yɛnngye nndzi dɛ wɔwɔ ho kwan wɔ mbra mu, nna ɔmmfa kwan mu so dɛ wobesiw ɔmamfo kwan wɔ dɛm ndzinoa yi ho, anaadɛ wobesiw hɔn kwan ma wɔadwen dza wɔpɛ ho, wɔ ber a wɔdze obu na enyidzi ma mbra no, na dɛm gyedzi a wɔwɔ no wɔ nyamesom mu no nnkyerɛ dɛ wɔrokõ tsia anaa wɔrema binom ayɛ basabasa dze etsia aban no."
                },
                {
                    "number": 8,
                    "text": "Yɛgye dzi dɛ hɔn a wɔyɛ bɔn no wɔ dɛ wɔtwẽ aso dɛ mbrɛ bɔn a wɔyɛe no tse; dɛ ewudzi, etuatsew, adzewia nye basabasayɛ a ɔhaw binom hɔn asomdwee no, ɔsɛ dɛ wɔtwẽ aso dɛ mbrɛ bɔn no ne su tse na hɔn ntɔyɛɛ dɛ wɔbɛyɛ tse; na osian ɔman mu asomdwee na ahotɔ ntsi, ɔsɛ dɛ nyimpa nyina bɔ mbɔdzen dɛ mbrɛ wobotum dze hɔn a wɔyɛ bɔn tsia mbra pa no nyina ba ma wɔtwẽ hɔn aso."
                },
                {
                    "number": 9,
                    "text": "Yɛnngye nndzi dɛ ɔtsen dɛ wɔdze nyamesom ho nhyɛdo bɔforafora amansɛm mu, dza ɔbɛma wɔakã nyamesom kuw kor efũa na woebu kor so no sunsum mu ndzinoa nyimtsia, na dɛm ntsi, kuwmba a wɔwɔ mu no hɔn ankorankor kyɛfa, dɛ wɔyɛ ɔmamfo no, bɛkam hɔn."
                },
                {
                    "number": 10,
                    "text": "Yɛgye dzi dɛ kwan da hɔ dɛ nyamesom ekuwekuw no mu ba biara a ɔbɛkyerɛ su biara a ɔnnyɛ no wɔtsẽa no, dɛ mbrɛ dɛm kuw no ne mbra na nhyehyɛɛ tse; gyedɛ dza wɔyɛe no yɛ biribi a ɔfa hɔn fɛkuwbɔ ne ngyina pa ho; mbom yɛnngye nndzi dɛ nyamesom kuw biara wɔ tum dɛ wodzi asɛm wɔ nyimpa n’egyapadze anaa no nkwa ho, dɛ wɔbɛgye wiadze yi mu ahodze efi hɔn nsamu, anaadɛ wɔdze hɔn bɔto ɔfona mu, dɛ wobeyi hɔn nkwa anaa ne mfɛfɛkuwa efi hɔ anaadɛ wobepira hɔn wɔ kwan biara do. Dza wobotum ayɛ ara nye dɛ wobeyi dɛm nyimpa no edzi efi hɔn kuw no mu, na wɔatwẽ hɔnho efi hɔn fɛkuw no ho."
                },
                {
                    "number": 11,
                    "text": "Yɛgye dzi dɛ ɔwɔ dɛ wɔma nyimpa kwan ma wɔdze bɔn bi a obi dze ayɛ hɔn, anaa hɔn ayawdzi bi a wɔakã ho asɛm ma annyɛ hɔn abodwee no kɔto aban asɛndzifo enyim ma wɔsan hwehwɛ mu bio ma hɔn, biribi tse dɛ obi a wɔayɛ no basabasa anaadɛ wɔagye n’egyapadze efi ne nsamu, anaa woegu ne dzin ho fĩ, wɔ ber a mbra wɔ hɔ a wɔdze bɔ iyinom ho ban; mbom yɛgye dzi dɛ nyimpa nyina wɔ ho kwan dɛ wotwitwa gye hɔnho, hɔn anyɛnkofo, hɔn egyapadze, nye hɔn aban, fi ɔhaw a ɔmmfa kwan mu nye nsisi ho wɔ ohia ber mu, na ɔnnkɛba no dɛ wonnkotum dze asɛm no akɔ mbra ase ma ahotɔ aba."
                },
                {
                    "number": 12,
                    "text": "Yɛgye dzi dɛ ɔfata dɛ wɔkã asɛmpa no kyerɛ asaase do aman nyina, na wɔbɔ atseneneefo kɔkɔ ma wɔtwẽ hɔnho fi wiadze mu ndzeyɛprɔwee ho, mbom yɛnngye nndzi dɛ oye dɛ wɔbɔtõtõ hɔn a wɔwɔ nkowaasom ase na hɔn wuranom ntamu, anaadɛ wɔbɛkã asɛmpa no akyerɛ hɔn, anaadɛ wobonuma hɔn, a otsia hɔn wuranon hɔn pɛ anaadɛ wɔdze hɔnho bɛhyehyɛ hɔn do, anaadɛ wɔbɛyɛ biribi a ɔnnkɛma woenya abodwee wɔ hɔn asetsena mu, amma dɛm ndzeyɛɛ no aammfa ɔhaw ammba ɔmamfo hɔn abrabɔ mu; yɛgye dzi dɛ dɛm ntõtõ ananmu no mmfa mbra mu na ɔnntsen so. Aban biara a ɔma kwan ma nyimpa som nkowaasom mu no nnya etsidaa."
                }
            ]
        },
        "/study/scriptures/dc-testament/dc/135": {
            "uri": "/study/scriptures/dc-testament/dc/135",
            "title": "Nkyerɛkyerɛ na Ahyɛmudzi 135",
            "data_type": "chapter",
            "chapter_name": "Ɔfã 135",
            "chapter_summary": [
                "1–2, Wokum Joseph na Hyrum wɔ hɔn gyedzi ho ntsi wɔ Carthage Efiadze; 3, Wɔda Nkɔnhyɛnyi no gyinabew a ɔkrɔn no edzi; 4–7, Hɔn bɔgyaa a afɔdzi biara nnyi ho no gye dase wɔ nokwar no nye dwuma a ofi sor ho."
            ],
            "verses": [
                {
                    "number": 1,
                    "text": "Dza yɛdze sɔw dɛm nwoma yi na Mormon Nwoma no ano nye nsɛm a ɔfa Joseph Smith, Nkɔnhyɛnyi no, nye Hyrum Smith Patriarch no, hɔn kum a wokuum hɔn wɔ hɔn gyedzi no ntsi ho asɛm. Wɔtoow hɔn etur wɔ Carthage efiadze, wɔ Obiradzi 27, 1844 bɛyɛ ewimbir ndɔnnum. Dɔm bi a wɔdzedze akodze—wɔakekã hɔn enyim tuntum—hɔn dodow fi 150 kɛpem 200 na wodzii dɛm dwuma no. Hyrum na wodzii kan toow no na ɔrohwe ase bɔkɔɔ no ɔtsẽaa mu dɛ: Mayɛ owufo! Joseph huruwii duaa tokura mu, na ber a ɔreyɛ dɛm no, wɔtoow no kum no, ɔtsẽaa mu dɛ: O Ewuradze me Nyankopɔn! Ber a hɔn beenu nyina wui ekyir no mpo, wɔtotoow hɔn etur bio pirapiraa hɔn yayaayaw, hɔn beenu nyina nyaa akorabo anan."
                },
                {
                    "number": 2,
                    "text": "John Taylor nye Willard Richards a wɔyɛ Duebien no mu beenu nye nkorɔfo a nna wɔwɔ dan mu hɔ dɛm aber no nka; John Taylor no wɔtoow no akorabo anan pirapiraa no yayaayaw, mbom ekyir no ɔtsee apɔw; na ɔnam Nyankopɔn n’adom ntsi, nyia odzi ekyir no oguanee a akorabo mpo enntue n’atar mu."
                },
                {
                    "number": 3,
                    "text": "Joseph Smith, Ewuradze no Nkɔnhyɛnyi na Adzehunyi no, sɛ iyi Jesus nko si nkyɛn a, ɔayɛ adze pii ama adasa a wɔwɔ wiadze yi mu dze ama hɔn nkwagye sen nyimpa biara a ɔatsena ase pɛn wɔ mu. Mfe eduonu pɛr ntamu no, ɔdze Mormon Nwoma aba a ɔnam Nyankopɔn n’akyɛdze na no tum do kyerɛɛ ase, na ɔnam nankasa no do so na wɔdze epue guado wɔ asaasetɔw ebien mu; ɔdze daapem asɛmpa ne mãhyɛ no, a ɔwɔ mu no, akɔ asaase ne mfɛndzanan nyina; na ɔdze nyikyerɛ na mbrasɛm a ɔyɛ dɛm Nkyerɛkyerɛ na Ahyɛmudzi nwoma yi, nye enyansasɛm na nkyerɛkyerɛ binom so a ohia ma adasamba hɔn yieyɛ epue guado; ɔaboaboa Nda a Odzi Ekyir Ahotseweefo mpempem ano, ɔakyekyer kuropɔn kɛse, ɔbɛyɛɛ atsenkã na oegya dzin a wonnkotum apepa da. Ɔtsenaa ase dɛ okunyin, na owuu dɛ okunyin wɔ Nyankopɔn nye no nkorɔfo enyim; na ɔtse dɛ Ewuradze no nkorɔfo a wɔseraa hɔn ngo wɔ tsetseberdo no, ɔdze nankasa no bɔgyaa asɔw no ndwuma ano; na no nuabanyin Hyrum so yɛɛ dɛmara. Ber a wɔtse nkwa mu no, hɔn mu ammpaapaa na owu mu so hɔn mu anntsetsew!"
                },
                {
                    "number": 4,
                    "text": "Ber a Joseph kɔr Carthage dɛ orikeyi noho ama dɛm enyidaho bɔn mbra nhyehyɛɛ no, bɛyɛ nda ebien anaa ndaansa ma woekum no no, asɛm a ɔkãe nye dɛ: “Metse dɛ eguambaa a wɔdze no rokɔ ekumii; mbom mayɛ komm dɛ ɔhyewber n’anapa; bɔn biara nnyi me tsibowa mu a otsia Nyankopɔn na nyimpa nyina. Mubowu a afɔdzi nnyi mo ho, na wɔbɛkã wɔ mo ho dɛ—wokum no okummon.”—Dɛm anapa no ara ber a Hyrum yɛɛ krado dɛ ɔrobɔkɔ no—yɛbɛkã dɛ ɔrokɔ ekumii no? nyew dɛm na ɔtse—ɔkenkaan dɛm nsɛm yi a ɔwɔ Ether tsir duebien dze rokɔ n’ewiei no wɔ Mormon Nwoma mu na ɔdaan krataa no too do."
                },
                {
                    "number": 5,
                    "text": "Na ɔbaa dɛ mobɔɔ mpaa maa Ewuradze dɛ ɔmma Amanamamfo adom, ama wɔaayɛ ayamuyie. Na ɔbaa dɛ Ewuradze see me dɛ: Sɛ wɔannyɛ ayamuyie a ɔmmfa woho, ɔwo edzi nokwar; dɛm ntsi, wo ntar bɛyɛ wansawansa. Na osiandɛ ehu wo mberɛwyɛ ntsi, wɔbɛma woho ayɛ dzen, araa mpo ma edze akɛtsena bea a mesiesie wɔ m’Egya fie no. Na afei emi … , menye Amanamamfo no ridzi nkra, nyew, nye mo nuanom so a modɔ hɔn no, kɛpem aber a yebehyia mu wɔ Christ n’atsɛmbu-egua no enyim, hɔ na adasa nyina bohu dɛ hom bɔgyaa nnkekãa me ntar mu. Adasegyefo no ewuwu, naaso hɔn dasee no da ho reyɛ edwuma."
                },
                {
                    "number": 6,
                    "text": "Kwakwar 1844 na Hyrum Smith dzii mfe eduanan anan, na Joseph Smith so dzii mfe eduasa awɔtwe wɔ Mumu, 1843; na ofi ndɛ dze kɔ no, wɔdze hɔn edzin bɛkã nkorɔfo a wɔyɛɛ mogyadasefo wɔ nyamesom ho no edzin ho; na ɔman biara mu obiara a ɔbɛkenkan Mormon Nwoma no, nye asɔr no ne Nkyerɛkyerɛ na Ahyɛmudzi nwoma yi bɛkaa dɛ nwoma yinom no bo no yɛ bɔgya a ɔsom bo mapa a ɔwɔ mfe aha dza ɔtɔdo duakron no mu no ama eepuei abɛgye wiadze a ɔasɛɛ no ne nkwagye; na sɛ gya no tum pra duamon ho dze ma Nyankopɔn n’enyimnyam a, nna ɔnnkɛyɛ dzen koraa dɛ ɔbɛhyew nduawui dze atsew wenyin ture no ho efi ndzɛmba bɔn ho. Wɔtsenaa ase maa enyimnyam; na wowui maa enyimnyam; na enyimnyam so nye hɔn onnyiewiei akatua. Ofi ber to ber hɔn edzin bɛkã hɔn asefo do dɛ bota mapa a wɔatsew ho."
                },
                {
                    "number": 7,
                    "text": "Nna wonndzi fɔ wɔ bɔn biara ho, dɛ mbrɛ aber biara wɔdze hɔn kɔ asɛndzi a wobu hɔn bem no, na atamfo nye emumuyɛfo na wɔyɛɛ kor pamee dze hɔn koguu efiadze; na wɔdze hɔn bɔgyaa a afɔdzi nnyi ho a oguu Carthage efiadze famu ayɛ nsɔwano kɛse asɔw Mormonsom ano a asɛndzibea biara a ɔwɔ asaase do nnkotum apow, na hɔn bɔgyaa a afɔdzi nnyi ho no ayeyɛ Illinois Ɔman ahyɛnsew no ho ɔnye awerɛhyɛmu wɔ Ambrado no n’anohoba a ogyina Ɔman no anan mu bɔe a woenndzi do no do, ayɛ dasegye ama asɛmpa a ɔwɔ hɔ daapem no nokwar a ɔkyerɛ dɛ wiadze mu mba nnkã nokwar, na hɔn bɔgyaa a afɔdzi nnyi ho no wɔ ahotɔ frankaa nye America aman hɔn magna charta (fahodzi buukuu) mu, na ɔyɛ ananmusinyi so dze ma Jesus Christ no som no, na ɔbɛkã hɔn a wɔyɛ anokwafo wɔ aman nyina mu no hɔn akoma; na hɔn bɔgyaa a afɔdzi nnyi ho nye mogyadasefo so hɔn bɔgyaa a afɔdzi nnyi ho no wɔ dɛm afɔrmbukyia a John hunii no ase, na obosũ afrɛ Dɔm Ewuradze kesi dɛ obedzi wer ama dɛm bɔgya no wɔ asaase do. Amen."
                }
            ]
        },
        "/study/scriptures/dc-testament/dc/136": {
            "uri": "/study/scriptures/dc-testament/dc/136",
            "title": "Nkyerɛkyerɛ na Ahyɛmudzi 136",
            "data_type": "chapter",
            "chapter_name": "Ɔfã 136",
            "chapter_summary": [
                "1–16, Mbrɛ wobesi ahyehyɛ Israel n’asese no dze atweɔn kwan a wobotu akɔ anee afamu no wɔkyerɛ mu; 17–27, Wɔma Ahotseweefo no asɛmpa ho nkyerɛkyerɛ pii a wɔbɛfa do dze abɔ hɔn bra; 28–33, Ahotseweefo no wɔdɛ wɔtow ndwom, saw, bɔ mpaa na wosũa nyansa; 34–42, Woku nkɔnhyɛfo ama wɔaabɔ hɔn abɔdzin na woeebu emumuyɛfo fɔ."
            ],
            "verses": [
                {
                    "number": 1,
                    "text": "Ewuradze N’Asɛm na ne Pɛ a ɔfa Israel hɔn Asese ho wɔ kwan a worutu akɔ Anee no ho:"
                },
                {
                    "number": 2,
                    "text": "Hom mma nkorɔfo a wɔwɔ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo No, nye hɔn a wɔnye hɔn rutu kwan nyina no nkyɛ hɔn mu ekuwekuw, na wondzi ahyɛmu na wɔmbɔ anohoba dɛ wobedzi Ewuradze hɛn Nyankopɔn ne mbrasɛm do na wɔanantsew n’atsempɔn nyina mu."
                },
                {
                    "number": 3,
                    "text": "Hom nhyehyɛ ekuwekuw no ɔha ɔha na ne asahen, eduonum eduonum na ne asahen na du du na ne asahen, na president kor na n’apamfo beenu ada tsir, a hɔn nyina hyɛ Asomafo Duebien no ase."
                },
                {
                    "number": 4,
                    "text": "Na iyi bɛyɛ hɛn ahyɛmudzi—dɛ yɛbɛnantsew Ewuradze n’ayɛdze nyina mu."
                },
                {
                    "number": 5,
                    "text": "Hom mma kuw biara nhwehwɛ anantwi, hwiir a wɔdze twẽ ndzɛmba mma hɔnho, na wɔmfa edziban, ntar, nye ndzɛmba binom so a ohia a wobotum afa nkã ho wɔ hɔn akwantu no mu."
                },
                {
                    "number": 6,
                    "text": "Sɛ wowie ekuwekuw no hyehyɛ a, hom mma wɔnkɔ ahoɔdzen mu ara, nkesiesie hɔ mma hɔn a wɔbɛka ekyir no."
                },
                {
                    "number": 7,
                    "text": "Hom mma kuw biara nye hɔn asahen na presidentfo no mbɔ adwen pɔw wɔ hɔn mu dodow a wobotum akɔ fefɛwber a ɔreba yi mu; nkyii hom nyi nyimpa a wɔdɔɔ sõ ara yie a hɔn ho yɛ dzen na wɔawea so ma wɔmfa anantwi na hwiir no bi, nye aba, nye ekuadwuma ho ndzɛmba, na wɔnkɔ dɛ edzikamfo nkesiesie bea no do ama woeetum edua eduadzewa wɔ fefɛwber no mu."
                },
                {
                    "number": 8,
                    "text": "Hom mma kuw biara mfa hɔn ahonyadze mu dodowara a wobotum nkɔ, na wɔmfa ehiafo na ekunafo, nye ngyanka nye hɔn a wɔkɔ akõno no hɔn ebusuafo, amma ekunafo na ngyanka no hɔn sũ aammfow annkɔ Ewuradze n’asomu enntsia nkorɔfo yi."
                },
                {
                    "number": 9,
                    "text": "Hom mma kuw biara nsisi adan na wonsiesie asaase no na wondua edziban wɔ do mma hɔn a wɔbɛka ekyir hyɛber yi mu no; iyi nye dza Ewuradze pɛ dɛ nkorɔfo yi yɛ."
                },
                {
                    "number": 10,
                    "text": "Hom mma nyimpa biara mfa ne nyansaa na n’ahonyadze mboa nkorɔfo yi ma wɔnkɔ bea a Ewuradze bɛkyerɛ dɛ wɔnkyekyer Zion stake no."
                },
                {
                    "number": 11,
                    "text": "Na sɛ hom dze akoma a no mu tsew, nye nokwardzi yɛ iyi a, wobehyira hom; wobehyira hom nguan, nye hom anantwi, nye hom haban, nye hom efi, nye hom ebusuafo."
                },
                {
                    "number": 12,
                    "text": "Hom mma mo nkowaa Ezra T. Benson nye Erastus Snow nkyekyer kuw."
                },
                {
                    "number": 13,
                    "text": "Na hom mma mo nkowaa Orson Pratt na Wilford Woodruff so nkyekyer kuw."
                },
                {
                    "number": 14,
                    "text": "Hom mma mo nkowaa Amasa Lyman nye George A. Smith so nkyekyer kuw."
                },
                {
                    "number": 15,
                    "text": "Na hom nyiyi presidentfo nye asahen ɔha ɔha, nye eduonum eduonum, nye du du."
                },
                {
                    "number": 16,
                    "text": "Na hom mma mo nkowaa a hom eyiyi hɔn no nkɛkyerɛkyerɛ m’apɛdze yi mu nkyerɛ ahotseweefo no, ama wɔaaboaboa hɔnho ayɛ krado dɛ wɔbɔkɔ asomdwee asaase no do."
                },
                {
                    "number": 17,
                    "text": "Kɔ wo kwan na kɛyɛ dza makã akyerɛ wo no, na mma nnsuro w’atamfo; osiandɛ wonnkenya tum dze esiw m’edwuma kwan."
                },
                {
                    "number": 18,
                    "text": "Mobɔpon Zion wɔ mankasa me mber pa mu."
                },
                {
                    "number": 19,
                    "text": "Na sɛ nyimpa bi rohwehwɛ ama noho do, na ɔannhwehwɛ m’afotu ekyir kwan a, onnkenya tum biara, na no kwasea wɔbɛda no edzi."
                },
                {
                    "number": 20,
                    "text": "Hom nhwehwɛ; na hom ndzi anohoba a hom dze abobɔ homho nkorkor no do; na mma hom enyi mmber dza ɔyɛ hom nua dze."
                },
                {
                    "number": 21,
                    "text": "Hom ntwe homho mfi bɔn yi ho dɛ hom nnkɔbɔ Ewuradze ne dzin egyangyan, na Emi nye Ewuradze hom Nyankopɔn, hom egyanom Nyankopɔn no mpo, Abraham, na Isaac na Jacob Nyankopɔn no."
                },
                {
                    "number": 22,
                    "text": "Emi nye nyia odzii Israelmba no kan fii Egypt asaase do, na matsen me nsa wɔ nda a odzi ekyir yi mu dze regye mo nkorɔfo Israel."
                },
                {
                    "number": 23,
                    "text": "Hom ngyaa dɛ hom nye homho bedzi aper; hom ngyaa dɛ hom bɛkã asɛmbɔn akyerɛ homho nkorkor."
                },
                {
                    "number": 24,
                    "text": "Hom ngyaa nsãbow; na hom mma hom nsɛm nhyɛ ankorankor nkuran."
                },
                {
                    "number": 25,
                    "text": "Sɛ hom fɛm biribi fi hom nyɛnko hɔ a, hom mfa dza hom fɛmee no nsan mma no; na sɛ hom nnkotum etua kaw a, hom nkɛkã nkyerɛ hom nyɛnko no ntsɛm, amma woeemmbu hom fɔ."
                },
                {
                    "number": 26,
                    "text": "Sɛ hom nyɛnko yew n’adze bi na hom hu a, hom mbɔ mbɔdzen nhwehwɛ kesi dɛ hom bohu na hom mfa nsan mma no."
                },
                {
                    "number": 27,
                    "text": "Hom mbɔ mbɔdzen nhwɛ dza hom wɔ do yie, ama hom aayɛ edwumayɛfo enyansafo; osiandɛ ɔyɛ akyɛdze a Ewuradze hom Nyankopɔn dze akyɛ hom kwa, na hom yɛ n’edwumayɛfo."
                },
                {
                    "number": 28,
                    "text": "Sɛ hom enyi gye a, hom mfa adwontow, nye ayerbɔ, nye asaw, nye ayɛyi mpaabɔ, nye ndaase nyi Ewuradze ayɛw."
                },
                {
                    "number": 29,
                    "text": "Sɛ hom werɛ how a, hom mfa ntotɔserɛ mfrɛ Ewuradze hom Nyankopɔn, ama hom akra eedzi dɛw."
                },
                {
                    "number": 30,
                    "text": "Mma hom nnsuro hom atamfo, osiandɛ wɔhyɛ me nsamu na dza mepɛ na medze bɛyɛ hɔn."
                },
                {
                    "number": 31,
                    "text": "Ɔsɛ dɛ wɔsɔ mo nkorɔfo hwɛ wɔ ndzɛmba nyina mu, ama woeesiesie hɔnho dze agye enyimnyam a mowɔ dze ma hɔn no, Zion enyimnyam no mpo; na nyia onnkotum asɔw asotwe no mmfata ahenman no."
                },
                {
                    "number": 32,
                    "text": "Hom mma nyia onnyim no mbrɛ noho adze nsũa nyansa, na ɔmfrɛ Ewuradze ne Nyankopɔn, ama woeebue n’enyiwa ma oeehu, na woeebue n’asowa ma ɔaatse;"
                },
                {
                    "number": 33,
                    "text": "Na masoma mo Sunsum ma ɔkɔ wiadze dɛ ɔnkɛtsew ahobrɛadzefo nye hɔn a wɔbotow, no enyi na ɔdze afɔbu ama ndzebɔnyɛfo."
                },
                {
                    "number": 34,
                    "text": "Hom nuanom apow hom nye hom dasegye, ɔyɛ ɔman a wɔapam hom no mpo;"
                },
                {
                    "number": 35,
                    "text": "Na afei, hɔn mbusu da no aba, awerɛhow da no mpo, tse dɛ ɔbaa a ɔrokõ awoo; na hɔn awerɛhow bɛyɛ kɛse gyedɛ wonu hɔnho ntsɛntsɛm, nyew, ntsɛntsɛm."
                },
                {
                    "number": 36,
                    "text": "Osiandɛ woeku nkɔnhyɛfo, nye hɔn a wɔsomaa hɔn wɔ hɔn nkyɛn no; na wɔakã bɔgya a onndzi fɔ egu, dza osũ fi daadze tsia hɔn no."
                },
                {
                    "number": 37,
                    "text": "Dɛm ntsi, mma dɛm ndzɛmba yinom nnyɛ hom ahobow, osiandɛ hom ho nnyae nntsewee; hom nnkotum egyina m’enyimnyam ano; mbom sɛ hom dzi me nsɛm a medze ama hom no do nokwar mu a hom bohu, ofi Adam n’aber do kesi Abraham do, ofi Abraham do kesi Moses do, ofi Moses do kesi Jesus nye n’asomafo do, na ofi Jesus nye n’asomafo do kesi Joseph Smith do, nyia menam m’abɔfoe do, mo nkowaa asomafo, na mankasa me ndze a ofi sor do frɛɛ no no, dɛ ɔmfa m’edwuma mbra kan mu;"
                },
                {
                    "number": 38,
                    "text": "Ɔtoow ne fapem no, na odzii nokwar; na mafa no aba me nkyɛn."
                },
                {
                    "number": 39,
                    "text": "No wu no ayɛ dodowara ahobow; mbom ohia dɛ ɔdze no bɔgyaa sɔw ne dasegye ano, ama wɔaahyɛ no enyimnyam na woeebu emumuyɛfo fɔ."
                },
                {
                    "number": 40,
                    "text": "Ana menngyee hom mmfi hom atamfo nsamu? Dza ɔwɔ mu ara nye dɛ megya dase wɔ me dzin ho."
                },
                {
                    "number": 41,
                    "text": "Dɛm ntsi, afei, hom nyɛ aso, O nkorɔfo a hom wɔ m’asɔr mu; na hom elderfo, hom mbɔ mu ntsie; hom nsa akã m’ahenman no."
                },
                {
                    "number": 42,
                    "text": "Hom ndzi me mbrasɛm nyina do enyiberdo, amma atsɛmbu aammba hom do, na hom gyedzi aammpa, na hom atamfo eenndzi hom do konyim. Na, merennkã biribiara bio seseiara. Amen na Amen."
                }
            ]
        },
        "/study/scriptures/dc-testament/dc/137": {
            "uri": "/study/scriptures/dc-testament/dc/137",
            "title": "Nkyerɛkyerɛ na Ahyɛmudzi 137",
            "data_type": "chapter",
            "chapter_name": "Ɔfã 137",
            "chapter_summary": [
                "1–6, Nkɔnhyɛnyi no hu no nuabanyin Alvin wɔ celestial ahenman no mu; 7–9, Wɔda ewufo hɔn nkwagye ho nkyerɛkyerɛ edzi kyerɛ; 10, Wɔgye mbofra nyina nkwa wɔ celestial ahenman no mu."
            ],
            "verses": [
                {
                    "number": 1,
                    "text": "Wobuee ɔsorsor kyerɛɛ hɛn, na muhun Nyankopɔn ne celestial ahenman no, nye enyimnyam a ɔwɔ mu no, na dɛ, nna mowɔ honandua mu anaa minnyi mu no, munnkotum akyerɛ."
                },
                {
                    "number": 2,
                    "text": "Muhun abow fɛɛfɛw mapã no a dɛm ahenman no mu adzedzifo no bɛhɛn mu no, dza ɔtse dɛ ogyaframee a otwa no ho no;"
                },
                {
                    "number": 3,
                    "text": "Na Nyankopɔn n’ogyaframee ahengua no so, dza Egya no na Ɔba no tse do no."
                },
                {
                    "number": 4,
                    "text": "Muhun ahenman no mu akwan fɛɛfɛw no, dza ɔyɛ dɛ wɔdze sika asam do no."
                },
                {
                    "number": 5,
                    "text": "Muhun Egya Adam na Abraham; nye m’egya na me nã; na mo nuabanyin Alvin a nna oewu dadaada no;"
                },
                {
                    "number": 6,
                    "text": "Na ɔyɛɛ me ahobow dɛ oenya dɛm ahenman no mu bi ayɛ hɔndze, osiandɛ minyim dɛ, ofii wiadze yi mu dadaada ansaana Ewuradze rema ne nsa do dɛ ɔdze roboaboa Israel hɔn ano mber a otsĩa ebien no, na woennuma no so amma bɔnfakyɛ."
                },
                {
                    "number": 7,
                    "text": "Dɛm na Ewuradze ne ndze baa mo hɔ dɛ: Hɔn a woewuwu nyina a woennya asɛmpa yi ho nyimdzee no, a sɛ wɔmaa wɔtsenaa ase a, nkyɛ wɔbɛgye no nyina bɛyɛ Nyankopɔn ne celestial ahenman no mu adzedzifo;"
                },
                {
                    "number": 8,
                    "text": "Hɔn so a wobowu fi ndɛ dze kɔ no, a woennya ho nyimdzee no, a sɛ wonyae a, nkyɛ wɔdze hɔn akoma nyina bɛgye no, bɛyɛ dɛm ahenman no mu adzedzifo;"
                },
                {
                    "number": 9,
                    "text": "Na Emi, Ewuradze mubobu nyimpa nyina atsɛn dɛ mbrɛ hɔn ndwuma tse, dɛ mbrɛ hɔn akoma ne pɛ tse."
                },
                {
                    "number": 10,
                    "text": "Na muhunii so dɛ mbofra nyina a wowu ansaana woedu nkontaabu mfe mu no nya nkwagye wɔ celestial ahenman no mu."
                }
            ]
        },
        "/study/scriptures/dc-testament/dc/138": {
            "uri": "/study/scriptures/dc-testament/dc/138",
            "title": "Nkyerɛkyerɛ na Ahyɛmudzi 138",
            "data_type": "chapter",
            "chapter_name": "Ɔfã 138",
            "chapter_summary": [
                "1–10, President Joseph F. Smith dwendwen Peter ne kyerɛwsɛm no nye hɛn Ewuradze ne sera a, ɔkɛseraa esunsum wiadze no ho; 11–24, President Smith ohu atseneneefo a woewuwu no dɛ woehyia mu wɔ paradise, na Christ ne somdwumadzi wɔ hɔn mu; 25–37, Ohu mbrɛ wosii hyehyɛɛ asɛmpakã dwuma no wɔ esunsum no mu; 38–52, Ohu Adam, Eve na nkɔnhyɛfo krɔnkrɔn pii wɔ sunsum wiadze, na wosusu dɛ hɔn sunsum asetsena a nna wɔwɔ mu ansaana wɔrobɔsoɛr efi ewufo mu no tse dɛ wɔwɔ nkowaasom mu; 53–60, Ahotseweefo a woewuwu aber yi mu kɔ do yɛ hɔn edwuma wɔ sunsum wiadze mu."
            ],
            "verses": [
                {
                    "number": 1,
                    "text": "Ɔbɛsɛ ne da a otsĩa ebiasa, wɔ afe apem ahaakron eduawɔtwe, metsena me dan mu rodwendwen kyerɛwsɛm no ho;"
                },
                {
                    "number": 2,
                    "text": "Nna morodwendwen werdam kɛse no a Nyame ne Ba no bɔe dze poon wiadze;"
                },
                {
                    "number": 3,
                    "text": "Nye ɔdɔ kɛse na ɔdɔ nwanwa a Egya na Ɔba no kyerɛe wɔ Pomfo no no wiadze mbae mu."
                },
                {
                    "number": 4,
                    "text": "Dɛ ɔnam no werdambɔ no do, nna sɛ yɛyɛ setsie ma asɛmpa ne nkyerɛkyerɛ no a, adasamba benya nkwagye."
                },
                {
                    "number": 5,
                    "text": "Ber a mugu do rodwendwen dɛm no, m’adwen twee kesii Ɔsomafo Peter ne kyerɛwsɛm no, nye tsetse ahotseweefo no a wɔbɔɔ hɔn petsẽe Pontus, Galatia, Cappadocia, na Asia mbea bi so do no do, hɔ na ber a wɔbɔɔ Ewuradze mbeamudua mu ekyir no wɔkãa asɛmpa no."
                },
                {
                    "number": 6,
                    "text": "Mubuee Bible no na mekenkaan Peter nwoma a odzi kan no tsir ebiasa na anan, na ber a mekenkanee no asɛm a odzi do yi tɔɔ mo do ara yie, seen dza da biara mekenkan a ɔyɛ me no:"
                },
                {
                    "number": 7,
                    "text": "“Osiandɛ Christ so hun bɔn ho amandze prɛko, nyia ɔtsen hunii maa hɔn a wɔnntsen, ama ɔdze hɛn aakɔ Nyankopɔn nkyɛn; wokum no honam mu, na wɔmaa onyaa nkwa wɔ sunsum mu;"
                },
                {
                    "number": 8,
                    "text": "Ɔno mu so na ɔnam kɔree kɛkãa asɛm kyerɛɛ esunsum a wɔwɔ efiadze a,"
                },
                {
                    "number": 9,
                    "text": "Tsetseber no wɔyɛɛ asoɔdzen, wɔ ber a Nyame ne penkyɛr tweɔnee no, wɔ Noah nda no a wɔrepam hɛn no mu, no mu na, akra kakra, mekyerɛ baawɔtwe, nyaa nkwa wɔ nsu no mu” (1 Peter 3:18–20)."
                },
                {
                    "number": 10,
                    "text": "“Na iyi ntsi na asɛmpa no wɔkãa kyerɛɛ ewufo no so, ama woeebu hɔn atsɛn dɛ nyimpa a wɔwɔ honam mu, na wɔaatsena ase dɛ mbrɛ Nyame tse wɔ sunsum mu.” (1 Peter 4:6)."
                },
                {
                    "number": 11,
                    "text": "Na ber a morodwendwen dɛm ndzɛmba yinom a wɔakyerɛw ho no, wobuee me ntseasee enyiwa, na Ewuradze no Sunsum besii mo do, na muhun ewufodɔm, nkakraba nye akɛse."
                },
                {
                    "number": 12,
                    "text": "Na hɔn esunsum a wodzii pɛrpɛr dɔmtutuw a obi nntum nnkan hɔn; hɔn a wodzii Jesus no ho dase nokwar mu ber a nna wɔtse atseneneefo mu no aboa hɔn ano wɔ fakor;"
                },
                {
                    "number": 13,
                    "text": "Na hɔn na wɔbɔɔ afɔr wɔ Nyankopɔn ne Ba n’afɔrbɔ kɛse no ne saso do, na wɔsɔɔw abɛbrɛsɛ wɔ hɔn Pomfo ne dzin mu."
                },
                {
                    "number": 14,
                    "text": "Woyinom nyina efi ɔnnkyebo asetsena mu, na wɔnam Nyame Egya na ne Ba a Wɔwoo no Kortoo no no hɔn adom do nyaa enyidado a osi pi wɔ enyimnyam wusoɛr no mu."
                },
                {
                    "number": 15,
                    "text": "Muhun dɛ enyigye dɛw na ahyɛ hɔn mã, na wɔabɔ mu ridzi ehurusi osiandɛ hɔn ɔgye da no abɛn."
                },
                {
                    "number": 16,
                    "text": "Woehyia mu rotweɔn Nyame ne Ba no ne mbae a, ɔreba sunsum wiadze abɛda no edzi akyerɛ hɔn dɛ ɔapon hɔn efi owu ne nkyehoma mu no."
                },
                {
                    "number": 17,
                    "text": "Wɔdze bɛma hɔn huntuma a wɔadeda no asan aba no bɔbea a odzi mu no mu, na mbiew besi mbiew enyim, na ntsin na honam aaba ho, na sunsum na nyimpadua bɔbɔ mu, na hɔn mu nnkɛtsetsew bio, ama woetum enya enyigye ne mãhyɛ."
                },
                {
                    "number": 18,
                    "text": "Ber a dɔmtutuw no rotweɔn na woridzi nkɔmbɔ, woridzi ehurusi wɔ dɔn a wɔbɛgye hɔn efi owu no mpokyerɛ mu no, Nyame ne Ba no puee hɔ, ɔbɔɔ ahotɔ ho dawur kyerɛɛ, ndɔmmumfo a wodzii nokwar no;"
                },
                {
                    "number": 19,
                    "text": "Ɔkãa asɛmpa a ɔwɔ hɔ daapem no kyerɛɛ hɔn, owusoɛr ho nkyerɛkyerɛ no nye adasa hɔn asehwe ho mponee, na mponee efi ankorankor biara no bɔn ho wɔ nnuhu ngyinado ho."
                },
                {
                    "number": 20,
                    "text": "Mbom ɔannkɔ emumuyɛfo hɔ, nna hɔn a wɔannsom Nyame nye hɔn a woennu hɔnho na hɔn a woguu hɔnho fĩ wɔ ber a wɔwɔ honam mu no, wɔamma ne ndze do wɔ hɔn mu;"
                },
                {
                    "number": 21,
                    "text": "Nna etuatsewfo no a wɔpoow tsetseberdo nkɔnhyɛfo no hɔn dasegye na kɔkɔbɔ no ennhu no, nna eso wɔannhwɛ n’enyim."
                },
                {
                    "number": 22,
                    "text": "Bea a woyinom wɔ no, sum ahyɛ hɔ mã, na atseneneefo no mu dze, asomdwee ara nko;"
                },
                {
                    "number": 23,
                    "text": "Na ahotseweefo no dzii dɛw wɔ hɔn pon no ho, nna wobuu ntwɛr na wɔgyee too mu dɛ Nyame ne Ba no yɛ hɔn Pomfo na Ɔgyefo fi owu na hɛl nkɔnsɔnkɔnsɔn mu."
                },
                {
                    "number": 24,
                    "text": "Hɔn enyim hyerɛnee, na Ewuradze n’enyim kan no tɔɔ hɔn do, na wɔtoow ayɛyi ndwom maa ne dzin krɔnkrɔn no."
                },
                {
                    "number": 25,
                    "text": "Mo ho boow me, osiandɛ metsee dɛ Agyenkwa no yɛɛ ne ɔsomdwuma bɛyɛ mfe ebiasa wɔ Jewfo nye hɔn a wɔyɛ Israelfifo no mu, ɔbɔɔ mbɔdzen kyerɛkyerɛɛ hɔn asɛmpa a ɔwɔ hɔ daapem no na ɔato nsa afrɛ hɔn akɔ nnuho mu;"
                },
                {
                    "number": 26,
                    "text": "Naaso, no ndwuma akɛse, nye anwanwadze, nye tum na tumdzi a ɔyɛe dze bɔɔ nokwar no ho dawur nyina ekyir no, mbom nyimpa kumaabi na wotsie ne ndze, na wodzii dɛw wɔ n’enyim, na wonyaa nkwagye wɔ ne nsamu."
                },
                {
                    "number": 27,
                    "text": "Mbom ɔdze mber kumaabi yɛɛ no ɔsomdwuma no wɔ ewufo mu, fitsi mbeamuduamubɔ no do dze kesi no wusoɛr no;"
                },
                {
                    "number": 28,
                    "text": "Na Peter ne nsɛm a ɔkãe no yɛɛ me ahobow—dza ɔsee dɛ Nyame ne Ba kɔree kɛkãa nyamesɛm kyerɛɛ esunsum a wogu efiadze, hɔn a mber bi wɔyɛɛ asoɔdzen, wɔ mber bi no a Nyankopɔn ne penkyɛr tweɔnee wɔ Noah n’aber do—na mbrɛ osii kãa asɛmpa no kyerɛɛ dɛm esunsum no, na odzii dwuma a no ho hia wɔ hɔn mu dɛm mber tsiabaa no."
                },
                {
                    "number": 29,
                    "text": "Na me ahobow mu no, m’enyiwa buei, na me ntseasee nyaa nkenyan, na muhun dɛ Ewuradze nankasa ɔannkɔ emumuyɛfo na asokyewfo no a wɔpoow nokwar no hɔn mu, dɛ ɔrekɛkyerɛkyerɛ hɔn;"
                },
                {
                    "number": 30,
                    "text": "Mbom hwɛ, oyii binom fii atseneneefo no mu, ɔboaboaa no dɔm ano na oyii asomafo, na ɔdze tum na tumdzi, ɔmaa hɔn tum dɛ wɔmfa asɛmpa ne kan no nkɛma hɔn a wɔwɔ sum no mu, nyimpa esunsum nyina mpo; na dɛm kwan no do na wɔnam dze kãa asɛmpa no kyerɛɛ ewufo no."
                },
                {
                    "number": 31,
                    "text": "Na asomafo a wɔasan mu eyi hɔn no kɔree kɛdaa Ewuradze n’enyisɔ da no edzi na wɔbɔɔ ahotɔ ho dawur kyerɛɛ ndɔmmumfo a wɔakyekyer hɔn no, nye hɔn so a wobonu hɔnho na wɔagye asɛmpa no mpo."
                },
                {
                    "number": 32,
                    "text": "Dɛm na wɔnam kãa asɛmpa no kyerɛɛ hɔn a woennya no ho nyimdzee na wowui wɔ hɔn bɔn mu, anaadɛ hɔn a wɔpoow nkɔnhyɛfo no na wowui wɔ hɔn mbrato mu no."
                },
                {
                    "number": 33,
                    "text": "Woyinom na wɔkyerɛkyerɛɛ hɔn gyedzi wɔ Nyame mu, bɔn ho nnuho, hɔn a wonuma hɔn ma ewufo dze kɔ bɔnfakyɛ mu, nsa a wɔdze gu tsir do dze nya Sunsum Krɔnkrɔn n’akyɛdze no,"
                },
                {
                    "number": 34,
                    "text": "Nye asɛmpa ne fapem nyina so a no ho hia a ɔsɛ dɛ wohu ana wɔafata ma woeebu hɔn atsɛn dɛ nyimpa a wɔwɔ honam mu, ma wɔaatsena ase dɛ mbrɛ Nyame ne pɛ tse wɔ sunsum mu."
                },
                {
                    "number": 35,
                    "text": "Na dɛm na wɔdaa no edzi wɔ ewufo mu, nkakraba na akɛse nyina, hɔn a wɔnntsen nye agyedzifo nyina, dɛ ɔpon nam Nyame ne Ba n’afɔr a ɔbɔe wɔ mbeamudua no do no aba."
                },
                {
                    "number": 36,
                    "text": "Dɛm na wɔmaa muhunii dɛ Ɔpomfo no ne mber a odzii wɔ esunsum wiadze hɔ no ɔdze kyerɛkyerɛe na osiesiee nkɔnhyɛfo agyedzifo a wɔgyee no ho dase wɔ honam mu no esunsum;"
                },
                {
                    "number": 37,
                    "text": "Aama wɔdze ɔpon ho nsɛm no aakɛma ewufo nyina, hɔn a osian hɔn etuatsew na mbrato no ntsi nankasa enntum annkɔ hɔn nkyɛn no, ama ɔnam no nkowaa hɔn ɔsomdwuma no do hɔn so wɔaatse ne nsɛm no."
                },
                {
                    "number": 38,
                    "text": "Etsitsir na ekunyim a wohyiaa mu no hɔn mu kor nye Egya Adam, nyia ne Nda fir Tsetse no na adasa nyina egya no,"
                },
                {
                    "number": 39,
                    "text": "Nye hɛn Nã Eve onyimnyamfo no, nye ne mbabaa agyedzifo piinara a wɔtsenaa ase mfe pii na wɔsoom Nyame tseasefo nokwafo no."
                },
                {
                    "number": 40,
                    "text": "Abel, mogyadasefo a odzi kan no, nye ne nuabanyin Seth; a ɔyɛ ekunyinfo no mu kor, a ɔsɛ n’egya Adam papaapa no."
                },
                {
                    "number": 41,
                    "text": "Noah, nyia ɔbɔɔ nsuyirii ho kɔkɔ no; Shem, ɔsɔfopanyin kɛse no; Abraham, agyedzifo hɔn egya no; Isaac, Jacob na Moses, Israel hɔn mbramafo kɛse no;"
                },
                {
                    "number": 42,
                    "text": "Nye Isaiah, nyia ɔdaa no edzi dɛ wɔasera Ɔpomfo no ngo na ɔmbɔ ahotɔ ho dawur nkyerɛ ndɔmmumfo, no na ombue hɔn a wɔakyekyer hɔn egu efiadze no hɔn mbobow no so wɔ hɔ bi."
                },
                {
                    "number": 43,
                    "text": "Na Ezekiel, nyia onyaa enyido-adzehu na ohun bɔnsa bi a mbiew a no ho akokwa gu mu a wɔdze honam bɛkata ho a, owusoɛr ber no wɔbɔsoɛr bio, dɛ akra atseasefo no;"
                },
                {
                    "number": 44,
                    "text": "Daniel a odzii kan hunii na ɔkãa dɛ wɔbɛkyekyer Nyankopɔn n’ahenman wɔ nda a odzi ekyir no mu no, na wɔnnkɛsɛɛ no bio, eso wɔnnkɛfa ama nyimpa biara no;"
                },
                {
                    "number": 45,
                    "text": "Elias, nyia nna ɔnye Moses wɔ Nɔsakyeree Bepɔw do no;"
                },
                {
                    "number": 46,
                    "text": "Nye Malachi, nkɔnhyɛnyi no a ɔkãa dɛ Elijah bɛba no—nyia Moroni so kãa no ho asɛm kyerɛɛ Joseph Smith no, daa no edzi dɛ ɔbɛba ansaana Ewuradze ne da kɛse huhuuhu no aba no—hɔn so wɔ hɔ bi."
                },
                {
                    "number": 47,
                    "text": "Nkɔnhyɛnyi Elijah na ɔdze anohoba a wɔbɔe kyerɛɛ egyanom no bɛhyɛ mba hɔn akoma mu,"
                },
                {
                    "number": 48,
                    "text": "Ɔkyerɛ dwuma kɛse a ndaamba wobedzi wɔ Ewuradze ne temple horow no mu wɔ mberano ne mãhyɛ mu, dze apon ewufo nkwa, na wɔdze asɔw mba ano ama hɔn awofo amma wɔaammfa ndom annsɛɛ wiadze nyina wɔ ne mbae no mu."
                },
                {
                    "number": 49,
                    "text": "Woyinom nyina nye dodowara so, nye nkɔnhyɛfo so mpo a, wɔtsenaa Nephifo mu na wɔgyee dase wɔ Nyame ne Ba ne mbae ho no, hɔn nyina fora dɔmtutuw no a, nna woehyia mu na wɔrotweɔn hɔn ɔgye da no."
                },
                {
                    "number": 50,
                    "text": "Osiandɛ ewufo no ahwɛ kwan akyɛr, ofi ber a hɔn esunsum twee hɔnho fii hɔn honandua mu dɛ wɔwɔ nkowaasom mu."
                },
                {
                    "number": 51,
                    "text": "Woyinom na Ewuradze kyerɛkyerɛɛ hɔn, na ɔmaa hɔn tum ma no wusoɛr ekyir no, wonyanee fii ewufo mu, na wɔkɛhɛɛn n’Egya n’ahenman mu no, hɔ na wɔdze bɛkyebo ahenkyɛw na onnyiewiei nkwa bɛma hɔn."
                },
                {
                    "number": 52,
                    "text": "Na ofi dɛm mber dze kɔ no, wɔbɔsɔw hɔn dwumadzi no do dɛ mbrɛ Ewuradze bɔɔ ho anohoba no, na woeenya kyɛfa wɔ nhyira nyina a woesiesie ato hɔ ama hɔn a wɔdɔ no no."
                },
                {
                    "number": 53,
                    "text": "Nkɔnhyɛnyi Joseph Smith nye m’egya, Hyrum Smith, Brigham Young, John Taylor, Wilford Woodruff, nye esunsum binom so a wɔasan mu eyi hɔn a woesiesie hɔn esie dɛ wɔbɛba wɔ ne mberano mu ebosuo mu ma wɔaatow dwuma a wobedzi wɔ da kɛse a odzi ekyir mu ne fapem,"
                },
                {
                    "number": 54,
                    "text": "A temple ne nsisii, na ayɛdze ne nyɛe wɔ mu dze apon ewufo nkwa no, hɔn so wɔ sunsum wiadze no mu kã ho."
                },
                {
                    "number": 55,
                    "text": "Muhun dɛ hɔn so wɔfora akɛsefo na etsitsir no a wɔsaan mu yii hɔn ahyɛse no dɛ wɔmbɛyɛ Nyankopɔn N’Asɔr no do ahwɛfo no."
                },
                {
                    "number": 56,
                    "text": "Ansaana wɔrobɔwo hɔn no mpo, nna hɔn nye binom so, nsa akã hɔn adzesuadze a odzi kan no wɔ esunsum wiadze na wosiesiee hɔn dɛ wɔbɛba wɔ Ewuradze ne mber a wɔahyehyɛ ato hɔ no mu abɛyɛ edwuma wɔ no wenyin ture mu dze ama akra eenya nkwagye."
                },
                {
                    "number": 57,
                    "text": "Muhun dɛ elderfo agyedzifo a wɔwɔ mberano yi no mu no, sɛ wofi asetsena a ɔnnkye bo no mu a, wɔnam Nyame ne Ba a Wɔwoo no Kortoo no no werdambɔ no do sɔw hɔn edwuma do kã asɛmpa no a ɔfa nnuho na ɔpon ho no wɔ hɔn a wɔwɔ sum mu na wɔhyɛ bɔn nkowaasom ase wɔ ewufo esunsum wiadze kɛse no mu."
                },
                {
                    "number": 58,
                    "text": "Ewufo a wonu hɔnho no, wɔnam Nyankopɔn ne fie mu yɛdze ho setsie do wɔbɔpon hɔn."
                },
                {
                    "number": 59,
                    "text": "Na sɛ wotua hɔn mbrato ho kaw no wie, na wɔhohor hɔn ma hɔn ho tsew a, hɔn nsa bɛkã hɔn akatua dɛ mbrɛ hɔn ndwuma tse, osiandɛ wɔyɛ nkwagye mu adzedzifo."
                },
                {
                    "number": 60,
                    "text": "Dɛm na woyii enyido-adzehu a ɔfa ewufo hɔn ɔpon ho no kyerɛɛ me, na megye dase, na minyim dɛ dɛm dasegye yi yɛ nokwar, ɔnam hɛn Ewuradze na Agyenkwa, Jesus Christ ne nhyira do, ɔnyɛ dɛm so. Amen."
                }
            ]
        },
        "/study/scriptures/dc-testament/od/1": {
            "uri": "/study/scriptures/dc-testament/od/1",
            "title": "Asɔr Dawurbɔ 1",
            "data_type": "chapter",
            "chapter_name": "Asɔr Dawurbɔ 1",
            "text": [
                "Dze Ma Nyia Ɔfa No ho:",
                "Dawurbɔ krataa mu nsɛm a ofi Salt Lake City, a wɔdze apetse guado a ɔwɔ amansɛm botae a ɔfa Utah Commission ne amandzɛɛbɔ bi a ɔnnkyɛree yi ɔdze kɛmaa Ɔsoafo a ɔhwɛ Ɔman mu nsɛm do no kyerɛ dɛ, wɔda ho ma kwan ma wɔwar pii, na dɛ, Obiradzi a ɔabɛsen kɔ, anaadɛ afe a oetwa mu kɔ no, nyimpa eduanan na no mboree awar wɔ dɛm kwan no do wɔ Utah; na dɛ Asɔr no ne banodzifo no hɔn baguado nsɛm mu no wɔakyerɛkyerɛ a ɔfa awar pii ho na wɔhyɛ nkorɔfo nkuran so dɛ wɔnkɔ do wɔ ho—",
                "Dɛm ntsi, emi a meyɛ President wɔ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo No mu, kã to gua dɛ dɛm nsɛm a wɔakã ato hɛn do nyina yɛ atorsɛm. Yɛnnkyerɛkyerɛ awar dodow anaa awar pii ho asɛm, na yɛmma kwan so dɛ nyimpa biara nwar pii, na mekã so dɛ ɔnnyɛ nokwar dɛ yɛama wɔayɛ awar pii ho som wɔ hɛn Temple no mu biara anaadɛ wɔ hɛn Ɔman yi mu beebiara.",
                "Wɔbɛkãa kyerɛɛ hɛn dɛ nyimpa kor bi awar dɛm wɔ Endowment Fi mu, wɔ Salt Lake City mu wɔ Fefɛwber, 1889, mbom munntumii nnhun nyia ɔyɛɛ dɛm som no, na minnyim biribiara a wɔyɛe wɔ hɔ no ho hwee. Ɔnam dɛm nsɛm yi ara ntsi, mahyɛ ma woebubu Endowment Fi no egu famu ntsɛmara.",
                "Susuampaara dɛ wɔayɛ mbra wɔ Mbrahyɛ Baguabea dze etsia awar pii a wɔdze ato gua ma ɔabɛyɛ mbra a asɛndzibea a ɔkrɔn tsitsir a wɔapen do akã amambusɛm ho no, mekã to gua dɛ mibedzi dɛm mbra no do, na medze tum a mowɔ no wɔ Asɔr no do dɛ emi na meyɛ banodzinyi no mobɔhwɛ ma asɔrmba no mu biara so eedzi do dɛmara.",
                "Biribiara nnyi me nkyerɛkyerɛ mu anaa hɔn a wɔkã mo ho hɔn nkyerɛkyerɛ mu a ɔfa awar ho a yɛdze maa Asɔr no wɔ mber a wɔkyerɛe no mu, dza wosusuu dɛ yɛdze hyɛɛ hɔn adwen mu wɔ awar pii ho, anaadɛ yɛhyɛɛ hɔn nkuran wɔ ho, na sɛ Asɔr no mu Elder bi akã kasa bi a ɔkyerɛ dɛm nkyerɛkyerɛ no a, wɔakã n’enyim ntsɛmara wɔ ho. Na afei mobɔ no dawur kyerɛ ɔmamfo dɛ, m’afotu a medze ma Nda a Odzi Ekyir Ahotseweefo nye dɛ, mma wɔnnwar awar biara a mbra a ɔwɔ asaase no do no tsia.",
                "Wilford Woodruff",
                "Jesus Christ N’Asɔr a ɔwɔ hɔ ma Nda a Odzi Ekyir Ahotseweefo No ne President.",
                "Kasa a President Lorenzo Snow dze too gua:",
                "“Mekekã moho dɛ Wilford Woodruff na ɔyɛ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo No ne President, na ɔno nkotoo nye nyimpa a ɔwɔ asaase do seseiara a okura nsaafee a wɔdze sɔw ayɛdze ano, yɛgye to mu ampa dɛ ɔnam no tum a ɔwɔ ntsi, ɔfa kwan mu dɛ ɔdze Manifesto (Mpaamukã) no a wɔkyerɛɛw no Fankwa 24, 1890 a wɔakenkan wɔ Asɔr ne Wiadze Mfɛndzanan Ehyiadzi yi ase no to gua. Yɛgye dza ɔakã ato gua a ɔfa awar pii ho no to mu dɛ ɔyɛ nsɛm a tum wɔ mu na ɔkyekyer hɛn.”",
                "Salt Lake City, Utah, Ɔbɛsɛ 6, 1890.",
                "Ewuradze nnkɛma emi anaa nyimpa biara a ogyina hɔ dɛ Asɔr yi ne President no kwan mma onngya hom nnkɔ mfom mu. Iyi nnyi nhyehyɛɛ no mu. Ɔnnyɛ Nyankopɔn ne pɛ. Sɛ ɔba m’adwen mu dɛ mebɛyɛ dɛm a, Ewuradze beyi me efi me gyinabew no do, na dɛmara na Ɔdze bɛyɛ nyimpa biara so a ɔbɛyɛ n’adwen dɛ ɔbotwe adasamba efi Nyankopɔn ne nyia ɔda adasa hɔn ndaamba edzi kyerɛ no nye hɔn dwumadzi ho. (Asɔr no ne Wiadze Mfɛndzanan Ehyiadzi a wɔyɛ no mprɛnu wɔ afe mu no no mu dza ɔtɔ do Eduosia-biako, Dwowda, Ɔbɛsɛ 6, 1890, Salt Lake City, Utah. Wɔdze baa Deseret Evening News mu Ɔbɛsɛ 11, 1890, krataafã 2.)",
                "Ɔmmfa ho dɛ obi tse ase anaa owu, anaa obi a wɔafrɛ no dɛ ɔnhwɛ Asɔr yi do, wɔwɔ dɛ wɔdze Otumfo Nyankopɔn ne nkenyan hwɛ do. Sɛ wɔannyɛ no wɔ dɛm kwan yi do a, wonnkotun ayɛ koraa. …",
                "Menyaa nyikyerɛ bi a ɔnnkyeree, a no ho hia me papaapa, na mebɛkã dza Ewuradze akã akyerɛ me no akyerɛ hom. Hom mma montwe hom adwen mbra dza wɔfrɛ no mpaamukã no do. …",
                "Ewuradze ase me dɛ mimbisa Nda a Odzi Ekyir Ahotseweefo no asɛm, na Ɔkãa kyerɛɛ mo so dɛ, sɛ wobetsie dza makã akyerɛ hɔn no a, wɔnam Nyame no Sunsum na no tum no do a, hom bɛma mbuae kor, na hɔn nyinara benya gyedzi kor wɔ dɛm asɛm yi ho.",
                "Asɛmbisa no nye yi: Akwan no no mu mmuana na ɔwɔ dɛ Nda a Odzi Ekyir Ahotseweefo fa do—dɛ wɔbɔkɔ do awar pii, dza otsia ɔman no ne mbra na dɛm ntsi nyimpa ɔpepe eduesia kasa tsia, na wɔdze nsa bɔto Temple nyina do, na wɔnam do ayew ne nyinara, na woegyaa ayɛdze nyina a wɔyɛ wɔ mu no yɛ, dza wɔyɛ ma atseasefo na ewufo nyina, na wɔdze President a Odzi Kan na n’Apamfo, na Duebien no, na ebusua ebusua a wɔwɔ Asɔr no mu no hɔn etsir bɔkɔ akɔto efiadze, na wɔdze nsa ato nkorɔfo hɔn egyapadze do (iyinom nyina bɛma woegyaa dɛ wɔbɔwar pii); anaadɛ, ɔnam hɛn nokwardzi a yɛwɔ no wɔ fapem yi ho ntsi, yɛayɛ iyinom na yehu amandze ekyir no, dɛ yebegyaa dɛm adze yi yɛ, na yedzi ɔman no ne mbra do, dza ɔbɛma woegyaa Nkɔnhyɛfo, Asomafo na egyanom wɔ fie, ama woeetum akyerɛkyerɛ nkorɔfo no na woeetum ayɛ Asɔr no mu edwuma, na Ahotseweefo no hɔn nsa akã Temple no nyinara so, ama woeetum ayɛ Asɛmpa no ho ayɛdze no dze aama atseasefo na ewufo nyina no a?",
                "Ewuradze nam enyido-adzehu na nyikyerɛ do daa dza sɛ yenngyaa dɛm awar pii no a obesi edzi kyerɛɛ me. Sɛ … yenngyaa dɛm adze yi yɛ a, nkorɔfo a wɔwɔ Logan temple yi mu no hɔn mu biara noho nnkɛba mfaso ama hɛn; osiandɛ wobegyaa ayɛdze nyinara yɛ wɔ Zion asaase nyinara do. Basabasayɛ bɛba Israelman nyinara mu, na wɔdze mbarimba pii bogu efiadze. Dɛm amandzehu yi bɛba Asɔr no nyinara do na wɔahyɛ hɛn ma yeegyaa dɛm adze yi yɛ. Seseiara asɛmbisa a ɔwɔ hɔ nye dɛ, ɔwɔ dɛ wodua dɛm kwan yi do gyaa dɛm adze yi yɛ anaa wodua kwan a Ewuradze ada no edzi akyerɛ hɛn no do, dɛ mbrɛ ɔbɛyɛ a hɛn nkɔnhyɛfo na Asomafo na egyanom benya fahodzi, na temple no nyinara aka nkorɔfo no nsamu, ma woeetum apon ewufo. Nyimpa pii na dɛm nkorɔfo yi agye hɔn dada efi efiadze wɔ sunsum wiadze no mu, ana wɔnkɔ do ndzi dɛm dwuma yi anaa wongyaa dzi? Iyi nye asɛmbisa a medze to Nda a Odzi Ekyir Ahotseweefo no enyim. Ɔwɔ dɛ homankasa hom bua ma hom ho. Mepɛ dɛ homankasa hom nyi ano mma hom ho. Mirinnyi ano mbom mese hom dɛ, nkyɛ mbrɛ asɔrmba nyinara hɛn gyinabew bɛyɛ pefee nye no, sɛ yɛammfa kwan a yɛfaa do no do.",
                "Muhun dza sɛ wɔannyɛ ho biribi a nkyɛ obesi pefee wɔ enyido-adzehu mu. Dɛm sunsum yi bɛhyɛɛ mo do akyɛr. Mbom mepɛ dɛ mekã iyi: Sɛ ɔsorsor Nyankopɔn annhyɛ me dɛ menyɛ dza meyɛe no a, nkyɛ memaa temple no nyina fii hɛn nsa, nkyɛ mankasa mokɔr efiadze, na memaa nyimpa biara so kɔr hɔ bi, na ber no sõo dɛ ɔwɔ dɛ meyɛ dza wɔhyɛɛ me no, biribiara daa edzi pefee maa me. Mokɔr Ewuradze enyim, na mekyerɛɛw dza Ewuradze see me dɛ menkyerɛw no. …",
                "Medze iyi to hom enyim ama hom aadwendwen na hom esusu ho. Ewuradze ridzi dwuma wɔ hɛn mu. (Cache Stake Ehyiadzi, Logan, Utah, Kwesida Ɔberɛfɛw 1, 1891. Wɔdze baa Deseret Weekly mu, Ɔberɛfɛw 14, 1891.)",
                "Afei mebɛkã dza wɔdaa no edzi kyerɛɛ me na dza Nyame ne Ba no yɛɛ wɔ dɛm adze yi mu no akyerɛ hom. … Dɛ Otumfo Nyankopɔn tse ase yi, sɛ wɔannda dɛm ndzɛmba a ɔwɔ mpaamukã no mu no edzi a, nkyɛ ɔbɛba mu. Dɛm ntsi, osian dza ɔwɔ Nyame ne Ba no nankasa n’adwen mu ntsi, ɔyɛɛ ne pɛ dɛ wɔda dɛm ndzɛmba yinom edzi kyerɛ Asɔr no na wiadze. Ewuradze ahyɛ Zion ne nkyekyeree ho ɔmom. Ɔahyɛ ɔmom wɔ temple no nwiei ho. Ɔahyɛ ɔmom dɛ wɔnyɛ nkwagye ayɛdze bi mfa mma atseasefo na ewufo wɔ mbepɔw yinom hɔn mbɔnsa no mu. Na Otumfo Nyankopɔn hyɛɛ ɔmom dɛ mma Abɔnsam nnsiw ho kwan. Sɛ hom botum atse dɛm adze no ase a, ɔno nye ne saafee. (Ɔsom horow a wɔyɛɛ wɔ ber a worutu Salt Lake Temple no ahyɛ Nyankopɔn nsa no dza ɔtɔ do esia no no mu nsɛm, Ebɔbira, 1893. Tu Hyɛ Nyame Nsa Som mu Nsɛm a wɔdze akyerew-fir tsintsimii, Abakɔsɛmsie Bea, Asɔr Abakɔsɛm Asoɛe, Salt Lake City, Utah.)"
            ]
        },
        "/study/scriptures/dc-testament/od/2": {
            "uri": "/study/scriptures/dc-testament/od/2",
            "title": "Asɔr Dawurbɔ 2",
            "data_type": "chapter",
            "chapter_name": "Asɔr Dawurbɔ 2",
            "text": [
                "Dze Ma Nyia Ɔfa No ho:",
                "Jesus Christ N’Asɔr a ɔwɔ hɔ ma Nda a Odzi Ekyir Ahotseweefo No ne Wiadze Mfɛndzanan Ehyiadzi a wɔyɛ no mprɛnu wɔ afe mu no dza otsĩa 148 a wɔyɛɛ wɔ Fankwa 30, 1978 mu, dza odzi do yinom President N. Eldon Tanner, Ɔpamfo a Odzi Kan wɔ President a Odzi Kan na n’Apamfo Kuw wɔ Asɔr no mu no dze too gua:",
                "Obiradzi ne nda a odzi kan no mu wɔ afe yi mu no, President a Odzi Kan no na n’Apamfo dze too gua dɛ President Spencer W. Kimball enya nyikyerɛ dɛ wɔmma asɔfodzi na temple nhyira no nsõ Asɔr no mu mbanyin nyinara a wodzi mu no do. President Kimball ase me dɛ memfa nto hɔn a wɔaba wiadze mfɛndzanan ehyiadzi yi ase no enyim dɛ, onyaa nyikerɛ no wɔ aber a, ɔdwendween ho wɔ n’akoma mu na ɔbɔɔ ho mpaa mber pii wɔ temple krɔnkrɔnbea no n’adankora krɔnkrɔn no mu, na ekyir no ɔdze too n’apamfo no enyim ma wosusuu ho na wɔgyee too mu. Nkyii ɔdze too Asomafo Duebien Quorum no enyim, hɔn nyinara gyee too mu, na nkyii ɔdze too Asɔr no ne Dzibewdzi Etumdzifo Etsitsir no nyinara enyim na hɔn so gyee too mu.",
                "President Kimball ase me dɛ afei menkenkan krataa yi:",
                "Obiradzi 8, 1978",
                "Wɔdze ma wiadze mfɛndzanan na apaamu asɔfodzi edzibewdzifo nyinara a wɔwɔ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo a wɔwɔ wiadze nyinara mu:",
                "Enuanom Adɔfo:",
                "Dɛ mbrɛ hɛn nyinara gye ho dase dɛ Ewuradze n’edwuma retserɛw wɔ asaase ne mbea nyinara do no, ayɛ hɛn enyigye dɛ aman pii mu nyimpa agye asɛmpa no a wɔasan dze aba no no mu nsɛm no ato mu, na ɔnam do ma wɔabɔdɔm Asɔr yi ma no mu nyimpa gu do rodɔr. Iyi na ekenyan hɛn ma yeenya pɛ dɛ yɛbɛma Asɔr yi no mu mba nyinara a wodzi mu no hɔn nsa akã ndzinoa na nhyira nyinara a asɛmpa no dze ma no.",
                "Dɛ mbrɛ yenyim no, Asɔr no mu nkɔnhyɛfo na presidentfo no a woedzi hɛn enyim kan no bɔɔ anohoba dɛ Nyame ne onnyiewiei nhyehyɛɛ mu no, mber bi bɛba a hɛn enuanom nyinara a wodzi mu no hɔn nsa bekã asɔfodzi no, na yehu dɛm nkorɔfo no a wɔdze asɔfodzi no akam hɔn no hɔn nokwardzi, yɛdze mber tsentsen atotɔ aserɛ enyiberdo ama hɛn enuanom anokwafo yinom, yedzi mber pii wɔ Temple no n’Abansor dze ntotɔserɛ ma Ewuradze dɛ ɔma hɛn ɔsor kwankyerɛ.",
                "Oetsie hɛn mpaabɔ, na ɔnam nyikyerɛ do esi no pi dɛ anohoba no a ɔabɔ no mber tsentsen a wɔabɛsen kɔ no asõ dɛ Asɔr no mu banyin biara a odzi mu no ne nsa bɛkã asɔfodzi krɔnkrɔn no, na oenya tum no dze edzi no dwuma krɔnkrɔn, na ɔnye n’adɔfo enya nhyira biara a ofi mu ba no a temple mu nhyira kã ho. Dza ɔkã ho so nye dɛ, wɔbɛyɛ ayɛdze dze ahyɛ Asɔr no mu mbanyin nyinara a wodzi mu dze asɔfodzi aahyɛ hɔn a, wɔronnhwɛ ebusuakuw no a ofi anaa no wer enyi. Wɔhyɛ Asɔfodzi banodzifo no dɛ, dɛ ɔyɛ Aaron anaa Melchizedek Asɔfodzi no, wɔmfa kwan a wɔahyehyɛ ato hɔ no do pɛpɛɛpɛr nye hɔn a wɔbɛyɛ ayɛdze ama hɔn no mpɛnsampɛnsamu yie ama woeehu dɛ, nokwar, wodzi mu dɛ mbrɛ emudzi nhyehyɛɛ no tse.",
                "Yɛkã no botooyɛ mu dɛ, afei Ewuradze ada ne pɛ edzi wɔ nhyira a ɔpɛ dɛ ne mba nyinara a wɔwɔ asaase nyinara do a wɔbɛyɛ setsie ama no nkowaa a ɔama hɔn tum no ndze, na woesiesie hɔnho dɛ hɔn nsa bekã asɛmpa no mu nhyira nyinara.",
                "Hɛnara Anokwafo,",
                "Spencer W. Kimball",
                "N. Eldon Tanner",
                "Marion G. Romney",
                "President a Odzi Kan na n’Apamfo no",
                "Yenyim dɛ Spencer W. Kimball yɛ nkɔnhyɛnyi, adzehunyi, na oyikyerɛfo, na ɔyɛ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo ne president, yesusu dze to gua dɛ hɛn a yɛyɛ asɔrmba a yeehyia wɔ baguabɔ mu dɛ yɛbɛgye dɛm nyikyerɛ yi ato mu dɛ ɔyɛ Ewuradze n’asɛm na ne pɛ. Meserɛ dɛ hɔn a wɔgye to mu nyinara mma hɔn nsa nyimfa do. Hɔn a wotsia so nyɛ dɛm asɛnkyerɛdze kor noara.",
                "Hɔn nyina a wɔtoow aba no gyee dza wɔkãa ho nsɛm no too mu.",
                "Salt Lake City, Utah, Fankwa 30, 1978."
            ]
        }
    }
}