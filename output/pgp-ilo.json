{
    "title": "Perlas a Kapatgan",
    "uri": "/study/scriptures/pgp",
    "structure": [
        {
            "type": "content",
            "title": "panid ti paulo",
            "uri": "/study/scriptures/pgp/title-page"
        },
        {
            "type": "content",
            "title": "Pakauna",
            "uri": "/study/scriptures/pgp/introduction"
        },
        {
            "type": "section",
            "title": "Moises",
            "entries": [
                {
                    "type": "content",
                    "title": "Moises 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Moises 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Moises 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Moises 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Moises 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Moises 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Moises 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Moises 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Abraham",
            "entries": [
                {
                    "type": "content",
                    "title": "Abraham 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Abraham 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Abraham 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Abraham 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Abraham 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "PaKsimile&nbsp;1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Paksimile&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Paksimile&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Joseph Smith—Mateo",
            "uri": "/study/scriptures/pgp/js-m/1"
        },
        {
            "type": "content",
            "title": "Joseph Smith—Pakasaritaan",
            "uri": "/study/scriptures/pgp/js-h/1"
        },
        {
            "type": "content",
            "title": "Pagannurotan ti Pammati",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "panid ti paulo",
            "data_type": "chapter",
            "book_title": "Ti Perlas a Kapatgan",
            "subtitle": [
                "Napili Manipud kadagiti Paltiing, Patarus, ken Salaysay ni Joseph Smith Umuna A Propeta, Mammadto, ken Mammaltiing iti Ti Simbaan ni Jesucristo dagiti Santo Iti Ud-udina nga Aldaw"
            ],
            "text": [
                "Impablaak ti Ti Simbaan ni Jesucristo Dagiti Santo iti Ud-udina nga Aldaw",
                "Siudad ti Salt Lake, Utah, EUA",
                "Agtagikua iti Karbengan © 1998 ti Intellectual Reserve, Inc.",
                "Nailatang Amin a Karbengan",
                "Naimaldit iti Estados Unidos ti America 8/2010",
                "19931998",
                "Translation of the Book of Mormon, Doctrine and Covenants, and Pearl of Great Price",
                "Ilokano (Iluko)"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Pakauna",
            "data_type": "chapter",
            "book_title": "Pakauna",
            "text": [
                "Ti Perlas a Kapatgan ti nakaurnongan dagiti napili a sinurat a mangagapad kadagiti adu a napapateg a kita ti pammati ken doktrina ti Ti Simbaan ni Jesucristo dagiti Santo iti Ud-udina nga Aldaw. Insurat ni Propeta Joseph Smith dagitoy a banag ket naipablaakda kadagiti pagiwarnak ti Simbaan idi panawenna.",
                "Ni Elder Franklin D. Richards, kameng idi ti Konseho ti Sangapulo-ket-dua ken presidente ti British Mission, ti nangurnong idi 1851 ti immuna a nakaurnongan dagiti sinurat a napauluan iti Perlas a Kapatgan. Panggep daytoy ti nalaklaka a pannakaidanon dagiti napateg nga artikulo a limitado ti sirkulasionna idi panawen ni Joseph Smith. Iti yaadu ti kameng ti Simbaan iti intero a Europa ken America nasken unay ti pannakaiwaras dagitoy a sinurat. Sapasap ti pannakaawat ti Perlas a Kapatgan a nagbalin idi agangay a maysa a libro ti nasantuan a kasuratan iti Simbaan babaen ti panangipaulog ti Umuna a Panguluen ken iti sapasap a taripnong iti Salt Lake City idi Oktubre 10, 1880.",
                "Sumagmamano a panangbalbaliw ti naaramid iti linaonna a kas iti kasapulan ti Simbaan. Nainayon idi 1878 dagiti paset ti Libro ni Moises a saan a nainayon iti immuna nga edision. Naikkat idi 1902 ti sumagmamano a paset ti Perlas a Kapatgan a nakakopiaan dagiti sinurat a naipablaak met iti Doktrina ken Katulagan. Naaramid idi 1902 ti pannakaurnos dagiti kapitulo ken bersikulo, nga adda dagiti pangilawlawag a sinurat iti baba. Idi 1921 ti immuna a pannakaipablaak ti dua-kadasig a pinanid, nga addaan iti pagsurotan. Awanen ti naaramid a panangbalbaliw agingga idi Abril 1976, nga adda dua a banag a paltiing a nainayon. Idi 1979 naikkat dagitoy dua a banag iti Perlas a Kapatgan ket naikabil iti Doktrina ken Katulagan, a pagparanganda ita a kas benneg 137 ken 138. Sumagmamano a panangbalbaliw ti naaramid iti agdama nga edision tapno mayalubog kadagiti immun-una a dokumento.",
                "Ti sumaganad ti ababa a pakauna ti agdama a linaonna:",
                "Dagiti Napili manipud iti Libro ni Moises.  Naadaw manipud iti libro ti Genesis iti Patarus ni Joseph Smith iti Biblia, nga inrugina idi Hunio 1830.  (History of the Church, 1:98–101, 131–139.)",
                "Ti Libro ni Abraham.  Ti patarus manipud iti sumagmamano a papirus ti Egipto a nakadanon kadagiti ima ni Joseph Smith iti 1835, a naglaon kadagiti sinurat ti patriarka a ni Abraham. Nasagsaginnit a naipablaak ti patarus iti Times and Seasons manipud iti Marso 1, 1842, iti Nauvoo, Illinois.  (History of the Church, 4:519–534.)",
                "Joseph Smith—Mateo.  Naadaw manipud iti pammaneknek ni Mateo iti Patarus ni Joseph Smith iti Biblia (kitaen ti Doktrina ken Katulagan 45:60–61 para iti nailangitan a bilin a pannakairugi iti pannakaipatarus ti Baro a Tulag).",
                "Joseph Smith—Pakasaritaan.  Naadaw manipud iti opisial a pammaneknek ken pakasaritaan ni Joseph Smith, nga insaganana idi 1838, ken nasagsaginnit a naipablaak iti Times and Seasons iti Nauvoo, Illinois, manipud iti Marso 15, 1842.  (History of the Church, 1:1–44.)",
                "Ti Pagannurotan ti Pammati ti Ti Simbaan ni Jesucristo dagiti Santo iti Ud-udina nga Aldaw. Ti pammalawag ni Joseph Smith a naipablaak iti Times and Seasons, Marso 1, 1842, a naikuyog iti ababa a pakasaritaan ti Simbaan nga ammo unay a kas Surat ni Wentworth (History of the Church, 4:535–541)."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Moises 1",
            "data_type": "chapter",
            "chapter_name": "Kapitulo 1",
            "chapter_summary": [
                "Ipalgak ti Dios ti bagina ken ni Moises—Agbaliw ti langa ni Moises—Kasango isuna ni Satanas—Adu ti makita ni Moises a lubong a nagyanan ti tao—Di mabilang a lubong ti pinarsua ti Anak—Aramid ken gloria ti Dios ti mangipatungpal iti saan nga ipapatay ken ti agnanayon a biag ti tao."
            ],
            "book_title": "Dagiti Napili manipud iti Libro ni Moises",
            "subtitle": [
                "(Hunio 1830)"
            ],
            "verses": [
                {
                    "number": 1,
                    "text": "Dagiti balikas ti Dios, nga imbagana ken ni Moises iti panawen idi madanonna ni Moises iti nalaus ti katayagna a bantay,"
                },
                {
                    "number": 2,
                    "text": "Ket nakitana ti Dios iti rupanrupa, ket kinasaona, ket naited ken ni Moises ti gloria ti Dios; ngarud naibturan ni Moises ti kaaddana."
                },
                {
                    "number": 3,
                    "text": "Ket kinasao ti Dios ni Moises, a kinunana: Adtoy, siak ti Apo a Dios a Mannakabalin, ket Awan-inggana ti naganko; ta awanak iti punganay nga aldaw wenno ngudo ti tawen; ket saan kadi nga awan-inggana daytoy?"
                },
                {
                    "number": 4,
                    "text": "Ket, adtoy, sika ti anakko; gapuna kumitaka, ket ipakitak kenka ti aramid dagiti imak; ngem saan la a dayta, ta awan ti patinggana dagiti aramidko, ken kasta met dagiti balikasko, ta saanda nga agpatingga."
                },
                {
                    "number": 5,
                    "text": "Gapuna, awan ti asino man a tao a makakita kadagiti amin nga aramidko, malaksid no makitana amin a gloriak; ket awan ti tao a makakita iti amin a gloriak, sa kalpasanna agtalinaed a lasag iti daga."
                },
                {
                    "number": 6,
                    "text": "Ket adda aramidko a para kenka, Moises, anakko; ket sika ti kaasping ti Bugbugtongko; ket ti Bugbugtongko ti ken isunto ti Mangisalakan, ta isu ti napno iti parabur ken kinapudno; ngem awan ti Dios iti sibayko, ket addanto amin dagiti banag kaniak, ta ammok amin ida."
                },
                {
                    "number": 7,
                    "text": "Ket ita, adtoy, daytoy maysa a banag ipakitak kenka, Moises, anakko, ta addaka iti lubong, ket ita ipakitak daytoy kenka."
                },
                {
                    "number": 8,
                    "text": "Ket napasamak a kimmita ni Moises, ket nakitana ti lubong a nakaparsuaanna; ket nakita ni Moises ti lubong ken dagiti igidna, ken amin dagita annak ti tattao nga adda, ken naparsua; agpada a nalaus ti panagdayaw ken panagsiddaawna kadagitoy."
                },
                {
                    "number": 9,
                    "text": "Ket pimmanaw ti Dios ken ni Moises, tapno mapukaw ti gloriana ken ni Moises; ket nabati a maymaysa ni Moises. Ket iti pannakabatina a maymaysa, nadalupo iti daga."
                },
                {
                    "number": 10,
                    "text": "Ket napasamak a limmabas ti adu nga oras sakbay a napasubli ni Moises ti gagangay a pigsana a kas tao; ket kinunana iti bagina: Ita, gapu iti daytoy naammuak nga awan ti kaipasangan ti tao, banag a diak kaano man impagarup."
                },
                {
                    "number": 11,
                    "text": "Ket ita nakita a mismo dagiti matak ti Dios; ngem saan a ti gagangay a siak, ngem dagiti naespirituan a matak, ta saan koma a kabaelan a kitaen dagiti gagangay a matak; ta nalabit a nagango ken natayak koma iti imatangna; ngem adda kaniak ti gloriana; ket nakitak ti rupana, ta nagbalbaliw ti langak iti imatangna."
                },
                {
                    "number": 12,
                    "text": "Ket napasamak nga idi maisawang ni Moises dagitoy a balikas, adtoy, dimteng ni Satanas a mangsulisog kenkuana, a nagkuna: Moises, anak ti tao, agdaydayawka kaniak."
                },
                {
                    "number": 13,
                    "text": "Ket napasamak a kinita ni Moises ni Satanas ket kinunana: Asinoka? Ta adtoy, siak ti anak ti Dios, a kaasping ti Bugbugtongna; ket sadino ti yan ti gloriam tapno nasken nga agdaydayawak kenka?"
                },
                {
                    "number": 14,
                    "text": "Ta adtoy, saanak a makakita iti Dios, malaksid no adda kaniak ti gloriana, ket nagbalbaliw ti langak iti imatangna. Ngem mabalinko ti kumita kenka iti nailubongan a kinataok. Saan kadi, nga agpayso?"
                },
                {
                    "number": 15,
                    "text": "Madaydayaw koma ti nagan ti Diosko, ta saan a simmina a namimpinsan ti Espirituna kaniak, no saan sadino ti yan ti gloriam, ta isu ti sipnget para kaniak? Ket mapaggiddiatkayo a dua iti Dios; ta kinuna ti Dios kaniak: Agdaydayawka iti Dios, ta isu laeng ti pagserbiam."
                },
                {
                    "number": 16,
                    "text": "Pumanawka itan, Satanas; dinak allilawen; ta kinuna ti Dios kaniak: Sika ti kaasping ti Bugbugtongko."
                },
                {
                    "number": 17,
                    "text": "Ket inikkannak met kadagiti bilin idi inawagannak iti mapupuoran a kasamekan, a kinunana: Umawagka iti Dios babaen ti nagan ti Bugbugtongko, ket agdaydayawka kaniak."
                },
                {
                    "number": 18,
                    "text": "Ket kinuna manen ni Moises: Saanak a mamingga nga umawag iti Dios, adu pay dagiti sabali a banag a damagek kenkuana: ta adda idin kaniak ti gloriana, gapuna mapaggiddiatkayo a dua. Pumanawka ngarud, Satanas."
                },
                {
                    "number": 19,
                    "text": "Ket ita, idi maisawang ni Moises dagitoy a balikas, nagikkis ni Satanas iti napigsa a timek ket indulluogna iti daga, ket imbilinna, a kinunana: Siak ti Bugbugtong, agdaydayawka kaniak."
                },
                {
                    "number": 20,
                    "text": "Ket napasamak a nangrugi a nagbuteng ni Moises iti kasta unay; ket iti panagbutengna, nakitana ti kinakas-ang ti impierno. Nupay kasta, iti yaawagna iti Dios, immawat iti pigsa, ket imbilinna, a kinunana: Panawannak, Satanas, ta daytoy la maymaysa a Dios ti pagdaydayawak, nga isu ti Dios ti gloria."
                },
                {
                    "number": 21,
                    "text": "Ket ita nangrugi a nagarigenggen ni Satanas, ket nagkintayeg ti daga; ket immawat ni Moises iti pigsa, ket immawag iti Dios, a kinunana: Iti nagan ti Bugbugtong, pumanawka, Satanas."
                },
                {
                    "number": 22,
                    "text": "Ket napasamak a nagikkis ni Satanas iti napigsa a timek, nagsangit, ken nagdung-aw, ken nangemkem; ket kasdiay a pimmanaw, uray iti sango ni Moises, tapno saanna a makita."
                },
                {
                    "number": 23,
                    "text": "Ket daytoy ita a banag ti insurat ni Moises; ngem gapu iti kinadangkes saan a nakadanon kadagiti annak ti tattao."
                },
                {
                    "number": 24,
                    "text": "Ket napasamak nga idi nakapanaw ni Satanas iti sango ni Moises, nga inyangad ni Moises dagiti matana iti langit, a napno iti Espiritu Santo, a nangpaneknek iti Ama ken iti Anak."
                },
                {
                    "number": 25,
                    "text": "Ket iti yaawagna iti nagan ti Dios, nakitana manen ti gloriana, ta adda iti imatangna; ket nakangngeg iti timek, a nagkuna: Nagasatka, Moises, ta siak, ti Mannakabalin, pinilika, ket maaramidkanto a napigpigsa ngem dagiti adu a danum; ta tungpalendanto ti bilinmo a kas man sika ti Dios."
                },
                {
                    "number": 26,
                    "text": "Ket imutektekan, addaak kenka, agingga iti paggibusan dagiti aldawmo; ta wayawayaamto dagiti taok iti pannakaadipen, a kas iti Israel a pilik."
                },
                {
                    "number": 27,
                    "text": "Ket napasamak, a bayat ti panagsasao ti timek, inlawlaw ni Moises ti panagkitana ket nakitana ti daga, wen, ti pakabuklanna; ket awan ti ania man nga adda ditoy a dina nakita, naiparikna babaen ti Espiritu ti Dios."
                },
                {
                    "number": 28,
                    "text": "Ken nakitana met dagiti agindeg dita, ket awan ti asino man a kararua a dina nakita; ket naamirisna ida babaen ti Espiritu ti Dios; ket dakkel ti bilangda, a kas iti di pannakabilang ti anay iti igid ti baybay."
                },
                {
                    "number": 29,
                    "text": "Ket adu ti nakitana a daga; ket amin a daga naawagan iti lubong, ket adda agindeg iti rabawna."
                },
                {
                    "number": 30,
                    "text": "Ket napasamak nga inawagan ni Moises ti Dios, a kinunana: Ibagam kaniak, ikararagko kenka, apay a kastoy dagitoy a banag, ken apay nga inaramidmo ida?"
                },
                {
                    "number": 31,
                    "text": "Ket adtoy, naited ken ni Moises ti gloria ti Apo, tapno makatakder ni Moises iti sango ti Dios, ken makasaona iti rupanrupa. Ket kinuna ti Apo a Dios ken ni Moises: Ta adda panggepko iti panangaramidko kadagitoy a banag. Nainsiriban daytoy ket agtalinaed kaniak."
                },
                {
                    "number": 32,
                    "text": "Ket babaen ti balikas ti bilegko, pinarsuak ida, nga isu ti Bugbugtong nga Anakko, a napno iti parabur ken kinapudno."
                },
                {
                    "number": 33,
                    "text": "Ket saan a mabilang dagiti lubong ti pinarsuak; ken adda met panggepko iti panangaramidko kadakuada; ket babaen iti Anak pinarsuak ida, nga isu ti Bugbugtongko."
                },
                {
                    "number": 34,
                    "text": "Ket inawagak iti Adan ti immuna a tao kadagiti amin a tao, nga adu."
                },
                {
                    "number": 35,
                    "text": "Ngem ti laeng pakaammuan iti daytoy a daga, ken dagiti agindeg ditoy, ti itedko kenka. Ta adtoy, adu dagiti lubong a napalabas babaen ti balikas ti bilegko. Ket adu ti adda ita, ket saan a mabilang ida ti tao; ngem ammok ti bilang dagiti amin a banag, ta kukuak ida ken ammok ida."
                },
                {
                    "number": 36,
                    "text": "Ket napasamak a nagsao ni Moises iti Apo, a kinunana: Kaasiam koma ti katulongam, O Dios, ket ibagam kaniak ti maipanggep iti daytoy a lubong, ken dagiti agindeg ditoy, ken kasta met dagiti langit, ket kalpasanna mapnekton ti katulongam."
                },
                {
                    "number": 37,
                    "text": "Ket nagsao ti Apo a Dios ken ni Moises, a kinunana: Dagiti langit, aduda, ket saan a mabilang ida ti tao; ngem mabilangko ida, ta kukuak ida."
                },
                {
                    "number": 38,
                    "text": "Ket iti ilalabas ti maysa a lubong, ken dagiti langitna tapno umay met ti sabali; ket awan ti patinggana dagiti aramidko, uray pay dagiti balikasko."
                },
                {
                    "number": 39,
                    "text": "Ta adtoy, daytoy ti aramidko ken gloriak—ti mangipatungpal iti saan nga ipapatay ken ti agnanayon a biag ti tao."
                },
                {
                    "number": 40,
                    "text": "Ket ita, Moises, anakko, agsaoak kenka maipanggep iti daytoy a lubong a pagtaktakderam; ket isuratmonto dagiti banag nga ibagakto."
                },
                {
                    "number": 41,
                    "text": "Ket iti aldaw a saan nga ikkan dagiti annak ti tattao iti pateg dagiti balikasko ket adu kadagitoy ti ikkatendanto iti libro nga isuratmonto, adtoy, mangpatanorakto iti sabali a kas kenka; ket addadanto manen kadagiti annak ti tattao—kas kaad-adu dagiti mamatinto."
                },
                {
                    "number": 42,
                    "text": "(Dagitoy a balikas ti naisao ken ni Moises iti bantay, a saan a maibaga ti naganna kadagiti annak ti tattao. Ket maibagada itan kenka. Awanto ti pangipakitaam malaksid kadagiti mamati. Pudno a kasta. Amen.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Moises 2",
            "data_type": "chapter",
            "chapter_name": "Kapitulo 2",
            "chapter_summary": [
                "Parsuaen ti Dios dagiti langit ken ti lubong—Naparsua amin a kita ti biag—Aramiden ti Dios ti tao ket itedna kenkuana ti panangituray iti amin a sabsabali."
            ],
            "subtitle": [
                "(Hunio–Oktubre 1830)"
            ],
            "verses": [
                {
                    "number": 1,
                    "text": "Ket napasamak a nagsao ti Apo ken ni Moises, a kinunana: Adtoy, ipalgakko kenka ti maipanggep iti daytoy a langit, ken daytoy a lubong; isuratmo dagiti balikas nga ibagak. Siak ti Pangrugian ken Panungpalan, ti Mannakabalin a Dios; babaen ti Bugbugtongko pinarsuak dagitoy a banag; wen, idi punganay pinarsuak ti langit, ken ti daga a pagtaktakderam."
                },
                {
                    "number": 2,
                    "text": "Ket awan idi ti kita ti lubong, ket awan serserbina; ket imbilinko ti yaadda ti sipnget iti rabaw ti danum, ket naggunay ti Espirituk iti rabaw ti danum; ta siak ti Dios."
                },
                {
                    "number": 3,
                    "text": "Ket siak, a Dios, kinunak: Adda koma lawag; ket napaadda ti lawag."
                },
                {
                    "number": 4,
                    "text": "Ket siak, a Dios, nakitak ti lawag; ket nasayaat dayta a lawag. Ket siak, a Dios, inlasinko ti lawag iti sipnget."
                },
                {
                    "number": 5,
                    "text": "Ket siak, a Dios, inawagak ti lawag iti Aldaw; ket ti sipnget, inawagak iti Rabii; ket inaramidko daytoy babaen ti balikas ti bilegko, ket naaramid bayat ti panagsaok; ket ti rabii ken ti agsapa ti immuna nga aldaw."
                },
                {
                    "number": 6,
                    "text": "Ket manen, siak, ti Dios, kinunak: Mapaadda koma ti tangatang iti ngato ti danum, ket napasamak, a kas iti sinaok; ket kinunak: Mabingay koma dagiti danum manipud kadagiti danum; ket naaramid;"
                },
                {
                    "number": 7,
                    "text": "Ket siak, a Dios, inaramidko ti tangatang ken biningayko dagiti danum, wen, dagiti dadakkel a danum iti sirok ti tangatang manipud kadagiti danum nga adda iti ngato ti tangatang, ket talaga a kasta a kas iti sinaok."
                },
                {
                    "number": 8,
                    "text": "Ket siak, ti Apo, inawagak ti tangatang iti Langit; ket ti rabii ken ti agsapa ti maikadua nga aldaw."
                },
                {
                    "number": 9,
                    "text": "Ket siak, a Dios, kinunak: Maummong koma dagiti danum iti sirok ti langit iti maymaysa a disso, ket naaramid; ket siak, a Dios, kinunak: Adda koma namaga a daga; ket naaramid."
                },
                {
                    "number": 10,
                    "text": "Ket siak, a Dios, inawagak ti namaga a daga iti Lubong; ken iti pannakaurnong dagiti danum a sangsangkamaysa, inawagak iti Baybay; ket siak, a Dios, a nasayaat amin a banag nga inaramidko."
                },
                {
                    "number": 11,
                    "text": "Ket siak, a Dios, kinunak: Adda koma ruot a lumtuad iti daga, ket maaddaan koma iti bukel dagiti ruot, agbunga koma ti kayo nga agbunga, iti kakikitana, ket agtinnag koma ti bukelna iti daga, ket naaramid a kas iti sinaok."
                },
                {
                    "number": 12,
                    "text": "Ket naaddaan ti daga iti ruot, a tunggal ruot namataud iti bukel a kakikitana, ken nagbunga dagiti kayo, a naaddaan iti bukel iti kakikitana; ket siak, ti Dios, nakitak a nasayaat amin a banag nga inaramidko;"
                },
                {
                    "number": 13,
                    "text": "Ket ti rabii ken ti agsapa ti maikatlo nga aldaw."
                },
                {
                    "number": 14,
                    "text": "Ket siak, a Dios, kinunak: Adda koma lawag iti tangatang ti langit, a mangilasin iti aldaw iti rabii, ket isuda koma dagiti tanda, ken iti panawen, ken kadagiti aldaw, ken kadagiti tawen;"
                },
                {
                    "number": 15,
                    "text": "Ket dagiti koma lawag iti tangatang ti langit ti mangted lawag iti daga; ket naaramid."
                },
                {
                    "number": 16,
                    "text": "Ket siak, a Dios, nangaramidak iti dua a naindaklan a lawag; ti napigpigsa a lawag ti mangituray iti aldaw, ket ti nakapkapsut a lawag ti mangituray iti rabii, ket ti init ti napigpigsa a lawag, ket ti bulan ti nakapkapsut a lawag; ket naaramid met dagiti bituen a maibatay iti balikasko."
                },
                {
                    "number": 17,
                    "text": "Ket siak, a Dios, impuestok ida iti tangatang ti langit a mangted lawag iti daga."
                },
                {
                    "number": 18,
                    "text": "Ket ti init ti mangituray iti aldaw, ken ti bulan ti mangituray iti rabii, ken mangilasin iti lawag iti sipnget; ket siak, a Dios, nakitak a nasayaat amin a banag nga inaramidko;"
                },
                {
                    "number": 19,
                    "text": "Ket ti rabii ken ti agsapa ti maikapat nga aldaw."
                },
                {
                    "number": 20,
                    "text": "Ket siak, a Dios, kinunak: Maikkan koma iti umdas a danum dagiti aggunggunay a parsua nga addaan biag, ken tumatayab a makatayab iti ngato ti daga iti nawaya a tangatang ti langit."
                },
                {
                    "number": 21,
                    "text": "Ket siak, a Dios, pinarsuak dagiti dadakkel a baliena, ken tunggal nabiag a parsua nga aggunggunay, nga adu nga agtaud iti dandanum, iti kakikitada, ken tunggal nagpayak a tumatayab iti kakikitana; ket siak, a Dios, nakitak a nasayaat amin a banag a pinarsuak."
                },
                {
                    "number": 22,
                    "text": "Ket siak, a Dios, binendisionak ida, a kinunak: agbungakayo, ket agpaadukayo, ket punnuenyo ti dandanum iti baybay; ket umadu koma dagiti tumatayab iti daga;"
                },
                {
                    "number": 23,
                    "text": "Ket ti rabii ken ti agsapa ti maikalima nga aldaw."
                },
                {
                    "number": 24,
                    "text": "Ket siak, a Dios, kinunak: Adda koma tumaud iti daga a nabiag a parsua iti kakikitana, baka, ken agkarayam a bambanag, ken ayup iti daga iti kakikitada, ket naaramid;"
                },
                {
                    "number": 25,
                    "text": "Ket siak, a Dios, inaramidko dagiti ayup iti daga iti kakikitada, ken baka iti kakikitada, ken amin nga agkarayam iti daga iti kakikitada; ket siak, a Dios, nakitak a nasayaat amin dagitoy a banag."
                },
                {
                    "number": 26,
                    "text": "Ket siak, a Dios, kinunak iti Bugbugtongko, a kaduak manipud pay idi punganay: Mangaramidta iti tao a kaing-ingasta, a kas iti kalalangata; ket naaramid. Ket siak, a Dios, kinunak: Isuda koma ti mangituray kadagiti lames iti baybay, ken kadagiti tumatayab iti law-ang, ken kadagiti baka, ken kadagiti amin iti daga, ken kadagiti tunggal agkarayam a banag nga agkarayam iti rabaw ti daga."
                },
                {
                    "number": 27,
                    "text": "Ket siak, a Dios, pinarsuak ti tao a kaing-ingasko, iti kaing-ingas ti Bugbugtongko pinarsuak isuna; pinarsuak ti lalaki ken babai."
                },
                {
                    "number": 28,
                    "text": "Ket siak, a Dios, binendisionak ida, ket kinunak kadakuada: Agbungakayo, ket agpaadukayo, ken punnuenyo ti daga, ket parmekenyo, ket iturayanyo dagiti ikan iti baybay, ken tumatayab iti tangatang, ken tunggal banag a nabiag nga aggaraw iti rabaw ti daga."
                },
                {
                    "number": 29,
                    "text": "Ket siak, a Dios, kinunak iti tao: Adtoy, intedko kenka ti tunggal ruot a mangted iti bukel, nga adda iti amin a rabaw ti daga, ken tunggal kayo a mangted iti bunga a kayo a pagtaudan iti bukel; kadakayo agbalinto a taraonyo."
                },
                {
                    "number": 30,
                    "text": "Ken iti tunggal ayup iti lubong, ken tunggal tumatayab iti tangatang, ken iti amin a banag nga agkarayam iti daga, a nangtedak iti biag, addanto maited a nadalus a ruot a taraon; ket naaramid, a kas iti sinaok."
                },
                {
                    "number": 31,
                    "text": "Ket siak, a Dios, nakitak amin a banag nga inaramidko, ket, adtoy, nasayaat unay dagiti amin a banag nga inaramidko; ket ti rabii ken ti agsapa ti maikanem nga aldaw."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Moises 3",
            "data_type": "chapter",
            "chapter_name": "Kapitulo 3",
            "chapter_summary": [
                "Pinarsua ti Dios amin a banag a naespirituan sakbay a nagbalinda a gagangay iti lubong—Pinarsuana ti tao, ti umuna a lasag, iti rabaw ti daga—Katulongan ti lalaki ti babai."
            ],
            "subtitle": [
                "(Hunio–Oktubre 1830)"
            ],
            "verses": [
                {
                    "number": 1,
                    "text": "Kasta ti pannakaileppas ti langit ken ti daga, ken amin dagiti agtaeng kadakuada."
                },
                {
                    "number": 2,
                    "text": "Ket iti maikapito nga aldaw siak, a Dios, inleppasko ti aramidko, ken amin dagiti banag nga inaramidko; ket naginanaak iti maikapito nga aldaw kadagiti amin nga aramidko, ket nalpas amin dagiti banag nga inaramidko, ket siak, a Dios, nakitak a nasayaatda."
                },
                {
                    "number": 3,
                    "text": "Ket siak, a Dios, binendisionak ti maikapito nga aldaw, ken pinasantok daytoy; gapu ta iti daytoy naginanaak kadagiti amin nga aramidko a siak, a Dios, pinarsua ken inaramidko."
                },
                {
                    "number": 4,
                    "text": "Ket ita, adtoy, kunak kenka, a dagitoy ti kaputotan ti langit ken ti daga, idi naparsuada, iti aldaw a siak, ti Apo a Dios, inaramidko ti langit ken ti daga."
                },
                {
                    "number": 5,
                    "text": "Ket tunggal mula iti talon sakbay a naipan iti daga, ken tunggal ruot iti talon sakbay a dimmakkel. Ta siak, ti Apo a Dios, pinarsuak amin a banag, a kas iti nasaokon, a naespirituan, sakbay a nagbalinda a gagangay iti rabaw ti daga. Ta siak, ti Apo a Dios, diak impalubos nga agtudo iti rabaw ti daga. Ken siak, ti Apo a Dios, pinarsuak amin nga annak ti tattao; ken awan pay ti tao a mangsukay iti daga; ta pinarsuak ida iti langit; ket awan pay ti lasag iti daga, wenno iti danum, wenno iti tangatang;"
                },
                {
                    "number": 6,
                    "text": "Ngem siak, ti Apo a Dios, nagsaoak, ket adda danum a pimsuak iti daga, ket sinibuganna ti intero a rabaw ti daga."
                },
                {
                    "number": 7,
                    "text": "Ket siak, ti Apo a Dios, binukelko ti tao manipud iti tapok iti daga, ket pinuyotak ti agongna iti anges ti biag; ket nagbalin a sibibiag a kararua ti tao, ti kaunaan a lasag iti rabaw ti daga, isu met ti immuna a tao; nupay kasta, immuna a naparsua amin a banag; ngem naparsuada a naespirituan ken naaramidda a maibatay iti balikasko."
                },
                {
                    "number": 8,
                    "text": "Ket siak, ti Apo a Dios, minulaak ti minuyongan iti dayaen ti Eden, ket sadiay nga impanko ti tao a binukelko."
                },
                {
                    "number": 9,
                    "text": "Ket manipud iti daga inaramidko siak, ti Apo a Dios, a pagtubuan ti kayo, a gagangay, a makaay-ayo iti imatang ti tao; ket makita ti tao. Ket nagbalin met a nabiag a kararua. Ta naespirituan iti aldaw a panangparsuak iti daytoy; ta nagtalinaed iti lubong a siak, a Dios, nangparsuaak itoy, wen, a kas kadagiti amin a banag nga insaganak nga aramaten ti tao; ket nakita ti tao a nasayaat a taraon. Ket siak, ti Apo a Dios, immulak met ti kayo ti biag iti tengnga ti minuyongan, ken kasta met ti kayo ti pannakaammo iti naimbag ken dakes."
                },
                {
                    "number": 10,
                    "text": "Ket siak, ti Apo a Dios, imbilinko iti karayan nga agturong iti Eden a mangsibug iti minuyongan; ket nabingay manipud dita, ket nagbalin nga uppat ti ulona."
                },
                {
                    "number": 11,
                    "text": "Ket siak, ti Apo a Dios, pinanaganak ti immuna iti Pison, ket sinaknapna ti intero a daga iti Havila, a nangparsuaak siak, ti Apo a Dios, iti adu a balitok;"
                },
                {
                    "number": 12,
                    "text": "Ket napintas ti balitok iti dayta a daga, ket adda bimmalitok a briliante ken bato a karnelia."
                },
                {
                    "number": 13,
                    "text": "Ket Gihon ti nagan ti maikadua a karayan; nga isu met laeng ti nangsakup iti intero a daga ti Etiopia."
                },
                {
                    "number": 14,
                    "text": "Ket Hiddekel ti nagan ti maikatlo a karayan; nga agturong iti daya ti Asiria. Ket Eufrates ti maikapat a karayan."
                },
                {
                    "number": 15,
                    "text": "Ket siak, ti Apo a Dios, innalak ti tao, ket inkabilko iti minuyongan ti Eden, a mangtaripato, ken mangaywan iti daytoy."
                },
                {
                    "number": 16,
                    "text": "Ket siak, ti Apo a Dios, binilinko ti tao, a kinunak: Kadagiti amin a kayo iti minuyongan siwawayaka a mangan,"
                },
                {
                    "number": 17,
                    "text": "Ngem iti kayo ti pannakaammo iti naimbag ken dakes, dikanto mangan, nupay kasta, siwawayaka a mangpili iti kayatmo, ta naited kenka; ngem, laglagipem nga iparitko, ta iti aldaw nga ikakaanmo iti dayta awan duadua a mataykanto."
                },
                {
                    "number": 18,
                    "text": "Ket siak, ti Apo a Dios, kinunak iti Bugbugtongko, a saan a nasayaat nga agmaymaysa ti tao; gapuna, mangaramidak iti kaduana."
                },
                {
                    "number": 19,
                    "text": "Ket manipud iti daga nangbukelak siak, ti Apo a Dios, iti tunggal ayup iti talon, ken tunggal tumatayab iti law-ang; ket binilinko ida nga umasidegda ken ni Adan, ta kitaenda no ania ti yawagna kadakuada; ken nabiagda met nga espiritu; ta siak, a Dios, impuyotko kadakuada ti anges ti biag, ken imbilinko nga ania man ti yawag ni Adan iti tunggal nabiag a parsua, daytanto ti naganda."
                },
                {
                    "number": 20,
                    "text": "Ket inikkan ni Adan ti nagan dagiti amin a dinguen, ken kadagiti tumatayab iti tangatang, ken tunggal ayup iti talon; ngem ken ni Adan, awan ti masarakan a kaduana."
                },
                {
                    "number": 21,
                    "text": "Ket siak, ti Apo a Dios, pinaturogko ni Adan iti narnek; ket naturog, ket nangalaak iti maysa kadagiti paragpagna ket pinaglunitko ti lasag a naggapuanna;"
                },
                {
                    "number": 22,
                    "text": "Ket ti paragpag nga innalak siak, ti Apo a Dios, iti tao, inaramidko a babai, ket intedko iti lalaki."
                },
                {
                    "number": 23,
                    "text": "Ket kinuna ni Adan: Daytoy ammok ita nga isu ti tulang dagiti tulangko, ken lasag ti lasagko; maawaganto iti Babai, gapu ta nagtaud iti lalaki."
                },
                {
                    "number": 24,
                    "text": "Ngarud no panawanto ti lalaki ti ama ken ti inana, ket makitipon iti asawana; ket maymaysadanto a lasag."
                },
                {
                    "number": 25,
                    "text": "Ket agpadpadada a lamulamo, ti lalaki ken ti asawana, ket saanda a nagbain."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Moises 4",
            "data_type": "chapter",
            "chapter_name": "Kapitulo 4",
            "chapter_summary": [
                "No kasano a nagbalin a sairo ni Satanas—Sulisogenna ni Eva—Matnag da Adan ken Eva, ket sumrek ti patay iti lubong."
            ],
            "subtitle": [
                "(Hunio–Oktubre 1830)"
            ],
            "verses": [
                {
                    "number": 1,
                    "text": "Ket siak, ti Apo a Dios, nagsaoak ken ni Moises, a kinunak: Dayta a Satanas, a binilinmo iti nagan ti Bugbugtongko, isu met laeng daydi naggapu iti punganay, ket immay kaniak, a kinunana—Adtoy, adtoyak, ibaonnak, siakto ti anakmo, ket subbotek amin a sangkataw-an, tapno awan ti mapukaw nga uray no maysa a kararua, ket awan duadua nga aramidek, gapuna itdem ti panagraemmo."
                },
                {
                    "number": 2,
                    "text": "Ngem, adtoy, Patpatgek nga Anakko, nga isu ti Patpatgek ken Pilik manipud idi punganay, kinunana kaniak—Ama, maaramid ti pagayatam, ket kukuam ti gloria iti agnanayon."
                },
                {
                    "number": 3,
                    "text": "Gapuna, gapu ta immalsa kaniak ni Satanas, ket pinanggepna a dadaelen ti kinawaya ti tao nga agpili, nga intedko kenkuana, siak, ti Apo a Dios, ken kasta met nga itedko kenkuana ti bilegko; babaen ti bileg ti Bugbugtongko, imbilinko a nasken a mapapanaw;"
                },
                {
                    "number": 4,
                    "text": "Ket nagbalin a Satanas, wen, nga isu ti sairo, ti ama ti amin a kinaulbod, a mangallilaw ken mangbulsek kadagiti tao, ken mangitunda kadakuada a balud iti pagayatanna, a kas iti kaadu dagiti saan a dumngeg iti timekko."
                },
                {
                    "number": 5,
                    "text": "Ket ita narungrungsot ti serpiente ngem iti ania man nga ayup iti talon nga inaramidko, siak, ti Apo a Dios."
                },
                {
                    "number": 6,
                    "text": "Ket inkabil ni Satanas iti puso ti serpiente, (ta adu ti naallukoyna nga umasideg kenkuana), ken kasta met a kinalikagumanna nga allilawen ni Eva, ta dina ammo ti panunot ti Dios, gapuna kinalikagumanna a dadaelen ti lubong."
                },
                {
                    "number": 7,
                    "text": "Ket kinunana iti babai: Wen, kinuna kadi ti Dios—Dika mangan iti ania man a kayo iti minuyongan? (Ket nagsao babaen ti ngiwat ti serpiente.)"
                },
                {
                    "number": 8,
                    "text": "Ket kinuna ti babai iti serpiente: Mabalinmi ti mangan iti bunga dagiti kayo iti minuyongan;"
                },
                {
                    "number": 9,
                    "text": "Ngem iti bunga ti kayo a makitam iti tengnga ti minuyongan, kinuna ti Dios—Dikayo mangan iti dayta, wenno uray no sagidenyo la koma, ta mataykayo."
                },
                {
                    "number": 10,
                    "text": "Ket kinuna ti serpiente iti babai: Awan duadua a saankayo a matay;"
                },
                {
                    "number": 11,
                    "text": "Ta ammo ti Dios nga iti aldaw a mangankayo iti dayta, malukatan dagiti matayo, ket agbalinkayo a kas kadagiti dios, a makaammo iti naimbag ken dakes."
                },
                {
                    "number": 12,
                    "text": "Ket idi makita ti babai a nasayaat a kanen ti kayo, ken kasta met a makaay-ayo a buyaen, ken kayo a makagargari a mamagsirib kenkuana, pimmuros iti bungana, ket nangan, ken kasta met nga inikkanna ti asawana, ket nangan met."
                },
                {
                    "number": 13,
                    "text": "Ket agpadpada a naluktan dagiti matada, ket naammuanda a lamulamoda. Ket nangdaitda iti bulbulong ti igos nga inaramidda a bidangda."
                },
                {
                    "number": 14,
                    "text": "Ket nangngegda ti timek ti Apo a Dios, bayat ti pannagnada iti minuyongan, iti kalamiisan ti aldaw; ket naglemmeng da Adan ken ti asawana iti imatang ti Apo a Dios iti kakaywan iti minuyongan."
                },
                {
                    "number": 15,
                    "text": "Ket siak, ti Apo a Dios, inawagak ni Adan, ket kinunak kenkuana: Sadino ti papanam?"
                },
                {
                    "number": 16,
                    "text": "Ket kinunana: Nangngegko ti timekmo iti minuyongan, ket nagbutengak, gapu ta nakitak a lamulamoak, ket naglemmengak."
                },
                {
                    "number": 17,
                    "text": "Ket siak, ti Apo a Dios, kinunak ken ni Adan: Asino ti nagkuna a lamulamoka? Nanganka kadi iti bunga ti kayo nga imbilinko a dimo kankanen, no kasta awan duadua a matayka?"
                },
                {
                    "number": 18,
                    "text": "Ket kinuna ti lalaki: Ti babai nga intedmo kaniak, ken imbilinmo a nasken nga agtalinaed kaniak, inikkannak iti bunga ti kayo ket nanganak."
                },
                {
                    "number": 19,
                    "text": "Ket siak, ti Apo a Dios, kinunak iti babai: Ania daytoy banag nga inaramidmo? Ket kinuna ti babai: Inallilawnak ti serpiente, ket nanganak."
                },
                {
                    "number": 20,
                    "text": "Ket siak, ti Apo a Dios, kinunak iti serpiente: Gapu ta inaramidmo daytoy mailunodka iti kadagupan dagiti dinguen, ken iti kadagupan ti tunggal ayup iti talon; magnaka babaen ti barukongmo, ket mangankanto iti tapok iti unos ti panagbiagmo;"
                },
                {
                    "number": 21,
                    "text": "Ket pagginnuraenkayonto iti babai, dagiti bukelmo ken dagiti bukelna; ket tarigagayannanto a pis-iten ti ulom, ket tarigagayamto a kagaten ti mukodna."
                },
                {
                    "number": 22,
                    "text": "Iti babai, siak, nga Apo a Dios, kinunak: Paaduekto ti rigatmo ken ti sikogmo. Iti rigat ipasngaymonto dagiti annak, ket agtarigagaykanto iti asawam, ket iturayannakanto."
                },
                {
                    "number": 23,
                    "text": "Ket ken ni Adan, kinunak, siak, nga Apo a Dios: Gapu ta dimngegka iti timek ti asawam, ket nanganka iti bunga ti kayo nga imbilinko kenka, a kinunak—Saankanto a mangan iti dayta, mailunodto ti daga gapu kenka, iti rigat mangankanto kenkuana iti unos ti panagbiagmo."
                },
                {
                    "number": 24,
                    "text": "Sisiit pay, ken ruruot ti maitedto kenka, ket mangankanto kadagiti ruot iti talon."
                },
                {
                    "number": 25,
                    "text": "Mangankanto iti tinapay babaen ti ling-et dayta rupam, agingga iti panagsublim iti daga—ta awan duadua a mataykanto—ta dita ti nagtaudam: ta no nagtaudka iti tapok, agsublikanto met laeng iti tapok."
                },
                {
                    "number": 26,
                    "text": "Ket ninaganan ni Adan ti asawana iti Eva, gapu ta isu ti ina dagiti amin a nabiag; ta kasta ti impanaganko, siak, ti Apo a Dios iti inauna kadagiti amin a babbai, nga adu."
                },
                {
                    "number": 27,
                    "text": "Ken ni Adan, ken kasta met iti asawana, inyaramidak ida, siak, ti Apo a Dios, iti pagan-anay a lalat, ket kinawesak ida."
                },
                {
                    "number": 28,
                    "text": "Ket siak, ti Apo a Dios, kinunak iti Bugbugtongko: Adtoy, agbalin ti tao a kas kadata a makaammo iti nasayaat ken dakes; ket ita itanggayana ti imana ket makiranud met iti kayo ti biag, ket mangan ken agbiag iti agnanayon."
                },
                {
                    "number": 29,
                    "text": "Ngarud siak, ti Apo a Dios, papanawekto manipud iti Minuyongan ti Eden, a mangsukay iti daga a nagtaudanna;"
                },
                {
                    "number": 30,
                    "text": "Ta kas iti kaaddak, siak, ti Apo a Dios, kasta met ti saan a pannakadadael dagiti balikasko, ta no agtaudda iti ngiwatko nasken a matungpalda."
                },
                {
                    "number": 31,
                    "text": "Isu a pinapanawko ti tao, ken inkabilko iti dayaen ti Minuyongan ti Eden, ti kerubin ken ti umap-apuy nga espada, a mangsalaknib iti kayo ti biag."
                },
                {
                    "number": 32,
                    "text": "(Ket dagitoy ti balikas nga insaok ken ni katulongak a Moises, ket pudnoda a kas iti kinapudnok; ket naisaok ida kadakayo. Saluadanyo a di ipakita iti asino man a tao, agingga a bilinenkayo, malaksid kadakuada a mamati. Amen.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Moises 5",
            "data_type": "chapter",
            "chapter_name": "Kapitulo 5",
            "chapter_summary": [
                "Aganak da Adan ken Eva—Mangidaton ni Adan iti sakripisio ken agserbi iti Dios—Maipasngay da Cain ken Abel—Umalsa ni Cain, ad-adda nga ayatenna ni Satanas ngem ti Dios, ket agbalin Manangdadael—Agsaknap ti panagpapatay ken kinadangkes—Naikasaba ti ebanghelio manipud idi punganay."
            ],
            "subtitle": [
                "(Hunio–Oktubre 1830)"
            ],
            "verses": [
                {
                    "number": 1,
                    "text": "Ket napasamak a kalpasan ti panangpapanawko, siak, ti Apo a Dios, kadakuada, a rinugian ni Adan a sukayen ti daga, ken nangituray kadagiti amin nga ayup iti talon, ken nangan iti tinapayna babaen ti ling-et ti mugingna, a kas imbilinko siak nga Apo kenkuana. Ket nagtrabaho, met, ni Eva, ti asawana, a kaduana."
                },
                {
                    "number": 2,
                    "text": "Ket kinainnayat ni Adan ti asawana, ket impasngayanna iti annak a lallaki ken babbai, ket rinugianda ti nagpaadu ken nangpunno iti daga."
                },
                {
                    "number": 3,
                    "text": "Ket manipud iti dayta a kanito, rinugian dagiti lallaki ken babbai nga annak ni Adan ti nagbibingay iti sagdudua iti daga, ken nangsukay iti daga, ken agtaraken iti dinguen, ket naaddaanda met kadagiti annak a lallaki ken babbai."
                },
                {
                    "number": 4,
                    "text": "Ket immawag da Adan ken Eva, ti asawana, iti nagan ti Apo, ket nangngegda ti timek ti Apo manipud iti dana nga agturong iti Minuyongan ti Eden, a nagsao kadakuada, ket saanda a nakita; ta nailaksidda iti imatangna."
                },
                {
                    "number": 5,
                    "text": "Ket binilinna ida, a nasken nga agdayawda iti Apo a Diosda, ken nasken nga idatonda dagiti inauna nga annak dagiti arbanda, a kas daton iti Apo. Ket managtungpal ni Adan kadagiti bilin ti Apo."
                },
                {
                    "number": 6,
                    "text": "Ket kalpasan ti adu nga aldaw nagparang ti anghel ti Apo ken ni Adan, a nagkuna: Apay a mangidatonka kadagiti sakripisio iti Apo? Ket kinuna ni Adan kenkuana: Diak ammo, malaksid no binilinnak ti Apo."
                },
                {
                    "number": 7,
                    "text": "Kalpasanna nagsao ti anghel, a kinunana: Kaarngi daytoy a banag ti panagsakripisio ti Bugbugtong ti Ama, a napno iti parabur ken kinapudno."
                },
                {
                    "number": 8,
                    "text": "Gapuna, aramidem ti amin nga aramidmo iti nagan ti Anak, ket agbabawika ken umawagka iti Dios iti nagan ti Anak a patinayon."
                },
                {
                    "number": 9,
                    "text": "Ket iti dayta nga aldaw bimmaba ti Espiritu Santo ken ni Adan, a nangitugot iti pakaammo ti Ama ken ti Anak, a nagkuna: Siak ti Bugbugtong ti Ama manipud idi punganay, ita ken iti agnanayon, a no matnagka mabalinmo la ti masubbot, ken ti sangkataw-an, nga uray no kasano ti kaaduna."
                },
                {
                    "number": 10,
                    "text": "Ket iti dayta nga aldaw rinaem ni Adan ti Dios ket naparaburan, ket rinugianna ti nagipadto maipanggep kadagiti kaamaan iti daga, a kinunana: Madaydayaw koma ti nagan ti Dios, ta gapu iti panaglabsingko nalukatan dagiti matak, ken maaddaanak iti rag-o iti daytoy a biag, ket manen iti lasag makitakto ti Dios."
                },
                {
                    "number": 11,
                    "text": "Ket nangngeg ni Eva, ti asawana, amin dagitoy a banag ket naragsakan, ket kinunana: No saan a gapu iti panaglabsingmi saankami koma a naaddaan iti bukel, ket pulos koma a dimi naammuan ti naimbag ken dakes, ken ti rag-o iti pannakasubbotmi, ken ti agnanayon a biag nga ited ti Dios kadagiti amin a managtungpal."
                },
                {
                    "number": 12,
                    "text": "Ket dinayaw da Adan ken Eva ti nagan ti Dios, ket impakaammoda amin a banag kadagiti annakda a lallaki ken babbai."
                },
                {
                    "number": 13,
                    "text": "Ket immasideg kadakuada ni Satanas, a kinunana: Anaknak met ti Dios; ket binilinna ida, a kinunana: Saankayo a mamati; ket saanda a namati, ket ad-adda nga impategda ni Satanas ngem ti Dios. Ket nangrugi dagiti tao manipud iti dayta a kanito a nagbalin a nailubongan, nainlasagan, ken nainsairuan."
                },
                {
                    "number": 14,
                    "text": "Ket inawagan ti Apo a Dios dagiti tao babaen ti Espiritu Santo iti amin a lugar ket imbilinna a nasken nga agbabawida;"
                },
                {
                    "number": 15,
                    "text": "Ket kas iti kaadu ti mamati iti Anak, ket agbabawida iti basbasolda, ti maisalakanto; ket kas iti kaadu ti di mamati ken saan nga agbabawi, mailunodto; ket nagaon dagiti balikas iti ngiwat ti Dios a sipapasnek; gapuna nasken a matungpalda."
                },
                {
                    "number": 16,
                    "text": "Ket saan a nagsarday ti yaawag da Adan ken Eva, ti asawana, iti Dios. Ket kinainnayat ni Adan ni Eva nga asawana, ket ininaw ken impasngayna ni Cain, ket kinunana: Inikkannak ti Apo iti lalaki; gapuna saanna nga awaten dagiti balikasna. Ngem adtoy, saan a dimngeg ni Cain, ket kinunana: Asino nga Apo dayta a nasken nga ammuek?"
                },
                {
                    "number": 17,
                    "text": "Ket nagsikog manen ken impasngayna ti kabsatna a ni Abel. Ket dinengngeg ni Abel ti timek ti Apo. Ket ni Abel ti pastor ti karnero, ngem ni Cain ti para sukay iti daga."
                },
                {
                    "number": 18,
                    "text": "Ket ad-adda nga impateg ni Cain ni Satanas ngem ti Dios. Ket binilin ni Satanas, a kinunana: Mangtedka iti daton iti Apo."
                },
                {
                    "number": 19,
                    "text": "Ket iti panaglabas ti panawen napasamak a nagpuros ni Cain iti bunga iti daga ket indatonna iti Apo."
                },
                {
                    "number": 20,
                    "text": "Ket ni Abel, indatonna met dagiti inauna nga annak dagiti arbanna, ken dagiti nalukmeg. Ket impateg ti Apo ni Abel, ken ti datonna;"
                },
                {
                    "number": 21,
                    "text": "Ngem ken ni Cain, ken ti datonna, dina inkankano. Ita ammo daytoy ni Satanas, ket nakaragsakanna. Ket kasta unay ti pungtot ni Cain, ket nagliday ti rupana."
                },
                {
                    "number": 22,
                    "text": "Ket kinuna ti Apo ken ni Cain: Apay nga agpungtotka? Apay a naliday dayta rupam?"
                },
                {
                    "number": 23,
                    "text": "No agaramidka iti nasayaat, maawatkanto. Ngem no agaramidka iti saan a nasayaat, agur-uray ti basol iti ridaw, ket tarigagayan ni Satanas nga alaennaka; ket malaksid no dumngegka kadagiti bilinko, isalakankanto, ket addanto kenka a maibatay iti tarigagaymo. Ket sikanto ti mangituray kenkuana;"
                },
                {
                    "number": 24,
                    "text": "Ta manipud iti daytoy a kanito sikan ti ama dagiti kinaulbodna; maawagankanto iti Manangdadael; ta maysaka met idi sakbay ti lubong."
                },
                {
                    "number": 25,
                    "text": "Ket masaonto iti dumteng a panawen—A namunganay dagitoy makarimon nga aramid ken ni Cain; ta dina inawat ti napatpateg a balakad a nagtaud iti Dios; ket daytoy ti lunod nga ipatawkonto kenka, malaksid no agbabawika."
                },
                {
                    "number": 26,
                    "text": "Ket nagpungtot ni Cain, ket saanen a dimngeg iti timek ti Apo, wenno ken ni Abel, ti kabsatna, a nagna a sililinteg iti sango ti Apo."
                },
                {
                    "number": 27,
                    "text": "Ket nagladingit da Adan ken ti asawana iti sango ti Apo, gapu ken ni Cain ken dagiti kabsatna."
                },
                {
                    "number": 28,
                    "text": "Ket napasamak nga innala ni Cain nga asawa ti maysa kadagiti babbai nga annak ti kabsatna, ket ad-adda nga impatpategda ni Satanas ngem ti Dios."
                },
                {
                    "number": 29,
                    "text": "Ket kinuna ni Satanas ken ni Cain: Isapatam kaniak babaen ti karabukobmo, ket matayka no ibagam; ket isapatam ti ulo dagiti kabsatmo, ken babaen ti sibibiag a Dios, a dida ibaga; ta no ibagada, awan duadua a matayda; ket kastoy tapno saan a maammuan ti amam; ket iti daytoy nga aldaw yawatko ni kabsatmo nga Abel kadagiti imam."
                },
                {
                    "number": 30,
                    "text": "Ket nagsapata ni Satanas ken ni Cain nga aramidenna a maibatay kadagiti bilinna. Ket naaramid amin dagitoy a banag a sililimed."
                },
                {
                    "number": 31,
                    "text": "Ket kinuna ni Cain: Pudno a siak ni Mahan, ti maestro daytoy dakkel a palimed, tapno makapapatayak ken magunggonaanak. Gapuna naawagan ni Cain iti Maestro Mahan, ket nagragsak iti kinadangkesna."
                },
                {
                    "number": 32,
                    "text": "Ket napan ni Cain iti talon, ket kinasao ni Cain ni Abel, ti kabsatna. Ket napasamak a bayat ti kaaddada iti talon, dinuklos ni Cain ni Abel, ti kabsatna, ket pinapatayna."
                },
                {
                    "number": 33,
                    "text": "Ket nagragsak ni Cain iti inaramidna, a kinunana: Nawayaak; awan duadua nga agtinnag dagiti arban ti kabsatko kadagiti imak."
                },
                {
                    "number": 34,
                    "text": "Ket kinuna ti Apo ken ni Cain: Sadino ti yan ni Abel, ti kabsatmo? Ket kinunana: Diak ammo. Siak kadi ti agaywan iti kabsatko?"
                },
                {
                    "number": 35,
                    "text": "Ket kinuna ti Apo: Ania ti inaramidmo? Agpakpakaasi kaniak ti timek ti dara ti kabsatmo manipud iti daga."
                },
                {
                    "number": 36,
                    "text": "Ket ita mailunodka manipud iti daga nga agnganga a mangawat iti dara ti kabsatmo manipud iti imam."
                },
                {
                    "number": 37,
                    "text": "No sukayem ti daga saanto a kumna kenka ti bilegna. Walangwalangkanto ken agpagpagnakanto iti daga."
                },
                {
                    "number": 38,
                    "text": "Ket kinuna ni Cain iti Apo: Sinulisognak ni Satanas gapu kadagiti arban ti kabsatko. Ket nagpungtotak met; ta inawatmo ti datonna ket dimo inawat kaniak; nadagdagsen ti dusak ngem iti kabaelak a lak-amen."
                },
                {
                    "number": 39,
                    "text": "Adtoy pinapanawnak iti daytoy nga aldaw manipud iti imatang ti Apo, ket manipud iti imatangmo aglemmengak; ket agwalangwalangakto ken agpagpagnaakto iti daga; ket mapasamakto, a ti makasarak kaniak papatayennakto, gapu kadagiti basolko, ta saan a mailemmeng dagitoy a banag iti Apo."
                },
                {
                    "number": 40,
                    "text": "Ket siak nga Apo kinunak kenkuana: Asino man a mangpapatay kenka, mamimpito a panagibales ti maipaay kenkuana. Ket siak nga Apo nangikabilak iti pagilasinan ken ni Cain, no saan patayen ti siasino man a makasarak kenkuana."
                },
                {
                    "number": 41,
                    "text": "Ket naisina ni Cain iti imatang ti Apo, ket nagnaed a kaduana ti asawana ken adu kadagiti kabsatna iti daga ti Nod, iti daya ti Eden."
                },
                {
                    "number": 42,
                    "text": "Ket kinainnayat ni Cain ti asawana, ket nagsikog ken impasngayna ni Enoc, ket nangputot pay iti adu nga annak a lallaki ken babbai. Ket nangbangon iti siudad, ket impanaganna iti siudad ti nagan ti anakna, ni Enoc."
                },
                {
                    "number": 43,
                    "text": "Ket ken ni Enoc naipasngay ni Irad, ken sabali pay nga annak a lallaki ken babbai. Ket pinutot ni Irad ni Mahujael, ken sabali pay nga annak a lallaki ken babbai. Ket pinutot ni Mahujael ni Matusael, ken sabali pay nga annak a lallaki ken babbai. Ket pinutot ni Matusael ni Lamec."
                },
                {
                    "number": 44,
                    "text": "Ket nangasawa ni Lamec iti dua; nga Ada ti nagan ti maysa, ket ti nagan ti sabali, Sella."
                },
                {
                    "number": 45,
                    "text": "Ket impasngay ni Ada ni Jabel; isu ti ama dagiti nagnaed kadagiti tolda, ket isuda ti agpaspastor iti baka, ket Jubal ti nagan ti kabsatna a lalaki, nga ama dagiti amin nga agiggem iti arpa ken organo."
                },
                {
                    "number": 46,
                    "text": "Ket ni Sella, impasngayna met ni Tubal Cain, ti mannursuro ti tunggal salamangkero iti gambang ken landok. Ket maawagan ti kabsat ni Tubal Cain iti Naama."
                },
                {
                    "number": 47,
                    "text": "Ket kinuna ni Lamec kadagiti assawana, da Ada ken Sella: Denggenyo ti timekko, dakayo nga assawa ni Lamec, imdenganyo ti sawek; ta pinapatayko ti lalaki a sinugatak, ken ti agtutubo dinangrak."
                },
                {
                    "number": 48,
                    "text": "No maibalesto ni Cain iti mamimpito, awanto ti duadua a mamimpitopulo-ket-pito ni Lamec;"
                },
                {
                    "number": 49,
                    "text": "Ta ken ni Lamec a nakitulag ken ni Satanas, a kas iti wagas ni Cain, a nagbalinanna a Maestro Mahan, maestro dayta naindaklan a palimed nga impaay ni Satanas ken ni Cain; ken ni Irad, nga anak ni Enoc, a nakaammo iti palimedda, nangrugi nga ipalgakna kadagiti annak a lallaki ni Adan;"
                },
                {
                    "number": 50,
                    "text": "Gapuna, iti pungtot ni Lamec, pinapatayna, saan a kas ken ni Cain, iti kabsatna a ni Abel, tapno magunggonaan, ngem pinapatayna gapu iti sapata."
                },
                {
                    "number": 51,
                    "text": "Ta, manipud kadagiti aldaw ni Cain, adda nalimed a kinnunsabo, ket dakes dagiti aramidda, ket ammo ti tunggal tao ti kabsatna."
                },
                {
                    "number": 52,
                    "text": "Gapuna inlunod ti Apo ni Lamec, ken ti balayna, ken amin dagiti nakitulag ken ni Satanas; ta dida tinungpal dagiti bilin ti Dios, ken pinagurada ti Dios, ket saanna nga inwanwan ida, ket makarimon dagiti aramidda, ket rinugianda nga insaknap kadagiti amin a lallaki nga annak ti tattao. Ket naidanon kadagiti amin a lallaki nga annak ti tattao."
                },
                {
                    "number": 53,
                    "text": "Ket saan a nasasao dagitoy a banag kadagiti babbai nga annak ti tattao, gapu ta nasao ni Lamec ti palimed kadagiti assawana, ket sinupringda, ket inwaragawagda dagitoy a banag iti ganggannaet, ket awananda iti pannakipagrikna;"
                },
                {
                    "number": 54,
                    "text": "Gapuna naallilaw ni Lamec, ket napapanaw, ket saan a naisurot kadagiti lallaki nga annak ti tattao, wenno nasken a matay."
                },
                {
                    "number": 55,
                    "text": "Ket kastoy ti panangrugi ti panagturay dagiti aramid iti kasipngetan kadagiti amin a lallaki nga annak ti tattao."
                },
                {
                    "number": 56,
                    "text": "Ket inlunod ti Dios ti daga iti nakaro a panangilunod, ket nakaunget kadagiti nadangkes, kadagiti amin a lallaki nga annak ti tattao nga inaramidna;"
                },
                {
                    "number": 57,
                    "text": "Ta dida dinengngeg ti timekna, wenno pinati ti Bugbugtong nga Anakna, nga isu ti impakdaarna nga umay iti kangitingitan ti panawen, a naisagana manipud pay idi punganay ti lubong."
                },
                {
                    "number": 58,
                    "text": "Ket kastoy ti pannakairugi a maikasaba ti Ebanghelio, manipud idi punganay, a kas impakdaar dagiti nasantuan nga anghel a naibaon manipud iti imatang ti Dios, ken babaen ti bukodna a timek, ken babaen ti sagut ti Espiritu Santo."
                },
                {
                    "number": 59,
                    "text": "Ket kastoy ti pannakapaneknek amin a banag ken ni Adan, babaen ti nasantuan nga alagaden, ken ti naikasaba nga Ebanghelio, ken ti naited a paulog, a nasken nga adda iti lubong, agingga iti paggibusanna; ket kastoy ti napasamak. Amen."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Moises 6",
            "data_type": "chapter",
            "chapter_name": "Kapitulo 6",
            "chapter_summary": [
                "Mangidulin dagiti bukel ni Adan iti libro a pakalaglagipan—Ikasaba dagiti nalinteg nga an-annabona ti panagbabawi—Agpakita ti Dios ken ni Enoc—Ikasaba ni Enoc ti ebanghelio—Naipalgak ken ni Adan ti plano ti pannakaisalakan—Inawatna ti panagbuniag ken ti kinasaserdote."
            ],
            "subtitle": [
                "(Nobiembre–Disiembre 1830)"
            ],
            "verses": [
                {
                    "number": 1,
                    "text": "Ket dinengngeg ni Adan ti timek ti Dios, ket inawaganna dagiti annakna a lallaki nga agbabawi."
                },
                {
                    "number": 2,
                    "text": "Ket kinainnayat manen ni Adan ti asawana, ket nagpasngay iti lalaki, ket pinanagananna ti anakna iti Set. Ket intan-ok ni Adan ti nagan ti Dios; ta kinunana: Inikkannak ti Dios iti sabali pay a bukel, malaksid ken ni Abel, a pinapatay ni Cain."
                },
                {
                    "number": 3,
                    "text": "Ket nagpakita ti Dios ken ni Set, ket saan a simmupring, ngem nangidaton iti maawat a sakripisio, a kas iti kabsatna a ni Abel. Ket kenkuana naipasngay met ti lalaki, ket pinanagananna iti Enos."
                },
                {
                    "number": 4,
                    "text": "Ket kalpasanna rinugian dagitoy a tao nga inawagan ti nagan ti Apo, ket binendisionan ida ti Apo;"
                },
                {
                    "number": 5,
                    "text": "Ket naidulin ti libro a pakalaglagipan, a nakaisuratan, iti pagsasao ni Adan, ta naited kadagiti amin a nagkiddaw iti Dios nga agsurat babaen ti espiritu ti pammaregta;"
                },
                {
                    "number": 6,
                    "text": "Ket kadakuada naisuro dagiti annakda nga agbasa ken agsurat, nga addaan iti pagsasao a natarnaw ken awanan mulit."
                },
                {
                    "number": 7,
                    "text": "Ita daytoy isu met laeng a Kinasaserdote, nga adda idi punganay, addanto met laeng iti panungpalan ti lubong."
                },
                {
                    "number": 8,
                    "text": "Ita daytoy a padto ti insao ni Adan, bayat ti panangtignay kenkuana ti Espiritu Santo, ket indulin dagiti annak ti Dios ti pakasaritaan ti kaamaan. Ket daytoy ti libro dagiti kaputotan ni Adan, a kinunana: Iti aldaw a panangparsua ti Dios iti tao, inaramidna daytoy a kalanglanga ti Dios;"
                },
                {
                    "number": 9,
                    "text": "Iti kalalanga ti bukodna a bagi, lalaki ken babai, pinarsuana ida, ken binendisionanna ida, ket ninagananna ida iti Adan, iti aldaw a pannakaparsuada ket nagbalinda a sibibiag a kararua iti daga iti sakaanan ti Dios."
                },
                {
                    "number": 10,
                    "text": "Ket nagbiag ni Adan iti sangagasut ken tallopulo a tawen, ket nangputot iti maysa a lalaki, a kas kenkuana, a kalanglangana, ket pinanagananna iti Set."
                },
                {
                    "number": 11,
                    "text": "Ket kadagiti aldaw ni Adan, kalpasan ti panangputotna ken ni Set, immabot iti walo-gasut a tawen, ket nangputot iti adu a lallaki ken babbai;"
                },
                {
                    "number": 12,
                    "text": "Ket siam-a-gasut ken tallopulo a tawen ti panawen a panagbiag ni Adan, ket natay."
                },
                {
                    "number": 13,
                    "text": "Nagbiag ni Set iti sangagasut ken lima a tawen, ket pinutotna ni Enos, ket nagipadto iti unos ti panagbiagna, ket insurona ni anakna nga Enos iti wagas ti Dios; gapuna nagipadto met ni Enos."
                },
                {
                    "number": 14,
                    "text": "Ket nagbiag ni Set, kalpasan ti panangputotna ken ni Enos, iti walo-gasut ken pito a tawen, ket nangputot iti adu a lallaki ken babbai."
                },
                {
                    "number": 15,
                    "text": "Ket adu ti annak dagiti tao iti intero a rabaw ti daga. Ket napigsa ti panangituray ni Satanas kadagiti tao kadagidi nga aldaw, ket napno ti puspusoda iti gura; ket manipud sadiay rimsua ti gubgubat ken pannakaisayasay ti dara; ket nagbalin a kabusor ti tao ti kabsatna, iti panangipatungpal iti patay, gapu kadagiti nalimed nga aramid, nga agsapsapul iti bileg."
                },
                {
                    "number": 16,
                    "text": "Siam-a-gasut ken sangapulo-ket-dua a tawen ti dagup ti panagbiag ni Set, ket natay."
                },
                {
                    "number": 17,
                    "text": "Ket nagbiag ni Enos iti siam-a-pulo a tawen, ket pinutotna ni Cainan. Ket rimmuar ni Enos ken dagiti nabati a tao ti Dios manipud iti daga, a maawagan iti Shulon, ket nagtaengda iti naikari a daga, nga inawaganna iti nagan ti anakna, a ninagananna iti Cainan."
                },
                {
                    "number": 18,
                    "text": "Ket nagbiag ni Enos, kalpasan ti panangputotna ken ni Cainan, iti walo-gasut ken sangapulo-ket-lima a tawen, ket nangputot iti adu a lallaki ken babbai. Ket agdagup ti panagbiag ni Enos iti siam-a-gasut ken lima a tawen, ket natay."
                },
                {
                    "number": 19,
                    "text": "Ket nagbiag ni Cainan iti pitopulo-a-tawen, ket pinutotna ni Mahalaleel; ket nagbiag ni Cainan kalpasan ti panangputotna ken ni Mahalalel iti walo-gasut-ken-uppat-a-pulo a tawen, ket nagputot iti lallaki ken babbai. Ket siam-a-gasut-ken-sangapulo a tawen a nagbiag ni Cainan, ket natay."
                },
                {
                    "number": 20,
                    "text": "Ket nagbiag ni Mahalalel iti innem-a-pulo-ket-lima a tawen, ket pinutotna ni Jared; ket nagbiag ni Mahalalel, kalpasan ti panangputotna ken ni Jared, iti walo-gasut-ken-tallopulo a tawen, ket nagputot iti lallaki ken babbai. Ket walo-gasut-ken-siam-a-pulo-ket-lima a tawen a nagbiag ni Mahalalel, ket natay."
                },
                {
                    "number": 21,
                    "text": "Ket nagbiag ni Jared iti sangagasut-ken-innem-a-pulo-ket-dua a tawen, ket pinutotna ni Enoc; ket nagbiag ni Jared, kalpasan ti panangputotna ken ni Enoc, iti walo-gasut-a-tawen, ket nagputot iti lallaki ken babbai. Ket insuro ni Jared ken ni Enoc ti amin a wagas ti Dios."
                },
                {
                    "number": 22,
                    "text": "Ket daytoy ti kapupuon dagiti lallaki nga annak ni Adan, nga anak ti Dios, a nakasao, a mismo, ti Dios."
                },
                {
                    "number": 23,
                    "text": "Ket nangaskasabada iti kinalinteg, ket nagsao ken nagipadtoda, ken inawaganda amin a tao, iti amin a lugar, nga agbabawi; ket naisuro ti pammati kadagiti annak ti tattao."
                },
                {
                    "number": 24,
                    "text": "Ket napasamak a siam-a-gasut-ken-innem-a-pulo-ket-dua a tawen a nagbiag ni Jared, ket natay."
                },
                {
                    "number": 25,
                    "text": "Ket nagbiag ni Enoc iti innem-a-pulo-ket-lima a tawen, ket pinutotna ni Matusalem."
                },
                {
                    "number": 26,
                    "text": "Ket napasamak a nagdaliasat ni Enoc iti daga, kadagiti tao; ket bayat ti panagdaliasatna, bimmaba ti Espiritu ti Dios manipud iti langit ket nagtaeng kenkuana."
                },
                {
                    "number": 27,
                    "text": "Ket nakangngeg iti timek manipud iti langit, a nagkuna: Enoc, anakko, ipadtom kadagitoy a tao, ket kunam kadakuada—Agbabawikayo, ta kastoy ti kuna ti Apo: Makaungetak kadagitoy a tao, ket maiturong kadakuada ti nakaro a pungtotko; ta timmangken ti puspusoda, ken nakuneng a dumngeg dagiti lapayagda, ken saan a makakita dagiti matada iti adayo;"
                },
                {
                    "number": 28,
                    "text": "Ket dagitoy adu a kaputotan, manipud iti daydi aldaw a panangparsuak kadakuada, nasayyasayyada, ket tinallikudandak, ket nagsapulda iti bukodda nga ayo iti kasipngetan; ket iti makarimon nga aramidda nagaramidda iti pammapatay, ket saanda a tinungpal dagiti bilin, nga intedko iti amada, a ni Adan."
                },
                {
                    "number": 29,
                    "text": "Gapuna, kinarianda ti bagbagida, ket, babaen ti sapatada, isuda ti nangikeddeng iti patayda; ket insaganak ti impierno a para kadakuada, no saanda nga agbabawi;"
                },
                {
                    "number": 30,
                    "text": "Ket daytoy ti paulog, nga impaulogko idi punganay ti lubong, manipud iti bukodko a ngiwat, manipud iti pannakabangonna, ken babaen ti ngiwat dagiti katulongak, dagiti ammayo, impaulogko, a kas iti pannakaipaulognanto iti daga, agingga kadagiti ngudona."
                },
                {
                    "number": 31,
                    "text": "Ket idi mangngeg ni Enoc dagitoy a balikas, nagtamed iti daga, iti imatang ti Apo, ket nagsao iti imatang ti Apo, a kinunana: Apay a nasarakak ti panangipateg kadakayo, ket maysaak laeng nga agtutubo, ken kaguradak amin dagiti tao; ta nabuntogak nga agsasao; gapuna siak kadi ti katulongam?"
                },
                {
                    "number": 32,
                    "text": "Ket kinuna ti Apo ken ni Enoc: Mapanka ket aramidem ti kas iti imbilinko kenka, ket awan ti asino man a mangdangran kenka. Luktam dayta ngiwatmo, ket mapnonto, ket pagbaliksenkanto, ta adda kadagiti imak amin a nabiag, ket aramidek ti namnamaek a nasayaat."
                },
                {
                    "number": 33,
                    "text": "Kunam kadagitoy a tao: Pilienyo daytoy nga aldaw, nga agserbi iti Apo a Diosyo a nangaramid kadakayo."
                },
                {
                    "number": 34,
                    "text": "Adtoy adda kadakayo ti Espirituk, gapuna aramidek a nainkalintegan amin a balikasyo, ket umadayo dagiti bantay kadakayo, ken agbaliw ti ayus dagiti karayan; ket agtungpalkayo kaniak, ken siak kadakayo; ngarud surotendak."
                },
                {
                    "number": 35,
                    "text": "Ket nagsao ti Apo ken ni Enoc, ket kinunana kenkuana: Sapsapuam dagiti matam iti pitak, ket bugguam ida, ket makakitaka. Ket inaramidna."
                },
                {
                    "number": 36,
                    "text": "Ket nakitana dagiti espiritu a pinarsua ti Dios; ken nakitana met dagiti banag a saan a makita ti gagangay a mata; ket manipud idin nagwaras ti damag iti adayo a daga: Namataud ti Apo iti mammaltiing kadagiti taona."
                },
                {
                    "number": 37,
                    "text": "Ket napasamak a napan ni Enoc iti daga, kadagiti tao, a nagtakder iti turturod ken kadagiti nangato a lugar, ket nagpukkaw, a nangpaneknek iti maibusor kadagiti aramidda; ket napasugkian amin a tao gapu kenkuana."
                },
                {
                    "number": 38,
                    "text": "Ket immayda a dimngeg kenkuana, kadagiti nangato a lugar, a kinunada kadagiti agaywan iti tolda: Agbatikayo ditoy ket bantayanyo dagiti tolda, bayat ti papanmi sadiay ta kitaenmi ti mammaltiing, ta nagipadto, ket adda datdatlag a banag iti daga; immay ti atap a tao kadatayo."
                },
                {
                    "number": 39,
                    "text": "Ket napasamak idi mangngegda, awan ti tao a nangsagid kenkuana; ta simmallukob ti buteng kadakuada amin a nakangngeg kenkuana; ta nagna a kaduana ti Dios."
                },
                {
                    "number": 40,
                    "text": "Ket inasitgan ti maysa a lalaki, nga agnagan iti Mahija, ket kinunana kenkuana: Ibagam kadakami a silalawag no asinoka, ken no sadino ti naggapuam?"
                },
                {
                    "number": 41,
                    "text": "Ket kinunana kadakuada: Naggapuak iti daga ti Cainan, ti daga dagiti ammak, ti daga ti kinalinteg iti daytoy nga aldaw. Ket insuro kaniak ti amak dagiti amin a wagas ti Dios."
                },
                {
                    "number": 42,
                    "text": "Ket napasamak, a bayat ti panagdaliasatko manipud iti daga ti Cainan, babaen ti baybay iti daya, nakakitaak iti parmata; ket addayta, nakitak dagiti langit, ket nagsao ti Apo kaniak, ket binilinnak; gapuna, para iti daytoy, tapno matungpal ti bilin, isaok dagitoy a balikas."
                },
                {
                    "number": 43,
                    "text": "Ket intuloy ni Enoc ti panagsaona, a kinunana: Ti Apo a nagsao kaniak, isu met laeng ti Dios iti langit, ket isu ti Diosko, ken Diosyo, ket kakabsatkayo, apay a bagbagaanyo ti bagbagiyo, ket tallikudanyo ti Dios iti langit?"
                },
                {
                    "number": 44,
                    "text": "Inaramidna dagiti langit; ti daga ti pagbatbatayanna; ken kukuana ti pamuon. Adtoy, impatakderna, ket imbaonna ti pangen ti tao iti rabawna."
                },
                {
                    "number": 45,
                    "text": "Ket dimteng ti patay kadagiti ammatayo; nupay kasta ammotayo ida, ket saantayo a matallikudan, ket ammotayo pay ti kaunaan ti amin, nga isu ni Adan."
                },
                {
                    "number": 46,
                    "text": "Ta naisurattayon ti libro a pakalaglagipan, a mainugot iti pagtuladan nga inted ti ramay ti Dios; ket naited babaen ti pagsasaotayo."
                },
                {
                    "number": 47,
                    "text": "Ket bayat ti panangisao ni Enoc kadagiti balikas ti Dios, naggarigengen dagiti tao, ket saanda a makatakder iti sangona."
                },
                {
                    "number": 48,
                    "text": "Ket kinunana kadakuada: Gapu ta natnag dayta nga Adan, kastatayo met; ket iti pannakatnagna immay ni patay; ket naikudi a makiranudtayo iti kinaay-ay-ay ken kinakakaasi."
                },
                {
                    "number": 49,
                    "text": "Adtoy immay ni Satanas kadagiti annak ti tattao, ket sinulisogna ida nga agdaydayaw kenkuana; ket nagbalin dagiti tao a nailubongan, nainlasagan, ken simmairo, ket naisinada iti imatang ti Dios."
                },
                {
                    "number": 50,
                    "text": "Ngem impakaammo ti Dios kadagiti ammatayo a nasken nga agbabawi amin a tao."
                },
                {
                    "number": 51,
                    "text": "Ket inawaganna ti amatayo a ni Adan babaen ti bukodna a timek, a kinunana: Siak ti Dios, inaramidko ti lubong, ken tattao sakbay a nagtagilasagda."
                },
                {
                    "number": 52,
                    "text": "Ket kinunana pay kenkuana: No sumurotkayo kaniak, ken denggenyo ti timekko, ket mamatikayo, ket agbabawikayo iti amin a basolyo, ket mabuniagankayo, a kas iti danum, iti nagan ti Bugbugtong nga Anakko, a napno iti parabur ken kinapudno, nga isu ni Jesucristo, ti kakaisuna a nagan a maited iti baba ti langit, umay ti pannakaisalakan kadagiti annak ti tattao, maawatyonto ti sagut ti Espiritu Santo, iti panagdawatyo iti amin a banag iti naganna, ket ania man ti dawatenyo, maitedto kadakayo."
                },
                {
                    "number": 53,
                    "text": "Ket nakisao ti amatayo a ni Adan iti Apo, a kinunana: Apay a nasken nga agbabawi dagiti tao ken mabuniagan iti danum? Ket kinuna ti Apo ken ni Adan: Adtoy pinakawankon ti basolmo iti Minuyongan ti Eden."
                },
                {
                    "number": 54,
                    "text": "Iti kasta nakadanon kadagiti tao iti adayo, a sinubbot ti Anak ti Dios ti sigud a basol, a saan a pangsungbatan dagiti annak ti basol dagiti nagannak, ta awan pay ti basolda manipud iti punganay ti lubong."
                },
                {
                    "number": 55,
                    "text": "Ket nagsao ti Apo ken ni Adan, a kinunana: Gapu ta nainaw dagiti annakmo iti basol, a kas iti panangrugida nga agdakkel, nainawen ti basol iti puspusoda, ket ramananda ti pait, tapno ammoda nga ipateg ti naimbag."
                },
                {
                    "number": 56,
                    "text": "Ket naited kadakuada a mangammo iti naimbag manipud iti dakes; gapuna isuda ti agtignay iti bagbagida, ket intedko kadakayo ti sabali a paglintegan ken bilin."
                },
                {
                    "number": 57,
                    "text": "Gapuna isuroyo kadagiti annakyo, tapno amin a tao, iti sadino man, nasken nga agbabawi, wenno pulos a dida matawid ti pagarian ti Dios, ta awan ti narugit a banag a makapagtaeng sadiay, wenno makapagtaeng iti sidongna; ta, iti pagsasao ni Adan, Tao ti Kinasanto ti naganna, ket Anak ti Tao ti nagan ti Bugbugtongna, nga isu ni Jesucristo, ti nalinteg nga Ukom, nga umayto iti kangitingitan ti panawen."
                },
                {
                    "number": 58,
                    "text": "Ngarud bilinenkayo, nga isuroyo a siwawayawaya dagitoy a banag kadagiti annakyo, a kunayo:"
                },
                {
                    "number": 59,
                    "text": "Gapu iti basol umay ti pannakatnag, pannakatnag a mangyeg iti patay, ket gapu ta naipasngaykayo iti lubong babaen ti danum, ken dara, ken ti espiritu, nga inaramidko, ket isu a nagbalin ti tapok a nabiag a kararua, a kas iti pannakasapul ti pannakaipasngayyo manen iti pagarian ti langit, ti danum, ken iti Espiritu, ket maugasankayo babaen iti dara, nga isu ti dara ti Bugbugtongko; tapno mapasantokayo manipud iti amin a basol, ket nanamenyo dagiti balikas ti agnanayon a biag iti daytoy a lubong, ken ti agnanayon a biag iti umay a lubong, nga isu ti gloria nga awan ti patay;"
                },
                {
                    "number": 60,
                    "text": "Ta babaen ti danum tungpalenyo ti bilin; babaen ti Espiritu maikalintegankayo, ken babaen ti dara mapasantokayo;"
                },
                {
                    "number": 61,
                    "text": "Ngarud naited daytoy a surotenyo; ti kasuratan ti langit; ti Mangliwliwa; dagiti makapatalinaay a banag ti gloria nga awan ti patay; ti kinapudno dagiti amin a banag; a mamagungar kadagiti amin a banag, a mangbibiag kadagiti amin a banag; a makaammo kadagiti amin a banag, ken addaan iti amin a bileg a maibatay iti pagsiriban, kaasi, kinapudno, linteg, ken pangngeddeng."
                },
                {
                    "number": 62,
                    "text": "Ket ita, adtoy, kunak kadakayo: Daytoy ti plano ti pannakaisalakan dagiti amin a tao, babaen ti dara ti Bugbugtongko, nga umayto iti kangitingitan ti panawen."
                },
                {
                    "number": 63,
                    "text": "Ket adtoy, adda pagkakaarngian amin a banag, ket naparsua amin a banag ken naaramid a mangpaneknek kaniak, agpadpada dagiti banag a naindagaan, ken dagiti banag a naespirituan; dagiti banag nga adda iti nangato a langit, ken bambanag nga adda iti daga, ken bambanag nga adda iti uneg ti daga, agpadpada iti ngato ken iti uneg: amin a banag paneknekandak."
                },
                {
                    "number": 64,
                    "text": "Ket napasamak, kalpasan ti pannakisao ti Apo ken ni Adan, ti amatayo, nga immararaw ni Adan iti Apo, ket intayab ti Espiritu ti Apo, ket naipan iti danum, ket naipabatok iti danum, ken nailung-aw iti danum."
                },
                {
                    "number": 65,
                    "text": "Ket kastoy ti pannakabuniagna, ket bimmaba kenkuana ti Espiritu ti Dios, ket kastoy ti pannakaipasngayna iti Espiritu, ket nagungar iti akin-uneg a kinataona."
                },
                {
                    "number": 66,
                    "text": "Ket nangngegna ti timek a nagtaud iti langit, a nagkuna: Mabuniaganka iti apuy, ken iti Espiritu Santo. Daytoy ti kasuratan ti Ama, ken ti Anak, manipud ita ken iti agnanayon;"
                },
                {
                    "number": 67,
                    "text": "Ket adda kenka ti alagadenna nga awan ti aldaw a namunganayanna wenno tawen a paggibusanna, manipud iti kinaagnanayon agingga iti kinaagnanayon."
                },
                {
                    "number": 68,
                    "text": "Adtoy, maysaka kaniak, ti anak ti Dios; ket kastoy nga agbalin koma ti amin nga annakko. Amen."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Moises 7",
            "data_type": "chapter",
            "chapter_name": "Kapitulo 7",
            "chapter_summary": [
                "Mangisuro ni Enoc, idauluanna dagiti tao, ken tignayenna dagiti bantay—Maipasdek ti Siudad ti Zion—Makita ni Enoc iti masakbayan ti yaay ti Anak ti Tao, ti isakripisiona a pannubbot, ken ti pannakapagungar dagiti Santo—Makitana iti masakbayan ti Pannakaisubli, ti Panagtitipon, ti Maikadua a Yaay, ken ti panagsubli ti Zion."
            ],
            "subtitle": [
                "(Disiembre 1830)"
            ],
            "verses": [
                {
                    "number": 1,
                    "text": "Ket napasamak nga intuloy ni Enoc ti bitlana, a kinunana: Adtoy, insuro ni amatayo nga Adan dagitoy a banag, ket adu ti namati ken nagbalin nga annak ti Dios, ken adu ti saan a namati, ket napukawda kadagiti basolda, ket kumitkitada a napnuan buteng, a marigrigatan, iti nakaam-amak a kas-ang ti pungtot ti Dios a maibukbok kadakuada."
                },
                {
                    "number": 2,
                    "text": "Ket manipud iti dayta a kanito rinugian ni Enoc ti nagipadto, a kinunana kadagiti tao, nga: Bayat ti panagdaliasatko, ket nagtakderak iti lugar a Mahuja, ket immararawak iti Apo, adda timek a naggapu iti langit, a nagkuna—Tumaliawka, ket mapanka iti bantay Simeon."
                },
                {
                    "number": 3,
                    "text": "Ket napasamak a timmaliawak ken simmang-atak iti bantay; ket bayat ti panagtakderko iti bantay, nakitak ti panaglukat ti langit, ket nabungonak iti gloria;"
                },
                {
                    "number": 4,
                    "text": "Ket nakitak ti Apo; ket nagtakder iti sangok, ket kinasaonak, a kasla tao a makisarsarita iti sabali, a rupanrupa; ket kinunana kaniak: Kumitaka, ket ipakitak kenka ti lubong ti adu a kaputotan."
                },
                {
                    "number": 5,
                    "text": "Ket napasamak a nakitak ti tanap ti Shum, ket addayta, ti naruay a tao nga agtaeng kadagiti tolda, nga isuda dagiti tao ti Shum."
                },
                {
                    "number": 6,
                    "text": "Ket manen kinuna ti Apo kaniak: Kumitaka; ket kimmitaak iti amianan, ket nakitak dagiti tao ti Canaan, nga agindeg kadagiti tolda."
                },
                {
                    "number": 7,
                    "text": "Ket kinuna ti Apo kaniak: Agipadtoka; ket nagipadtoak, a kinunak: Adtoy dagiti tao ti Canaan, a nagadu, a mapanto makibakal kadagiti tao ti Shum, ket papatayendanto ida tapno naan-anay ti pannakadadaelda; ket bingbingayento dagiti tao ti Canaan ti bagbagida iti daga, ket matikagto ti daga ken saan a maapitan, ket awanto ti sabali a tattao nga agindeg sadiay malaksid dagiti tao ti Canaan;"
                },
                {
                    "number": 8,
                    "text": "Ta adtoy, ilunodto ti Apo ti daga iti nalaus a pudot, ket agtalinaedto iti agnanayon ti pannakatikagna; ket adda kinangisit a dimteng kadagiti amin nga annak ti Canaan, a nakaallilawanda kadagiti amin a tao."
                },
                {
                    "number": 9,
                    "text": "Ket napasamak a kinuna ti Apo kaniak: Kumitaka; ket kimmitaak, ket nakitak ti daga ti Sharon, ken ti daga ti Enoc, ken ti daga ti Omner, ken ti daga ti Heni, ken ti daga ti Sem, ken ti daga ti Haner, ken ti daga ti Hananniha, ken amin dagiti agindeg sadiay;"
                },
                {
                    "number": 10,
                    "text": "Ket kinuna ti Apo kaniak: Mapanka kadagitoy a tao, ket ibagam kadakuada—Agbabawikayo, no saan umayak ket saplitek ida iti lunod, ket mataydanto."
                },
                {
                    "number": 11,
                    "text": "Ket binilinnak a mamuniag iti nagan ti Ama, ken ti Anak, a napno iti parabur ken kinapudno, ken ti Espiritu Santo, a mangipaneknek iti Ama ken iti Anak."
                },
                {
                    "number": 12,
                    "text": "Ket napasamak nga intuloy ni Enoc ti nangawag kadagiti amin a tao, malaksid kadagiti tao ti Canaan, nga agbabawi;"
                },
                {
                    "number": 13,
                    "text": "Ket napigsa ti pammati ni Enoc isu nga indauluanna dagiti tao ti Dios, ket dimteng dagiti kabusorda a makibakal kadakuada; ket nagsao iti balikas ti Apo, ket nagarigenggen ti daga, ken nagkusukos dagiti bantay, a kas maibatay iti bilinna; ket nagbaliw ti turong ti agus ti danum dagiti karayan; ken nangngeg ti ungor dagiti leon iti labes ti langalang; ket nalaus ti buteng amin dagiti pagilian, nakabilbileg ti balikas ni Enoc, ken naindaklan unay ti bileg ti pagsasao nga inted kenkuana ti Dios."
                },
                {
                    "number": 14,
                    "text": "Adda pay limtuad a daga manipud iti tukot ti baybay, ket nalaus ti buteng dagiti kabusor dagiti tao ti Dios, isu a nagtatarayda ken immadayoda ken napanda iti daga a limtuad iti tukot ti baybay."
                },
                {
                    "number": 15,
                    "text": "Ken kasta met dagiti higante iti daga, kimmayakayda; ket naisaknap ti lunod kadagiti amin a tao a nakibakal a maisuppiat iti Dios;"
                },
                {
                    "number": 16,
                    "text": "Ket manipud iti dayta a kanito addan gubgubat ken panagsayasay ti dara kadakuada; ngem immay ti Apo ket nakipagnaed kadagiti taona, ket nagindegda iti kinalinteg."
                },
                {
                    "number": 17,
                    "text": "Nagsaknap iti amin a pagilian ti panagbuteng iti Apo, nadayag unay ti gloria ti Apo, a naiturong kadagiti taona. Ket binendisionan ti Apo ti daga, ket nabendisionanda kadagiti bantay, ken kadagiti nangato a lugar, ken rimmang-ayda."
                },
                {
                    "number": 18,
                    "text": "Ket ninaganan ti Apo dagiti taona iti Zion, gapu ta sangsangkamaysa ti puso ken panunotda, ken nagtaengda iti kinalinteg; ket awan ti nakurapay kadakuada."
                },
                {
                    "number": 19,
                    "text": "Ket intuloy ni Enoc nga inkasaba ti kinalinteg kadagiti tao ti Dios. Ket napasamak iti panawenna, a nangbangon iti siudad a naawagan iti Siudad ti Kinasanto, nga isu ti Zion."
                },
                {
                    "number": 20,
                    "text": "Ket napasamak a nakisao ni Enoc iti Apo; ket kinunana iti Apo: Awan duadua nga agtalinaed ti Zion a natalged iti agnanayon. Ngem kinuna ti Apo ken ni Enoc: Binendisionakon ti Zion, ngem inlunodko dagiti nabati a tao."
                },
                {
                    "number": 21,
                    "text": "Ket napasamak nga impakita ti Apo ken ni Enoc dagiti amin nga agindeg iti daga; ket nakitana, ket naimutektekanna, ti Zion, iti apagkanito, naitayab iti langit. Ket kinuna ti Apo ken ni Enoc: Adtoy agtaengak iti agnanayon."
                },
                {
                    "number": 22,
                    "text": "Ket nakita met ni Enoc dagiti nabati a tao nga isuda dagiti annak ni Adan; ket naglalaok amin a bukel ni Adan malaksid dagiti bukel ni Cain, ta nangisit dagiti bukel ni Cain, ket awan ti lugarda kadakuada."
                },
                {
                    "number": 23,
                    "text": "Ket kalpasan dayta naitayab ti Zion iti langit, nakita ni Enoc, ket naimutektekanna, a simmurot amin kenkuana dagiti pagilian iti daga;"
                },
                {
                    "number": 24,
                    "text": "Ket timmaud dagiti kaputotan kadagiti kaputotan; ket naipangato ni Enoc ken naitag-ay, agingga iti sidong ti Ama, ken ti Anak ti Tao; ket adtoy, adda ti bileg ni Satanas iti intero a daga."
                },
                {
                    "number": 25,
                    "text": "Ket nakitana dagiti anghel a bumabbaba iti langit; ket nakangngeg iti napigsa a timek a nagkuna: Ay-ay, ay-ayto dagiti agindeg iti daga."
                },
                {
                    "number": 26,
                    "text": "Ket nakitana ni Satanas, ket adda dakkel a kawar iti imana, ket dinalungdonganna ti intero a daga iti sipnget; ket kimmita iti ngato ken nagkatawa, ket nagrag-o dagiti anghel ni Satanas."
                },
                {
                    "number": 27,
                    "text": "Ket nakita ni Enoc dagiti anghel a bumabbaba iti langit, a mangipampaneknek iti Ama ken Anak; ket bimmaba ti Espiritu Santo kadagiti adu, ket nakamakam ida ti bileg ti langit a naipan iti Zion."
                },
                {
                    "number": 28,
                    "text": "Ket napasamak a kimmita ti Dios ti langit kadagiti nabati a tao, ket nagsangit; ket pinaneknekan ni Enoc daytoy, a kinunana: Kasano a nagsangit ti langit, ket insibogna ti luana a kas tudo kadagiti bantay?"
                },
                {
                    "number": 29,
                    "text": "Ket kinuna ni Enoc iti Apo: Kasano a makapagsangitkayo, idinto a nasantuankayo, ken manipud iti agnanayon agingga iti agnanayon?"
                },
                {
                    "number": 30,
                    "text": "Ket mabalin kadi a bilangen ti tao dagiti tinukel ti daga, wen, linaklaksa ti daga a kas iti daytoy, saan nga isu ti punganay ti bilang dagiti parsuam; ket naisaknap pay dagiti bilegmo; ngem addaka latta sadiay, ken adda ti sidongmo sadiay; ken nainkalinteganka; manangngaasi ken naasika iti agnanayon;"
                },
                {
                    "number": 31,
                    "text": "Ket innalam ti Zion iti sidongmo, manipud kadagiti amin a parsuam, manipud iti kinaagnanayon agingga iti kinaagnanayon; ket awan malaksid ti kappia, linteg, ken kinapudno ti linaon ti tronom; ket agubbog ti kaasi iti rupam nga awan patinggana; kasano ngarud a makasangitka?"
                },
                {
                    "number": 32,
                    "text": "Kinuna ti Apo ken ni Enoc: Adtoy dagitoy kabsatmo; aramid ida dagiti imak, ket inikkak ida iti sirib, iti aldaw a panangparsuak kadakuada; ken iti Minuyongan ti Eden, inikkak ti tao iti kinawaya nga agpili;"
                },
                {
                    "number": 33,
                    "text": "Ket kinunak kadagiti kabsatmo, ken kasta met a binilinko ida, a nasken nga agpipinnategda, ken nasken a piliendak, nga Amada; ngem adtoy, awan ti panangipategda, ken kagurada ti bukodda a dara;"
                },
                {
                    "number": 34,
                    "text": "Ket indissuorko kadakuada ti apuy ti pungtotko; ket iti kabara ti gurak layusek ida, ta ti nakaro a pungtotko naaronan kadakuada."
                },
                {
                    "number": 35,
                    "text": "Adtoy, siak ti Dios; Tao ti Kinasanto ti naganko; Tao a Mamagbaga ti naganko; ken Awan Inggana ken Agnanayon ti naganko, pay."
                },
                {
                    "number": 36,
                    "text": "Gapuna, maunnatko dagiti imak ket maiggamak amin a pinarsuak; ken madangran met ida ti matak, ket kadagiti amin nga aramid dagiti imak awan ti nakarkaro ti kinadangkesna ngem kadagiti kabsatmo."
                },
                {
                    "number": 37,
                    "text": "Ngem adtoy, maipatawto ti basbasolda iti ulo dagiti ammada; ninto Satanas ti amada, ket nakaay-ay-ayto ti pagbanaganda; ket sangitanto ida ti sibubukel a langit, a kas kadagiti amin nga aramid ti imak; gapuna saan kadi nga agsangit ti langit, a makakita iti panagsagabanto dagitoy?"
                },
                {
                    "number": 38,
                    "text": "Ngem adtoy, dagitoy makitkita maungawdanto kadagiti layus, ken adtoy, ipupukkonto ida; adda pagbaludan nga insaganak a para kadakuada."
                },
                {
                    "number": 39,
                    "text": "Ket dayta pinilik immararaw iti imatangko. Gapuna, sagabaenna ti basbasolda; no la ketdi agbabawida iti aldaw a panagsubli kaniak ti Pinilik, ken agingga iti dayta nga aldaw a panagrigrigatda;"
                },
                {
                    "number": 40,
                    "text": "Gapuna, iti daytoy agsangit ti langit, wen, amin dagiti aramid dagiti imak."
                },
                {
                    "number": 41,
                    "text": "Ket napasamak a nagsao ti Apo ken ni Enoc, ket imbagana ken ni Enoc dagiti aramid dagiti annak ti tattao; gapuna naammuan ni Enoc, ket inamirisna ti kinadangkesda, ken ti kinaay-ay-ayda, ket nagsangit ken inunnatna dagiti takiagna, ket dimmakkel ti pusona a kas iti kinaagnanayon; ket simga dagiti lalaemna; ken nagarigenggen ti amin a kinaagnanayon."
                },
                {
                    "number": 42,
                    "text": "Ket nakita met ni Enoc ni Noe, ken ti kaamaanna; a ti an-annabo dagiti amin nga annak ni Noe nasken a maisalakan iti naindagaan a pannakaisalakan;"
                },
                {
                    "number": 43,
                    "text": "Gapuna nakita ni Enoc a nangbangon ni Noe iti barko; ken napaisem ti Apo iti daytoy, ket iniggamanna iti bukodna nga ima; ngem kadagiti nabati dagiti nadangkes immay ti layus a nangalun-on kadakuada."
                },
                {
                    "number": 44,
                    "text": "Ket iti pannakakita ni Enoc iti daytoy, nakarikna iti saem iti kaungganna, ket sinangitanna dagiti kabsatna, ket kinunana iti langit: Diak kayat ti malinglingay; ngem kinuna ti Apo ken ni Enoc: Liwliwaem dayta pusom, ket agragsakka; ket kumitaka."
                },
                {
                    "number": 45,
                    "text": "Ket napasamak a kimmita ni Enoc; ket manipud ken ni Noe, nakitana dagiti amin a kaamaan iti daga; ket immararaw iti Apo, a kinunana: Kaanonto nga umay ti aldaw ti Apo? Kaanonto nga agsayasay ti dara dagiti Nalinteg, tapno mapasanto amin dagiti malmalday ket maaddaanda iti agnanayon a biag?"
                },
                {
                    "number": 46,
                    "text": "Ket kinuna ti Apo: Itinto kangitingitan ti panawen, kadagiti aldaw ti kinadangkes ken panagibales."
                },
                {
                    "number": 47,
                    "text": "Ket adtoy, nakita ni Enoc ti aldaw a yaay ti Anak ti Tao, a kas iti lasag; ket nagrag-o ti kaungganna, a kinunana: Naitag-ay ti Nalinteg, ket napapatay ti Kordero manipud iti pamuon ti lubong; ket babaen ti pammati addaak iti sidong ti Ama, ket kitaem, adda kaniak ti Zion."
                },
                {
                    "number": 48,
                    "text": "Ket napasamak a kimmita ni Enoc iti daga; ket nangngegna ti timek a naggapu iti tukot daytoy, a nagkuna; Ay-ay, ay-ayak pay, ti ina dagiti tao; nagsagabaak, maldaangak, gapu iti kinadangkes dagiti annakko. Kaanonto nga aginanaak, ken maugasan ti rugit a naimansa kaniak? Kaanonto nga pasantuennak ti Nangparsua kaniak, tapno aginanaak, ket agparang iti rupak ti kinalinteg ti panawen?"
                },
                {
                    "number": 49,
                    "text": "Ket idi nangngeg ni Enoc ti panagleddaang ti daga, nagsangit, ket immararaw iti Apo, a kinunana: O Apo, awan kadin ti asim iti daga? Dimo kadi bendisionan dagiti annak ni Noe?"
                },
                {
                    "number": 50,
                    "text": "Ket napasamak nga intuloy ni Enoc ti immararaw iti Apo, a kinunana: Dawatek kenka, O Apo, iti nagan ti Bugbugtongmo, nga isu ni Jesucristo, nga itdem koma ti kaasim ken ni Noe ken dagiti bukelna, a saanto koman a malayus pay ti daga."
                },
                {
                    "number": 51,
                    "text": "Ket saan a napaidam ti Apo, ket nakitulag ken ni Enoc, ket nagkari kenkuana nga addaan a sapata, a pengdanna dagiti layus; nga awaganna dagiti annak ni Noe;"
                },
                {
                    "number": 52,
                    "text": "Ket nangipaulog iti di mabalbaliwan a paulog, a dagiti nabati kadagiti bukelna kanayonto a masarakan kadagiti pagilian, bayat ti kaadda ti daga;"
                },
                {
                    "number": 53,
                    "text": "Ket kinuna ti Apo: Nagasat dagiti agtaud kadagiti bukel ti Mesias; ta kinunana—Siak ti Mesias, ti Ari ti Zion, ti Bato ti Langit, a nasaknap a kas iti kinaagnanayon; asino man nga umasideg iti ruangan ken umuli kaniak saanto a pulos a matnag; gapuna, nagasat dagiti kinasaok, ta umaydanto nga addaan kadagiti kanta iti agnanayon a rag-o."
                },
                {
                    "number": 54,
                    "text": "Ket napasamak nga immararaw ni Enoc iti Apo, a kinunana: Inton umay ti Anak ti Tao iti lasag, aginananto kadin ti daga? Ikararagko kenka, nga ipakitam kaniak dagitoy a banag."
                },
                {
                    "number": 55,
                    "text": "Ket kinuna ti Apo ken ni Enoc: Kumitaka, ket kimmita ken nakitana ti Anak ti Tao a naitag-ay iti krus, iti wagas dagiti tao;"
                },
                {
                    "number": 56,
                    "text": "Ket nakangngeg iti napigsa a timek; ket nabalengbengan ti langit; ket limdaang amin dagiti parsua ti Dios; ket nagungor ti daga; ket nagkusukos dagiti bato; ket bimmangon dagiti santo, ken nakoronaan iti makanawan ti Anak ti Tao, kadagiti korona ti gloria;"
                },
                {
                    "number": 57,
                    "text": "Ket kas iti kaadu ti espiritu iti pagbaludan ti immay, ket nagtakderda iti makanawan ti Dios; ket naisagana dagiti nabati iti kadena ti sipnget agingga iti panangukom iti naindaklan nga aldaw."
                },
                {
                    "number": 58,
                    "text": "Ket nagsangit manen ni Enoc ket immararaw iti Apo, a kinunana: Kaanonto nga aginana ti daga?"
                },
                {
                    "number": 59,
                    "text": "Ket nakita ni Enoc ti Anak ti Tao nga immuli iti Ama; ket inawaganna ti Apo, a kinunana: Dikanto kadin umay iti daga? Ta agingga a sika ti Dios, ket ammok a sika, ket nagkarika kaniak, ket binilinnak a nasken a dumawatak iti nagan ti Bugbugtongmo; inaramidnak, ken inikkannak iti karbengan iti tronom, ket saan nga iti bagik, ngem babaen ti bukodmo a parabur; gapuna, damagek kenka no saankanton nga umay iti daga."
                },
                {
                    "number": 60,
                    "text": "Ket kinuna ti Apo ken ni Enoc: Kas iti panagbiagko, kasta met ti yaaykonto iti ud-udina nga aldaw, kadagiti aldaw ti kinadangkes ken panagibales, tapno matungpal ti sapata nga inaramidko kadakayo maipanggep kadagiti annak ni Noe;"
                },
                {
                    "number": 61,
                    "text": "Ket dumtengto ti aldaw nga aginana ti daga, ngem sakbay dayta nga aldaw sumipngetto dagiti langit ket abbonganto ti belo ti sipnget ti daga; ket agarigenggento dagiti langit, ken kasta met ti daga; ket adunto a panagrigat ti sagrapen dagiti annak ti tattao, ngem taginayonekto dagiti taok;"
                },
                {
                    "number": 62,
                    "text": "Ket pababaekto ti kinalinteg manipud iti langit; ket ibaonkonto ti kinapudno iti daga, a mangpaneknek iti Bugbugtongko; ti panagungarna manipud kadagiti natay; wen, ken kasta met ti panagungar dagiti amin a tao; ket ti kinalinteg ken kinapudno ti ibilinkonto nga agsaknap iti daga a kas iti layus, a mangummong kadagiti piliek manipud iti uppat a suli ti daga, iti lugar nga isaganak, ti Nasantuan a Siudad, a pakapapigsaan dagiti taok kadagiti lomoda, ken mangur-uray iti panawen a yaayko; ta sadiayto ti tabernakulok, ket maawaganto iti Zion, ti Baro a Jerusalem."
                },
                {
                    "number": 63,
                    "text": "Ket kinuna ti Apo ken ni Enoc: Ket sadiayto ti pagsasarakanyo kadagiti amin a siudadmo, ket awatentayonto ida iti sidongtayo, ket makitadatayonto; ket agsadagtayonto iti tengngedda, ket agsadagdanto met kadagiti tengngedtayo, ket agiinnagektayonto;"
                },
                {
                    "number": 64,
                    "text": "Ket sadiayto ti pagindegak, ket isunto ti Zion, nga aggapunto kadagiti amin a pinarsuak; ket iti uneg ti sangaribu a tawen aginananto ti daga."
                },
                {
                    "number": 65,
                    "text": "Ket napasamak a nakita ni Enoc ti aldaw a yaay ti Anak ti Tao, iti ud-udina nga aldaw, nga agindeg iti daga iti kinalinteg iti uneg ti sangaribu a tawen;"
                },
                {
                    "number": 66,
                    "text": "Ngem sakbay dayta nga aldaw nakakita iti nakaro a panagrigat kadagiti nadangkes; ken nakitana met ti baybay, a nariribuk, ket papaayen ida ti puspuso dagiti tao, a sibubuteng a mangpaspasungad iti panangukom ti Mannakabalin a Dios, a nasken nga umay kadagiti nadangkes."
                },
                {
                    "number": 67,
                    "text": "Ket impakita ti Apo ken ni Enoc dagiti amin a banag, uray pay ti kanibusanan ti lubong; ket nakitana ti aldaw dagiti nalinteg, ti oras ti pannakasubbotda, ket inawatda ti naan-anay a rag-o;"
                },
                {
                    "number": 68,
                    "text": "Ken amin dagiti aldaw ti Zion, kadagiti aldaw ni Enoc, agdagup iti tallo-gasut-ken-innem-a-pulo-ket-lima a tawen."
                },
                {
                    "number": 69,
                    "text": "Ket nagna ni Enoc ken amin dagiti taona a kaduada ti Dios, ket nagindeg iti tengnga ti Zion; ket napasamak a saan a Zion, ta inawat ti Dios iti sidongna; ket manipud idin nagtultuloy ti pagsasao a, Pimmanaw ti Zion."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Moises 8",
            "data_type": "chapter",
            "chapter_name": "Kapitulo 8",
            "chapter_summary": [
                "Agipadto ni Matusalem—Ikasaba da Noe ken dagiti annakna a lallaki ti ebanghelio—Agturay ti nakaro a kinadangkes—Saan a maipangag ti awag ti panagbabawi—Ipaulog ti Dios ti pannakadadael amin a lasag babaen ti Layus."
            ],
            "subtitle": [
                "(Pebrero 1831)"
            ],
            "verses": [
                {
                    "number": 1,
                    "text": "Ket agdagup dagiti aldaw ni Enoc iti uppat a gasut ken tallopulo a tawen."
                },
                {
                    "number": 2,
                    "text": "Ket napasamak a ni Matusalem, ti anak ni Enoc, saan a naala, tapno matungpal dagiti katulagan ti Apo, nga inaramidna ken ni Enoc; ta talaga nga intulagna ken ni Enoc a nasken a bunga ti lomona ni Noe."
                },
                {
                    "number": 3,
                    "text": "Ket napasamak nga impadto ni Matusalem nga agtaud iti lomona amin dagiti pagarian iti daga (manipud ken ni Noe), ket indayawna ti bagina."
                },
                {
                    "number": 4,
                    "text": "Ket dimteng ti dakkel a bisin iti daga, ket inlunod ti Apo ti daga iti nakaro a lunod, ket adu kadagiti agindeg ditoy ti natay."
                },
                {
                    "number": 5,
                    "text": "Ket napasamak a nagbiag ni Matusalem iti sangagasut-ken-walopulo-ket-pito a tawen, ket pinutotna ni Lamec;"
                },
                {
                    "number": 6,
                    "text": "Ket nagbiag ni Matusalem, kalpasan ti panangputotna ken ni Lamec, iti pito-gasut-ken-walopulo-ket-dua a tawen, ket nagputot iti lallaki ken babbai;"
                },
                {
                    "number": 7,
                    "text": "Ket agdagup ti aldaw ni Matusalem iti siam-a-gasut-ken-innem-a-pulo-ket-siam a tawen, ket natay."
                },
                {
                    "number": 8,
                    "text": "Ket nagbiag ni Lamec iti sangagasut-ken-walopulo-ket-dua a tawen, ket nangputot iti lalaki."
                },
                {
                    "number": 9,
                    "text": "Ket ninagananna iti Noe, a kinunana: Liwliwaennatayo daytoy nga anak maipanggep iti trabahotayo ken sukayen dagiti imatayo, gapu iti daga nga inlunod ti Apo."
                },
                {
                    "number": 10,
                    "text": "Ket nagbiag ni Lamec, kalpasan ti panangputotna ken ni Noe, iti lima-gasut-ken-siam-a-pulo-ket-lima a tawen, ket nagputot iti lallaki ken babbai;"
                },
                {
                    "number": 11,
                    "text": "Ket agdagup ti aldaw ni Lamec iti pito-gasut-ken-pitopulo-ket-pito a tawen, ket natay."
                },
                {
                    "number": 12,
                    "text": "Ket agtawen ni Noe iti uppat-a-gasut-ken-limapulo a tawen, ket pinutotna ni Jafet; ket kalpasan ti uppat-a-pulo-ket-dua a tawen pinutotna ni Sem iti ina ni Jafet ket idi agtawen iti lima-gasut pinutotna ni Ham."
                },
                {
                    "number": 13,
                    "text": "Ket dimngeg da Noe ken dagiti annakna a lallaki iti Apo, ket impangagda, ket naawaganda iti annak ti Dios."
                },
                {
                    "number": 14,
                    "text": "Ket idi rugian dagitoy a tao ti agpaadu iti rabaw ti daga, ket nakaipasngayda iti babbai, nakita dagiti lallaki nga annak ti tattao a napintas dagiti annak a babbai, ket inasawada ida, a kas man iti mapilida."
                },
                {
                    "number": 15,
                    "text": "Ket kinuna ti Apo ken ni Noe: Inlako dagiti babbai nga annak dagiti annakmo a lallaki ti bagbagida; ta adtoy naaronan ti pungtotko kadagiti lallaki nga annak ti tattao, ta dida dimngeg iti timekko."
                },
                {
                    "number": 16,
                    "text": "Ket napasamak a nagipadto ni Noe, ken insurona dagiti banag ti Dios, a kas idi punganay."
                },
                {
                    "number": 17,
                    "text": "Ket kinuna ti Apo ken ni Noe: Saan a kanayon a pareggeten ti Espirituk ti tao, ta ammona a matayto amin a lasag; nupay kasta umabotto ti biagna iti sangagasut-ken-duapulo a tawen; ket no saan nga agbabawi dagiti tao, layusekto ida."
                },
                {
                    "number": 18,
                    "text": "Ket adda dagiti higante iti daga kadagidi nga aldaw, ket sinapulda ni Noe tapno papatayenda; ngem adda ti Apo ken ni Noe, ket adda ti bileg ti Apo kenkuana."
                },
                {
                    "number": 19,
                    "text": "Ket inordenan ti Apo ni Noe, iti kas iti urnosna, ket binilinna a mapan ket ipakdaarna ti Ebangheliona kadagiti annak ti tattao, a kas iti naited ken ni Enoc."
                },
                {
                    "number": 20,
                    "text": "Ket napasamak nga inawagan ni Noe dagiti annak ti tattao a nasken nga agbabawida; ngem saanda a dinengngeg dagiti balikasna;"
                },
                {
                    "number": 21,
                    "text": "Ken kasta met, a kalpasan ti pannakangngegda kenkuana, immasidegda kenkuana, a kinunada: Adtoy, dakami ti annak ti Dios; dimi kadi innala iti bagbagimi dagiti babbai nga annak ti tattao? Ken saankami kadi a mangmangan ken umin-inum, ken agasawa ken makiasawa? Ket ipasngayandakami dagiti assawami iti annak, a maingel met a tattao, a kas kadagiti tattao a nagkauna, tattao a naindaklan. Ket saanda a dinengngeg dagiti balikas ni Noe."
                },
                {
                    "number": 22,
                    "text": "Ket nakita ti Dios a kimmaro ti kinadangkes dagiti tao iti daga; ket naitag-ay ti tunggal tao iti arapaap ti pampanunot ti pusona, a dakes laeng ti agtultuloy."
                },
                {
                    "number": 23,
                    "text": "Ket napasamak nga intuloy ni Noe ti nangasaba kadagiti tao, a kinunana: Dumngegkayo, ket denggenyo dagiti balikasko;"
                },
                {
                    "number": 24,
                    "text": "Mamatikayo ket agbabawikayo kadagiti basolyo ket agpabuniagkayo iti nagan ni Jesucristo, ti Anak ti Dios, a kas kadagiti ammatayo, ket awatenyonto ti Espiritu Santo, tapno maipakitayo amin a banag; ket no saanyo nga aramiden daytoy, malayuskayo; nupay kasta saanda a dimngeg."
                },
                {
                    "number": 25,
                    "text": "Ket nagbabawi ni Noe, ket nagpanaas ti pusona iti inaramid ti Apo iti tao iti daga, ket nagbalin a dagensen ti pusona."
                },
                {
                    "number": 26,
                    "text": "Ket kinuna ti Apo: Dadaelek ti tao a pinarsuak, manipud iti rabaw ti daga, agpadpada ti tao ken ti ayup, ken dagiti agkarayam a banag, ken dagiti tumatayab; ta pinagbabawina ni Noe iti panangaramidko kadakuada, ket inaramidko ida; ket immawag kaniak; ta pinanggepda a papatayen."
                },
                {
                    "number": 27,
                    "text": "Ket kastoy ti pannakasarak ni Noe iti parabur iti imatang ti Apo; ta nalinteg a tao ni Noe, ken naan-anay iti kaputotanna; ket nagna a kaduana ti Dios, a kas met kadagiti tallo a lallaki nga annakna, da Sem, Ham, ken Jafet."
                },
                {
                    "number": 28,
                    "text": "Ket nagbalin a dakes ti daga iti imatang ti Dios, ket napno iti kinaranggas."
                },
                {
                    "number": 29,
                    "text": "Ket kimmita ti Dios iti daga, ket, adtoy, nadadael, ta dinadael amin a nabiag ti wagasna iti daga."
                },
                {
                    "number": 30,
                    "text": "Ket kinuna ti Dios ken ni Noe: Dimteng kaniak ti paggibusan ti amin a lasag, ta napno ti daga iti kinaranggas, ket adtoy dadaelek amin a lasag iti daga."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Abraham 1",
            "data_type": "chapter",
            "chapter_name": "Kapitulo 1",
            "chapter_summary": [
                "Dumawat ni Abraham iti bendision ti orden ti patriarka—Idadanes dagiti sinsinan a saserdote iti Caldea—Isalakan isuna ni Jehova—Maamiris dagiti nagtaudan ken gobierno ti Egipto."
            ],
            "book_title": "Ti Libro ni Abraham",
            "subtitle": [
                "Impatarus Manipud iti Papirus, ni Joseph Smith"
            ],
            "verses": [
                {
                    "number": 1,
                    "text": "Iti daga dagiti Caldeos, iti pagtaengan dagiti ammak, siak, ni Abraham, naamirisko a nasken nga agsapulak iti sabali a lugar a pagnaedak;"
                },
                {
                    "number": 2,
                    "text": "Ket, iti pannakaduktalko nga adda dakdakkel a ragsak ken talna ti pakinakem ken talinaayko, dinawatko ti bendision dagiti ammak, ken ti karbengan a pannakaordenko tapno maipatungpalko met laeng daytoy; gapu ta maysaak met a pasurot ti kinalinteg, nga agtarigagay met nga agbalin a maysa a maikkan iti adu a pannakaammo, ken agbalin a nabilbileg a pasurot ti kinalinteg, ken maddaan iti ad-adu a pannakaammo, ken agbalin nga ama ti adu a pagilian, prinsipe ti kappia, ken agtarigagay nga umawat iti panangiwanwan, ken agtungpal kadagiti bilin ti Dios, nagbalinak a nainkalintegan nga agtawid, ti Nangato a Saserdote, nga agiggem iti kalintegan a para kadagiti amma."
                },
                {
                    "number": 3,
                    "text": "Naitalek daytoy kaniak manipud kadagiti amma; naggapu kadagiti amma, manipud idi punganay ti panawen, wen, manipud pay idi punganay, wenno sakbay ti pannakabukel ti daga, agingga iti agdama a panawen, uray pay iti kalintegan ti inauna, wenno ti immuna a tao, nga isu ni Adan, wenno immuna nga ama, agingga kadagiti ammak."
                },
                {
                    "number": 4,
                    "text": "Dinawatko ti pannakadutokko iti Kinasaserdote a maibatay iti pannutok ti Dios kadagiti amma maipanggep kadagiti bukel."
                },
                {
                    "number": 5,
                    "text": "Nalawag a di dinengngeg dagiti ammak, a nangtallikud iti kinalintegda, ken manipud kadagiti nasantuan a bilin nga inted kadakuada ti Apo a Diosda, iti panagdaydayaw kadagiti dios ti pagano, ti timekko;"
                },
                {
                    "number": 6,
                    "text": "Ta naikudi dagiti pusoda nga agaramid iti dakes, ken naiturong a namimpinsan iti didiosen ni Elkena, ken iti dios ni Libna, ken iti dios ni Mamakra, ken iti dios ni Koras, ken iti dios ni Faraon, nga ari ti Egipto;"
                },
                {
                    "number": 7,
                    "text": "Ngarud inturongda ti puspusoda iti sakripisio dagiti pagano iti panangidatonda kadagiti annakda kadagitoy umel a pagrukbaban, ket dida dinengngeg ti timekko, ngem inkagumaanda nga ungawen ti biagko babaen ti ima ti saserdote ni Elkena. Ti saserdote ni Elkena ti saserdote met laeng ni Faraon."
                },
                {
                    "number": 8,
                    "text": "Ita, iti daytoy a panawen kannawidan ti saserdote ni Faraon, ti ari ti Egipto, ti mangidaton iti altar a nabangon iti daga ti Caldea, a pagidatonan kadagitoy karkarna a dios, lallaki, babbai, ken ubbing."
                },
                {
                    "number": 9,
                    "text": "Ket napasamak a nangaramid ti saserdote iti daton iti dios ni Faraon, ken kasta met iti dios ni Sagreel, a kas iti wagas dagiti Egipto. Ita ti init ti dios ni Sagreel."
                },
                {
                    "number": 10,
                    "text": "Uray pay ti panagyaman-panangidaton iti ubing indaton ti saserdote ni Faraon iti altar a nagtakder iti turod a maawagan iti Turod ni Potipar, iti uluanan ti tanap ti Olisem."
                },
                {
                    "number": 11,
                    "text": "Ita, nangidaton daytoy a saserdote iti daytoy nga altar iti tallo a birhen iti naminsan, nga isuda dagiti annak ni Onita, maysa kadagiti mabigbig nga an-annabo a nagtaud a mismo iti lomo ni Ham. Naidaton dagitoy a birhen gapu iti galadda; saanda nga agtamed nga agdaydayaw kadagiti didiosen a naaramid iti kayo wenno bato, ngarud napapatayda iti daytoy nga altar, ket naaramid iti wagas dagiti Egipto."
                },
                {
                    "number": 12,
                    "text": "Ket napasamak a rinanggasandak dagiti saserdote, tapno mapapataydak met, a kas iti inaramidda kadagidiay a birhen iti daytoy nga altar; ken tapno adda pannakaammoyo iti daytoy nga altar, ipakitak kadakayo ti pannakayam-ammo iti panangrugi daytoy a kasuratan."
                },
                {
                    "number": 13,
                    "text": "Naaramid babaen ti pakabuklan ti sekkeg ti kama, a kas kadagiti Caldeos, ket nagtakder iti sango dagiti didiosen da Elkena, Libna, Mamakra, Koras, ken kasta met ti dios a kas iti adda ken ni Faraon, ti Ari ti Egipto."
                },
                {
                    "number": 14,
                    "text": "Tapno adda pamalpalatpatanyo kadagitoy a didiosen, intedko kadakayo ti moda dagiti adda iti ladawan iti rugi, a ti wagas dagiti ladawan ninaganan dagiti Caldeos iti Raleno, a mangiparipirip iti simbolo ti panagsurat."
                },
                {
                    "number": 15,
                    "text": "Ket idi inlayatda dagiti imada kaniak, tapno maidatondak ket ungawenda ti biagko, adtoy, immararawak iti Apo a Diosko, ket dimngeg ken nangikaso ti Apo, ket pinunnonak iti parmata ti Mannakabalin, ket nagtakder iti abayko ti anghel ti imatangna, ket dinagdagusna a winarwaran dagiti pungok;"
                },
                {
                    "number": 16,
                    "text": "Ket naiturong ti timekna kaniak: Abraham, Abraham, adtoy, Jehova ti naganko, ket nangngegka, ket bimmabaak tapno wayawayaanka, ken tapno yadayoka iti balay ti amam, ken kadagiti amin a kabagiam, ket ipanka iti ganggannaet a daga a dimo pay ammo;"
                },
                {
                    "number": 17,
                    "text": "Ket gapu daytoy iti panangikayakayda iti puspusoda kaniak, tapno agdaydayawda iti dios ni Elkena, ken iti dios ni Libna, ken iti dios ni Mamakra, ken iti dios ni Koras, ken iti dios ni Faraon, nga ari ti Egipto; ngarud bimmabaak a mangsarungkar kadakuada, ken mangdadael iti nangilayat iti imana a mangdadael kenka, Abraham, anakko, tapno papatayennaka."
                },
                {
                    "number": 18,
                    "text": "Adtoy, iturongkanto babaen ti imak, ken alaenkanto, tapno itedko kenka ti naganko, nga isu ti Kinasaserdote ti amam, ket adda kenka ti bilegko."
                },
                {
                    "number": 19,
                    "text": "No ania ti adda ken ni Noe addanto met kenka; ngem babaen ti panagserbik maammuanto ti naganko iti daga iti agnanayon, ta siak ti Diosmo."
                },
                {
                    "number": 20,
                    "text": "Adtoy, adda ti Turod ni Potipar iti daga ti Ur, iti Caldea. Ket rinebba ti Apo ti altar ni Elkena, ken dagiti didiosen iti daga, ket awan pangngadua a dinadaelna ida, ket sinaplitna ti saserdote tapno matay; ket adda nakaro a panagleddaang iti Caldea, ken kasta met iti ikub ni Faraon; a nakaiparipiripan ni Faraon nga ari babaen ti naarian a dara,"
                },
                {
                    "number": 21,
                    "text": "Ita daytoy ari ti Egipto an-annabo a nagtaud kadagiti lomo ni Ham, ken nakiranud iti dara dagiti Canaan babaen ti pannakaipasngay."
                },
                {
                    "number": 22,
                    "text": "Manipud iti daytoy a kaputotan ti nagtaudan amin dagiti Egipto, ket kastoy ti pannakataginayon ti dara dagiti Canaan iti daga."
                },
                {
                    "number": 23,
                    "text": "Gapu ta babai ti immuna a nakatakuat iti daga ti Egipto, nga isu ti anak ni Ham, ken anak ni Egiptus, nga iti Caldeano iparipiripna ti Egipto, a mangiparipirip iti maiparit;"
                },
                {
                    "number": 24,
                    "text": "Adda iti uneg ti danum idi maduktalan ti babai ti daga, a kalpasanna nangitaenganna kadagiti annakna a lallaki; ket kastoy, manipud ken ni Ham, immadu dayta a puli a nangtaginayon iti lunod iti daga."
                },
                {
                    "number": 25,
                    "text": "Ita ti immuna a gobierno ti Egipto binangon ni Faraon, ti inauna nga anak a lalaki ni Egiptus, ti babai nga anak ni Ham, ket naipasurot iti wagas ti gobierno ni Ham, a kinapatriarka."
                },
                {
                    "number": 26,
                    "text": "Ni Faraon, gapu ta nalinteg a tao, nangipatakder iti pagarianna ket inukomna a nainsiriban ken nainkalintegan dagiti taona iti unos ti panagbiagna, a sipapasnek a mangsursurot iti wagas nga inrugi dagiti amma kadagiti immuna a kaputotan, kadagiti aldaw ti immuna a panagturay ti kinapatriarka, a kas iti panagturay ni Adan, ken kasta met ni Noe, ti amana, a nangted kenkuana iti bendision ti daga, ken iti bendision ti kinasirib, ngem inlunodna maipanggep iti Kinasaserdote."
                },
                {
                    "number": 27,
                    "text": "Ita, iti pannakairaman ni Faraon iti dayta a kapuonan a dina koma pakaalaan iti kalintegan ti Kinasaserdote, iti laksid ti panagkalikagum ni Faraon a mangala iti kalintegan manipud ken ni Noe, babaen ni Ham, ngarud nayadayo ti amak gapu iti kinapanagrukbabda iti didiosen;"
                },
                {
                    "number": 28,
                    "text": "Ngem aganusak, kalpasan daytoy, a mangbinsabinsa iti panagsasaganad ti tawen manipud kaniak nga agsubli iti pannakairugi ti panagparsua, ta naipaima kaniak dagiti sinurat, nga iggemko ita a panawen."
                },
                {
                    "number": 29,
                    "text": "Ita, kalpasan ti pannakasaplit ti saserdote ni Elkena agingga a natay, dimteng ti pannakatungpal dagidiay a banag a nasao kaniak maipanggep iti daga ti Caldea, a nasken nga addanto panagbisin iti daga."
                },
                {
                    "number": 30,
                    "text": "Kas maibatay agturayto ti panagbisin iti intero a daga ti Caldea, ket naparigat unay ti amak gapu iti bisin, ket nagbabawi iti dakes nga insayangkatna kaniak, a mangungaw iti biagko."
                },
                {
                    "number": 31,
                    "text": "Ngem ti kasuratan dagiti amma, uray pay dagiti patriarka, maipanggep iti kalintegan iti Kinasaserdote, tinaginayon ti Apo a Diosko kadagiti imak; ngarud iti pannakaammo iti rugi ti pannakaparsua, ken kasta met kadagiti planeta, ken kadagiti bituen, kas iti pannakaipakaammoda kadagiti amma, naidulinko agingga iti daytoy nga aldaw, ket ikagumaakto nga isurat ti sumagmamano kadagitoy a banag iti daytoy a kasuratan, para iti pagimbagan dagiti an-annabo a sumarsaruno kaniak."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Abraham 2",
            "data_type": "chapter",
            "chapter_name": "Kapitulo 2",
            "chapter_summary": [
                "Panawan ni Abraham ti Ur tapno mapan iti Canaan—Agparang kenkuana ni Jehova iti Haran—Naikari amin a bendision ti ebanghelio kadagiti bukelna, ken manipud kadagiti bukelna para iti amin—Mapan iti Canaan, ken iti Egipto."
            ],
            "verses": [
                {
                    "number": 1,
                    "text": "Ita imbilin ti Apo a Dios ti panagsaknap ti nakaro a panagbisin iti daga ti Ur, isu a ni Haran, ti kabsatko, natay; ngem ni Tera, ti amak, nagbiag pay laeng iti daga ti Ur, dagiti Caldeos."
                },
                {
                    "number": 2,
                    "text": "Ket napasamak a siak, ni Abraham, innalak nga asawa ni Sarai, ket ni Nahor, a kabsatko, innalana nga asawa ni Milca, nga anak a babai ni Haran."
                },
                {
                    "number": 3,
                    "text": "Ita kinuna ti Apo kaniak: Abraham, pumanawka iti pagiliam, ken kadagiti kabagiam, ken iti balay ti amam, ket mapanka iti daga nga ipakitak kenka."
                },
                {
                    "number": 4,
                    "text": "Ngarud pimmanawak iti daga ti Ur, dagiti Caldeos, tapno mapanak iti daga ti Canaan; ket intugotko ni Lot, ti anak a lalaki ti kabsatko a lalaki, ken ti asawana, ken ni Sarai nga asawak; ken kasta met a simmurot kaniak ti amak, iti daga a ninagananmi iti Haran."
                },
                {
                    "number": 5,
                    "text": "Ket nagsardeng ti panagbisin; ket nagbati ti amak iti Haran ket nagtaeng sadiay, ta adu ti arban iti Haran; ket sinublian manen ti amak ti panagrukbabna kadagiti didiosen, ngarud nagtultuloy iti Haran."
                },
                {
                    "number": 6,
                    "text": "Ngem siak, ni Abraham, ken ni Lot, ti anak a lalaki ti kabsatko a lalaki, nagkararagkami iti Apo, ket nagparang kaniak ti Apo, ket kinunana kaniak: Tumakderka, ket itugotmo ni Lot; ta panggepko a yadayokayo iti Haran, ket aramidenka a ministro a mamaneknek iti naganko iti ganggannaet a daga nga itedkonto kadagiti bukelmo nga agnanayon a kukuada, no dumngegda iti timekko."
                },
                {
                    "number": 7,
                    "text": "Ta siak ti Apo a Diosmo; agtaengak iti langit; ti daga ti pagbatayak; yunnatko ti imak iti baybay, ket tungpalenna ti timekko; bilinek ti angin ken ti apuy nga agbalin a luganko; kunak kadagiti bantay—Pumanawkayo a dagus—ket adtoy, itayab ida ti alipugpog, a kellaat iti apagdarikmat."
                },
                {
                    "number": 8,
                    "text": "Jehova ti naganko, ket ammok ti paggibusan manipud iti pangrugian, ngarud addanto kenka ti imak."
                },
                {
                    "number": 9,
                    "text": "Ket aramidenkanto a dakkel a pagilian, ket bendisionankanto iti awan umasping, ket aramidek ti naganmo a naindaklan iti amin a pagilian, ket sikanto ti bendision kadagiti bukelmo a sumarsaruno kenka, tapno babaen dagiti imada paneknekandanto daytoy a panagserbi ken Kinasaserdote iti amin a pagilian;"
                },
                {
                    "number": 10,
                    "text": "Ket bendisionakto ida babaen ti naganmo; ta kas iti kaadu ti umawat iti daytoy nga Ebanghelio ti maawaganto iti naganmo, ket maibilangdanto kadagiti bukelmo, ket bumangondanto ket bendisionandaka, a kas amada;"
                },
                {
                    "number": 11,
                    "text": "Ket bendisionakto dagiti mangbendision kenka, ket ilunodko dagiti mangilunod kenka; ket kenka (nga isu, iti Kinasaserdotem) ken kadagiti bukelmo (nga isu, iti Kinasaserdotem), ta ikarik nga agtultuloy kenka daytoy a kalintegan, ken kadagiti bukelmo a sumarsaruno (kayatna a sawen, dagiti pudno a bukel, wenno bukel ti bagi) mabendisionanto amin a kaamaan iti daga, a kas iti bendision ti Ebanghelio, nga isuda ti bendision ti pannakaisalakan, a kas iti agnanayon a biag."
                },
                {
                    "number": 12,
                    "text": "Ita, kalpasan ti ipapanaw ti Apo a nakisao kaniak, ket impanawna ti rupana kaniak, kinunak iti pusok: Siaanus a sinapulnaka ti katulongam; ita nasarakankan;"
                },
                {
                    "number": 13,
                    "text": "Imbaonmo ti anghelmo a mangisalakan kaniak kadagiti didiosen ni Elkena, ket aramidek ti kabaelak a dumngeg iti timekmo, ngarud itag-aymo ti katulongam ket pumanaw a sitatalna."
                },
                {
                    "number": 14,
                    "text": "Isu a siak, ni Abraham, pimmanawak a kas iti kinuna kaniak ti Apo, ken ni Lot kaniak; ket siak, ni Abraham, agtawenak iti innem-a-pulo-ket-dua idi pimmanawak iti Haran."
                },
                {
                    "number": 15,
                    "text": "Ket innalak ni Sarai, a nagbalin nga asawak idi addaak idiay Ur, idiay Caldea, ken ni Lot, ti anak ti kabsatko a lalaki, ken amin a taraonmi a naurnongmi, ken amin a kararua a napasurotmi idiay Haran, ket sinurotmi ti dana nga agturong iti daga ti Canaan, ket nagtaengkami kadagiti tolda bayat ti pannagnami;"
                },
                {
                    "number": 16,
                    "text": "Ngarud, kinaagnanayon ti salaknibmi ken ti batomi ken ti salakananmi, bayat ti panagdaliasatmi manipud iti Haran a lumabas iti Jerson, nga agturong iti daga ti Canaan."
                },
                {
                    "number": 17,
                    "text": "Ita siak, ni Abraham, nangbangonak iti altar iti daga ti Jerson, ket nangaramidak iti daton iti Apo, ket inkararagko a mapukaw koman ti bisin iti balay ti amak, tapno saanda a mapukaw."
                },
                {
                    "number": 18,
                    "text": "Kalpasanna limmabaskami iti Jerson babaen ti daga nga agturong iti lugar a Sekem; nga adda iti tanap ti More, ket nakadanonkamin iti nagbedngan ti daga dagiti Canaan, ket nangidatonak iti sakripisio sadiay iti tanap ti More, ket immawagak a siaanep iti Apo, gapu ta nakadanonkamin iti daga daytoy pagilian a managrukbab kadagiti didiosen."
                },
                {
                    "number": 19,
                    "text": "Ket nagparang kaniak ti Apo a kas sungbat dagiti kararagko, ket kinunana kaniak: Kadagiti bukelmo itedkonto daytoy a daga."
                },
                {
                    "number": 20,
                    "text": "Ket siak, ni Abraham, timmakderak manipud iti altar a binangonko para iti Apo, ket inikkatko ket inyakarko iti bantay iti daya ti Betel, ket binangonko ti toldak sadiay, Betel iti laud, ket Ai iti daya; ket sadiay nangbangonak iti sabali nga altar para iti Apo, ket inawagak manen ti nagan ti Apo."
                },
                {
                    "number": 21,
                    "text": "Ket siak, ni Abraham, nagdaliasatak, nga agturong pay laeng iti abagatan; ket nagtultuloy pay laeng ti panagbisin iti daga; ket siak, ni Abraham, inkeddengko ti mapan iti Egipto, nga agpalabas sadiay iti sumagmamano nga aldaw, ta nakaro unay ti panagbisin."
                },
                {
                    "number": 22,
                    "text": "Ket napasamak idi dandaniakon makadanon iti Egipto, kinuna kaniak ti Apo: Adtoy, ni Sarai, nga asawam, makaay-ayo unay a babai a matmatan;"
                },
                {
                    "number": 23,
                    "text": "Ngarud mapasamakto, no makita dagiti Egipto, kunadanto—Isu ti asawana; ket papatayendaka, ngem didanto papatayen; ngarud nasken nga aramiden daytoy a nainsiriban:"
                },
                {
                    "number": 24,
                    "text": "Bay-am a kunana kadagiti Egipto, isu ti kabsatmo a babai, ket agbiagto ti kararuam."
                },
                {
                    "number": 25,
                    "text": "Ket napasamak a siak, ni Abraham, imbagak ken ni Sarai, ti asawak, amin nga imbaga kaniak ti Apo—Ngarud sawem kadakuada, ikararagko kadakayo, sika ti kabsatko a babai, a makapasayaat kaniak a para iti pagimbagam, ket agbiagto ti kararuak gapu kenka."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Abraham 3",
            "data_type": "chapter",
            "chapter_name": "Kapitulo 3",
            "chapter_summary": [
                "Adalen ni Abraham ti maipanggep iti init, bulan, ken dagiti bituen babaen ti Urim ken Tumim—Ipalgak kenkuana ti Apo ti agnanayon a kasasaad dagiti espiritu—Maadalna ti biag sakbay ti yaay iti daga, ti naikudi a pagbanagan, ti Panagparsua, ti pannakapili ti Mannubbot, ken ti maikadua a kasasaad ti tao."
            ],
            "verses": [
                {
                    "number": 1,
                    "text": "Ket siak, ni Abraham, addaanak iti Urim ken Tumim, nga inted kaniak ti Apo a Diosko, idiay Ur dagiti Caldeos;"
                },
                {
                    "number": 2,
                    "text": "Ket nakitak dagiti bituen, a naindaklanda unay, a nakaas-asideg ti maysa kadakuada iti trono ti Dios; ken adu pay ti naindaklan nga asideg iti daytoy;"
                },
                {
                    "number": 3,
                    "text": "Ket kinuna kaniak ti Apo: Dagitoy ti mangiturturay; ket Kolob ti nagan dayta maysa a naindaklan, gapu ta asideg kaniak, ta siak ti Apo a Diosmo: Tinudingak daytoy a mangituray kadagiti amin a maibilang iti maymaysa nga ayo a kas iti dayta pagbatbatayam."
                },
                {
                    "number": 4,
                    "text": "Ket kinuna kaniak ti Apo, babaen ti Urim ken Tumim, nga agtungpal ti Kolob iti wagas ti Apo, maibatay kadagiti oras ken panawenna iti panagpusiposna sadiay; a maysa nga aldaw iti Apo ti maysa a pusiposna, a maibatay iti wagas ti panagbilangna, a sangaribu a tawen a maibatay iti oras a naituding iti dayta pagbatbatayam. Kastoy ti panagbilang iti oras ti Apo, a maibatay iti panagbilang iti Kolob."
                },
                {
                    "number": 5,
                    "text": "Ket kinuna kaniak ti Apo: Ti planeta a nakapkapsut ti lawagna, a nakapkapsut ngem iti dayta mangituray iti aldaw, a kas iti rabii, nangatngato wenno dakdakkel ngem iti pagtaktakderam ti pagibasaran iti panagbilang, ta nabumbuntog nga agpusipos; kastoy ti mapasamak ta adda iti ngato ti daga a pagtaktakderam, ngarud ti panagbilang iti orasna saan a kas iti kaadu dagiti aldawna, ken bulanna, ken tawenna."
                },
                {
                    "number": 6,
                    "text": "Ket kinuna kaniak ti Apo: Ita, Abraham, adda dagitoy dua a kinapudno, adtoy kitaem, naited kenka tapno maammuam no mamin-ano ti panagbilang, ken ti naikudi nga oras, wen, ti naikudi nga oras ti daga a pagtaktakderam, ken ti naikudi nga oras ti naranraniag a naikudi a mangituray iti aldaw, ken ti naikudi nga oras ti nakapkapsut ti lawagna a mangituray iti rabii."
                },
                {
                    "number": 7,
                    "text": "Ita at-atiddog nga oras ti naikudi iti nakapkapsut ti lawagna a maibatay iti panagbilang ngem iti panagbilang iti oras ti daga a pagtaktakderam."
                },
                {
                    "number": 8,
                    "text": "Ket iti kaadda dagitoy dua a kinapudno, adda sabali a kinapudno a mangrimbaw kadakuada, iti kasta, addanto sabali a planeta nga at-atiddog pay ti panagbilang iti oras;"
                },
                {
                    "number": 9,
                    "text": "Ket iti kastoy addanto panagbilang iti oras iti maysa a planeta a mangrimbaw iti sabali, agingga a makadanonka iti Kolob, ta agpannuray ti Kolob iti panagbilang ti Apo iti oras, ta naikudi ti Kolob iti trono ti Dios, a mangituray kadagiti amin a planeta a maibilang iti maymaysa nga ayo a kas iti dayta pagtaktakderam."
                },
                {
                    "number": 10,
                    "text": "Ket naited kenka daytoy a mangammo iti naikudi nga oras dagiti amin a bituen a naikudi a mangted iti lawag, agingga a makaasidegka iti trono ti Dios."
                },
                {
                    "number": 11,
                    "text": "Kastoy siak, ni Abraham, nakisaoak iti Apo, a rupanrupa, a kas iti pannakisao ti maysa a tao iti sabali; ket imbagana kaniak dagiti aramid nga inaramid dagiti imana;"
                },
                {
                    "number": 12,
                    "text": "Ket kinunana kaniak: Anakko, anakko (ket nayunnat dagiti imana), adtoy ipakitak amin kenka dagitoy. Ket sinagidna dagiti matak, ket nakitak dagidiay banag nga inaramid dagiti imana, a nagadu; ket immaduda iti panagkitak, ket diak makita ti pagpatinggaanda."
                },
                {
                    "number": 13,
                    "text": "Ket kinunana kaniak: Daytoy ti Sineha, nga isu ti init. Ken kinunana kaniak: Kokob, nga isu ti bituen. Ken kinunana kaniak: Olea, nga isu ti bulan. Ken kinunana kaniak: Kokaubeam, a mangipasimudaag kadagiti bituen, wenno amin dagiti dadakkel a lawag, nga adda iti law-ang ti langit."
                },
                {
                    "number": 14,
                    "text": "Ket rabii idi ibaga kaniak ti Apo dagitoy a balikas: Paaduenkayonto, ken dagiti sumaruno a bukelmo, a kas kadagitoy; ket no dimo mabilang ti kaadu ti anay, kastanto met ti kaadu dagiti bukelmo."
                },
                {
                    "number": 15,
                    "text": "Ket kinuna kaniak ti Apo: Abraham, ipakitak kenka dagitoy a banag sakbay a mapanka iti Egipto, tapno ipakdaarmo amin dagitoy a balikas."
                },
                {
                    "number": 16,
                    "text": "No adda dua a banag, ket adda nangatngato ngem iti maysa, addanto dagiti nain-indaklan a banag a mangrimbaw kadakuada; ngarud ni Kolob ti kaindaklanan kadagiti amin a nakita a Kokaubeam, gapu ta isu ti kaasitgan kaniak."
                },
                {
                    "number": 17,
                    "text": "Ita, no adda dua a banag, maysa ti nangatngato iti sabali, ket ti bulan adda iti ngatuen ti daga, ngarud nangatngato ngem iti daytoy ti planeta wenno bituen; ket awan ti ipapuso ti Apo a Diosmo nga aramiden ngem iti aramidenna iti daytoy."
                },
                {
                    "number": 18,
                    "text": "Ngem isu a nangaramid iti nain-indaklan a bituen; a kasla, met, no adda dua nga espiritu, ket nasirsirib ti maysa ngem iti sabali, nupay kasta dagitoy dua nga espiritu, iti laksid ti kinasirsirib ti maysa ngem iti sabali, awan ti nanipudanna; addadan idi, awan ti paggibusanda, addadanto latta, ta gnolaumda, wenno agnanayonda."
                },
                {
                    "number": 19,
                    "text": "Ket kinuna kaniak ti Apo: Adda dagitoy dua a kinapudno, nga adda dua nga espiritu, a nasirsirib ti maysa ngem iti sabali; addanto pay sabali a nasirsirib ngem isuda; siak ti Apo a Diosmo, nasirsiribak ngem kadakuada amin."
                },
                {
                    "number": 20,
                    "text": "Nangibaon ti Apo a Diosmo iti anghel a mangwayawaya kenka kadagiti ima ti saserdote ni Elkena."
                },
                {
                    "number": 21,
                    "text": "Agindegak iti tengngada amin; siak ita, ngarud, bimmabaak kenka tapno ipakdaarko kenka dagiti aramid nga inaramid dagiti imak, a nangrimbawan ti siribko kadakuada amin, ta agturayak iti langit iti ngato, ken iti daga iti baba, iti amin a kinasirib ken kinaannad, kadagiti amin a pagsiriban a nakita dagita matam manipud pay idi punganay; bimmabaak idi punganay iti tengnga amin dagiti pagsiriban a nakitamon."
                },
                {
                    "number": 22,
                    "text": "Ita naipakitan ti Apo kaniak, nga Abraham, dagiti kinasirib a nabukel idi sakbay ti lubong; ket maibilang kadagitoy dagiti adu a madaydayaw ken naindaklan;"
                },
                {
                    "number": 23,
                    "text": "Ket nakita ti Dios a nasayaat dagitoy a kararua, ket nagtakder iti tengngada, ket kinunana: Pagbalinekto dagitoy nga agturayko; ta nagtakder iti ummong dagiti espiritu, ket nakitana a nasayaatda; ket kinunana kaniak: Abraham, maysaka kadakuada; napilikan sakbay pay ti pannakaipasngaymo."
                },
                {
                    "number": 24,
                    "text": "Ket nagtakder iti ummong ti maysa kadakuada a kasla Dios, ket kinunana kadagiti adda a kaduana: Bumabatayo, ta adda lugar sadiay, ket alaentayo dagitoy a kasapulan, ket mangaramidtayo iti daga a pagtaengan dagitoy;"
                },
                {
                    "number": 25,
                    "text": "Ket ipaneknektayo kadakuada daytoy, ta kitaentayo no aramidenda amin a banag nga ibilin kadakuada ti Apo a Diosda;"
                },
                {
                    "number": 26,
                    "text": "Ket dagiti agtalinaed iti immuna a kasasaadda manayonandanto; ket dagiti saan nga agtalinaed iti immuna a kasasaadda awanto ti gloriada iti isu met la a pagarian dagiti agtalinaed iti immuna a kasasaadda; ket dagiti agtalinaed iti maikadua a kasasaadda addanto gloria a mainayon iti uloda iti agnanayon nga awan inggana."
                },
                {
                    "number": 27,
                    "text": "Ket kinuna ti Apo: Asino ti ibaonko? Ket adda maysa a simmungbat a kasla Anak ti Tao: Adtoyak, ibaonnak. Ket sabali ti simmungbat a nagkuna: Adtoyak, ibaonnak. Ket kinuna ti Apo: Ibaonko ti immun-una."
                },
                {
                    "number": 28,
                    "text": "Ket nakapungtot ti maikadua, ket saanna a pinagtalinaed ti immuna a kasasaadna; ket iti dayta nga aldaw, adu ti simmurot kenkuana."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Abraham 4",
            "data_type": "chapter",
            "chapter_name": "Kapitulo 4",
            "chapter_summary": [
                "Plinano dagiti Dios ti pannakaparsua ti daga ken amin a nabiag nga agindeg ditoy—Naituding dagiti planoda iti innem nga aldaw a panagparsua."
            ],
            "verses": [
                {
                    "number": 1,
                    "text": "Kalpasanna kinuna ti Apo: Bumabatayo. Ket bimmabada idi punganay, ket isuda, a Dios, inurnos ken binukelda dagiti langit ken ti daga."
                },
                {
                    "number": 2,
                    "text": "Ket awan nagyan ken naliday ti daga, kalpasan ti pannakabukelna, gapu ta awan ti sabali a binukelda no di ti daga; ket sipnget ti nagari iti lungog, ket nagintek ti Espiritu dagiti Dios iti rabaw dagiti dandanum."
                },
                {
                    "number": 3,
                    "text": "Ket kinunada (dagiti Dios): Adda koma lawag; ket nagadda ti lawag."
                },
                {
                    "number": 4,
                    "text": "Ket naawatanda (dagiti Dios) ti lawag, ta naraniag; ket biningayda ti lawag, wenno imbilinda a mabingay, manipud iti kasipngetan."
                },
                {
                    "number": 5,
                    "text": "Ket ninaganan dagiti Dios ti lawag iti Aldaw, ket ti sipnget ninagananda iti Rabii. Ket napasamak a ninagananda iti rabii ti manipud iti sumipnget agingga iti agsapa; ket ninagananda iti aldaw ti manipud iti agsapa agingga iti sumipnget; ket daytoy ti immuna, wenno ti punganay, dayta ninagananda iti aldaw ken rabii."
                },
                {
                    "number": 6,
                    "text": "Ken kinuna pay dagiti Dios: Adda koma tangatang iti ngatuen dagiti dandanum, ket bingayenna dagiti dandanum."
                },
                {
                    "number": 7,
                    "text": "Ket binilin dagiti Dios ti tangatang, tapno bingayenna dagiti danum nga adda iti baba ti tangatang ken dagiti danum nga adda iti ngato ti tangatang; ket naaramid a kasta, a kas iti pannakabilinda."
                },
                {
                    "number": 8,
                    "text": "Ket ninaganan dagiti Dios ti tangatang iti Langit. Ket napasamak a ninagananda iti rabii ti manipud iti sumipnget agingga iti agsapa; ket napasamak a ninagananda iti aldaw ti manipud iti agsapa agingga iti sumipnget; ket daytoy ti maikadua a gundaway a ninagananda iti rabii ken aldaw."
                },
                {
                    "number": 9,
                    "text": "Ket imbilin dagiti Dios, a kinunada: Maurnong koma dagiti danum iti baba ti langit iti maymaysa a lugar, ket ngumato koma ti daga a namaga; ket naaramid a kas iti imbilinda;"
                },
                {
                    "number": 10,
                    "text": "Ket impakdaar dagiti Dios a ti namaga a daga, Daga; ket dagiti naurnong a dandanum, impakdaarda, Dakkel a Dandanum; ket nakita dagiti Dios a natungpalda."
                },
                {
                    "number": 11,
                    "text": "Ket kinuna dagiti Dios: Isaganatayo ti daga a pagtubuan ti ruot; mangparnuay dagiti mula iti bukel; agbunga ti kayo nga agbunga, iti kakikitana, a ti bukelna mangparnuay iti kakikitana iti daga; ket kasta ti naaramid, kas imbilinda."
                },
                {
                    "number": 12,
                    "text": "Ket inurnos dagiti Dios ti daga a pagtubuan ti ruot manipud iti bukelna, ket ti mula agparnuay iti mula manipud iti bukelna, mangparnuay iti bukel a kakikitana; ket agpatubo ti daga iti kayo manipud iti bukelna, nga agbunga, a ti bukelna mamataud laeng iti kalanglangana, iti kakikitana; ket nakita dagiti Dios a natungpalda."
                },
                {
                    "number": 13,
                    "text": "Ket napasamak a binilangda dagiti aldaw; manipud iti sumipnget agingga iti agsapa ninagananda iti rabii; ket napasamak, a ti manipud iti agsapa agingga iti sumipnget ninagananda iti aldaw; ket daytoy ti maikatlo a daras."
                },
                {
                    "number": 14,
                    "text": "Ket binukel dagiti Dios ti lawag iti tangatang ti langit, ket binilinda a mailasin ti aldaw iti rabii; ket inurnosda ida nga agbalin a tanda ken para iti panawen, ken para iti aldaw ken iti tawen;"
                },
                {
                    "number": 15,
                    "text": "Ket inurnosda ida a para kadagiti lawag iti tangatang ti langit a mangted iti lawag iti daga; ket naaramid a kasta."
                },
                {
                    "number": 16,
                    "text": "Ket inurnos dagiti Dios ti dua a dadakkel a lawag, ti naranraniag ti mangituray iti aldaw, ken ti nalidlidem ti mangituray iti rabii; iti nalidlidem a lawag ti nangikaduaanda met kadagiti bituen;"
                },
                {
                    "number": 17,
                    "text": "Ket impuesto ida dagiti Dios iti tangatang ti langit, a mangted iti lawag iti daga, ken mangituray iti aldaw ken iti rabii, ken mangbilin a mangilasin iti lawag manipud iti sipnget."
                },
                {
                    "number": 18,
                    "text": "Ket binuya dagiti Dios dagidiay banag a binilinda agingga a natungpalda."
                },
                {
                    "number": 19,
                    "text": "Ket napasamak a manipud iti sumipnget agingga iti agsapa isu ti rabii; ken napasamak a manipud iti agsapa agingga iti rabii isu ti aldaw; ket dayta ti maikapat a daras."
                },
                {
                    "number": 20,
                    "text": "Ket kinuna dagiti Dios: Isaganatayo dagiti danum a mangparnuay iti umdas nga aggargaraw a parsua nga addaan biag; ken dagiti tumatayab, tapno agtayabda iti ngato ti daga iti nawaya a tangatang ti langit."
                },
                {
                    "number": 21,
                    "text": "Ket insagana dagiti Dios dagiti danum tapno mangparnuayda iti dadakkel a baliena, ken tunggal nabiag a parsua nga aggunay, a patauden dagiti danum ti adu a kas iti kakikitada; ken tunggal nagpayak a tumatayab iti kakikitada. Ket nakita dagiti Dios a natungpalda, ken nasayaat ti planoda."
                },
                {
                    "number": 22,
                    "text": "Ket kinuna dagiti Dios: Bendisionantayo ida, ket ibilintayo nga agbalinda a nabunga ket agpaaduda, ket punnuenda dagiti danum iti baybay wenno dadakkel a dandanum; ken bilinentayo nga agpaadu dagiti tumatayab iti daga."
                },
                {
                    "number": 23,
                    "text": "Ket napasamak a manipud iti sumipnget agingga iti agsapa ti ninagananda iti rabii; ket napasamak a manipud iti agsapa agingga iti sumipnget ti ninagananda iti aldaw; ket dayta ti maikalima a daras."
                },
                {
                    "number": 24,
                    "text": "Ket insagana dagiti Dios ti daga a pagtaudan ti nabiag a parsua iti kakikitana, ayup ken agkarayam a bambanag, ken narungsot a nabiag iti daga iti kakikitada; ket naaramid a kasta, a kas naibaga kadakuada."
                },
                {
                    "number": 25,
                    "text": "Ket inurnos dagiti Dios ti daga a mangparnuay kadagiti narungsot a nabiag iti kakikitada, ken ayup iti kakikitada, ken amin a banag nga agkarayam iti daga iti kakikitada; ket nakita dagiti Dios a natungpalda."
                },
                {
                    "number": 26,
                    "text": "Ket nagnanaming dagiti Dios ket kinunada: Bumabatayo ket mangbukeltayo iti tao a kalanglangatayo, a kaing-ingastayo; ket ikkantayo ida iti panangituray kadagiti ikan iti baybay, ken kadagiti tumatayab iti tangatang, ken kadagiti ayup, ken iti intero a daga, ken kadagiti amin nga agkarayam a banag nga agkarayam iti daga."
                },
                {
                    "number": 27,
                    "text": "Isu a bimmaba dagiti Dios a mangaramid iti tao a kalanglangada, kalanglanga ti Dios ti nangbuklanda kenkuana, lalaki ken babai ti binukelda."
                },
                {
                    "number": 28,
                    "text": "Ket kinuna dagiti Dios: Bendisionantayo ida. Ket kinuna dagiti Dios: Aramidentayo ida a nabunga ket agpaaduda, ken punnuenda ti daga, ken parmekenda, ket iturayanda dagiti ikan iti baybay, ken dagiti tumatayab iti tangatang, ken iti tunggal nabiag a banag nga aggargaraw iti daga."
                },
                {
                    "number": 29,
                    "text": "Ket kinuna dagiti Dios: Adtoy, itedtayo kadakuada ti tunggal mula nga addaan bukel a tumaud iti intero a daga, ken tunggal kayo nga agbunga iti rabawna; wen, ti bunga ti kayo nga agparnuay iti bukel ti itedtayo kadakuada; isu daytoy ti taraonda."
                },
                {
                    "number": 30,
                    "text": "Ken iti tunggal narungsot a nabiag iti daga, ken iti tunggal tumatayab iti tangatang, ken iti tunggal banag nga agkarayam iti daga, adtoy, ikkantayo ida iti biag, ken kasta met nga ikkantayo ida iti tunggal nalangto a mula a kanenda, ket amin dagitoy a banag kastoy ti pannakaurnosda."
                },
                {
                    "number": 31,
                    "text": "Ket kinuna dagiti Dios: Aramidentayo amin a banag nga imbagatayo, ket urnosentayo ida; ket adtoy, agbalindanto a nakatultulnog. Ket napasamak a manipud iti sumipnget agingga iti agsapa ti ninagananda iti rabii; ket napasamak a ti manipud iti agsapa agingga iti sumipnget ti ninagananda iti aldaw; ket imbilangda daytoy a maikanem a daras."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Abraham 5",
            "data_type": "chapter",
            "chapter_name": "Kapitulo 5",
            "chapter_summary": [
                "Malpas dagiti Dios ti panangplanoda a mangparsua kadagiti amin a banag—Ileppasda ti Panagparsua a maibatay kadagiti planoda—Naganan ni Adan dagiti amin a nabiag a parsua."
            ],
            "verses": [
                {
                    "number": 1,
                    "text": "Ket kastoy ti panangileppastayo iti langit ken iti daga, ken amin dagiti pangenda."
                },
                {
                    "number": 2,
                    "text": "Ket kinuna dagiti Dios iti bagbagida: Iti maikapito a daras igibustayo ti trabahotayo, a napagnanamingantayo; ket aginanatayo iti maikapito a daras iti amin nga aramidtayo a kas napagnanamingantayo."
                },
                {
                    "number": 3,
                    "text": "Ket nalpas dagiti Dios iti maikapito a daras, gapu ta iti maikapito a daras aginanada kadagiti aramidda a kas napagnanaminganda (dagiti Dios) iti bagbagida a buklenda; ken pinasantoda. Ket kastoy ti pangngeddengda iti kanito a panagnanamingda iti bagbagida a mangaramid iti langit ken iti daga."
                },
                {
                    "number": 4,
                    "text": "Ket bimmaba dagiti Dios ket binukelda dagitoy a kaputotan ti langit ken ti daga, idi nabukelda iti aldaw a panangbukel dagiti Dios iti daga ken iti langit."
                },
                {
                    "number": 5,
                    "text": "Maibatay iti amin nga imbaga maipanggep iti tunggal mula iti talon sakbay a naipan iti daga, ken tunggal mula iti talon sakbay a nagtubo; ta saan nga impalubos dagiti Dios nga agtudo iti daga idi nagnanaminganda nga aramiden ida, ken saanda a nangbukel iti tao a mangsukay iti daga."
                },
                {
                    "number": 6,
                    "text": "Ngem adda nagpangato nga angep iti daga, ket sinibuganna ti intero a daga."
                },
                {
                    "number": 7,
                    "text": "Ket binukel dagiti Dios ti tao manipud iti tapok iti daga, ket innalada ti espirituna (nga isu, ti espiritu ti tao), ket inlukonda kenkuana; ket pinuyotanda ti agongna iti anges ti biag, ket nagbalin a sibibiag a kararua ti tao."
                },
                {
                    "number": 8,
                    "text": "Ket minulaan dagiti Dios ti minuyongan, iti dayaen ti Eden, ket sadiay ti nangikabilanda iti tao, a nangikkanda iti espiritu iti bagi a binukelda."
                },
                {
                    "number": 9,
                    "text": "Ket manipud iti daga nagpatubo dagiti Dios iti tunggal kayo a makaay-ayo iti panagkita ken nasayaat a taraon; ti kayo ti biag, pay, iti tengnga ti minuyongan, ken ti kayo ti pannakaammo iti naimbag ken dakes."
                },
                {
                    "number": 10,
                    "text": "Adda karayan nga agay-ayus nga aggapu iti Eden, a mangsibug iti minuyongan, ket manipud sadiay nagsasanga ket naaddaan iti uppat nga ulo."
                },
                {
                    "number": 11,
                    "text": "Ket innala dagiti Dios ti tao ket impanda iti Minuyongan ti Eden, a mangparangen ken mangtaripato iti daytoy."
                },
                {
                    "number": 12,
                    "text": "Ket binilin dagiti Dios ti tao, a kinunada: Siwawayaka a mangan iti tunggal kayo iti minuyongan,"
                },
                {
                    "number": 13,
                    "text": "Ngem iti kayo ti pannakaammo iti naimbag ken dakes, saanka a mangan; ta iti aldaw a manganka iti daydiay, awan duadua a matayka. Ita siak, ni Abraham, nakitak a naibasar iti oras ti Apo, a naibasar iti oras ti Kolob, ta di pay naituding dagiti Dios ken ni Adan ti panagbilangna."
                },
                {
                    "number": 14,
                    "text": "Ket kinuna dagiti Dios: Mangaramidtayo iti kadua a katulongan, ta saan a nasayaat nga agmaymaysa ti lalaki, ngarud mangbukeltayo iti kadua a katulongan para kenkuana."
                },
                {
                    "number": 15,
                    "text": "Ket pinaturog dagiti Dios ni Adan iti nargaan; ket naturog, ket inalaanda iti maysa a paragpag, ket pinaglunitda ti lasag a nangalaanda;"
                },
                {
                    "number": 16,
                    "text": "Ket iti paragpag nga innala dagiti Dios iti tao, nangbukelda iti babai, ket intedda iti tao."
                },
                {
                    "number": 17,
                    "text": "Ket kinuna ni Adan: Tulang daytoy dagiti tulangko, ken lasag ti lasagko; ita maawaganto iti Babai, gapu ta nagtaud isuna iti lalaki;"
                },
                {
                    "number": 18,
                    "text": "Ngarud panawanto ti lalaki ti amana ken ti inana, ket makitiponto iti asawana, ket maymaysadanto a lasag."
                },
                {
                    "number": 19,
                    "text": "Ket agpadpadada a lamulamo, ti lalaki ken ti asawana, ket saanda a nagbain."
                },
                {
                    "number": 20,
                    "text": "Ket manipud iti daga nangbukel dagiti Dios iti tunggal narungsot a nabiag iti talon, ken tunggal tumatayab iti tangatang, ket intedda ken ni Adan tapno kitaenda no ania ti ipanaganna kadakuada; ket no ania ti ipanagan ni Adan iti tunggal nabiag a parsua, daytan ti nagbalin a naganda."
                },
                {
                    "number": 21,
                    "text": "Ket inikkan ni Adan iti nagan amin dagiti ayup, kadagiti tumatayab iti tangatang, kadagiti tunggal narungsot nga ayup iti talon; ket para ken ni Adan, addan nakasaraken a kaduana."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "PaKsimile 1",
            "data_type": "figure",
            "book_title": "Paksimile Manipud iti Libro ni Abraham",
            "subtitle": [
                "Bilang 1"
            ],
            "text": [
                "Panangilawlawag",
                "Ladawan 1. Ti Anghel ti Apo.",
                "Ladawan 2. Naipaidda ni Abraham iti altar.",
                "Ladawan 3. Ti managrukbab iti didiosen a saserdote ni Elkena a mangpadpadas a mangited ken ni Abraham a kas sakripisio.",
                "Ladawan 4. Ti altar a pagisakripisiuan dagiti managrukbab iti didiosen a saserdote, a nakatakder iti imatang dagiti dios da Elkena, Libna, Mamakra, Koras, ken Faraon.",
                "Ladawan 5. Ti managrukbab iti didiosen a dios ni Elkena.",
                "Ladawan 6. Ti managrukbab iti didiosen a dios ni Libna.",
                "Ladawan 7. Ti managrukbab iti didiosen a dios ni Mamakra.",
                "Ladawan 8. Ti managrukbab iti didiosen a dios ni Koras.",
                "Ladawan 9. Ti managrukbab iti didiosen a dios ni Faraon.",
                "Ladawan 10. Ni Abraham iti Egipto.",
                "Ladawan 11. Naaramid a mangibagi kadagiti adigi ti langit, kas maawatan dagiti Egipto.",
                "Ladawan 12. Raukeeyang, a mangipaawat iti ilalawa, wenno ti lawag iti ngatuen ti ulotayo; ngem iti daytoy a banag, kas mainugot iti daytoy nga adalen, ipaawat dagiti Egipto a mangipaawat daytoy iti Shaumau, a nangato, wenno ti langit, a mangsungbat iti balikas a Hebreo, a Shaumahyeem."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Paksimile 2",
            "data_type": "figure",
            "book_title": "Paksimile Manipud iti Libro ni Abraham",
            "subtitle": [
                "Bilang 2"
            ],
            "text": [
                "Panangilawlawag",
                "Ladawan 1. Kolob, mangipaawat iti umuna a panagparsua, kaasitgan iti celestial, wenno ti pagnaedan ti Dios. Umuna iti gobierno, ti maudi maipanggep iti rukod ti oras. Ti rukod a maibatay iti panawen ti celestial, a ti panawen ti celestial mangipaawat iti maysa nga aldaw a sangasiko. Ti maysa nga aldaw iti Kolob kaibatoganna ti sangaribu a tawen a maibatay iti rukod daytoy a daga, nga inawagan dagiti Egipto iti Jah-oh-eh.",
                "Ladawan 2. Agtakder iti abay ti Kolob, awagan dagiti Egipto iti Oliblish, nga isu ti sumaruno a kangrunaan a mangiturong iti panagparsua iti asideg ti celestial wenno iti lugar a pagindegan ti Dios; nga agiggem pay iti tulbek ti bileg, maipanggep kadagiti sabali a planeta; kas impalgak ti Dios ken ni Abraham, bayat ti panangidatonna iti sakripisio iti altar, a binangonna a para iti Apo.",
                "Ladawan 3. Naaramid a mangibagi iti Dios, nga agtugtugaw iti tronona, a nakawesan iti bileg ken turay; a nakoronaan iti agnanayon a lawag iti ulona; a mangibagi met iti kangrunaan a Simbulo ti Nasantuan a Kinasaserdote, kas naipalgak ken ni Adan iti Minuyongan ti Eden, kas kada Set, Noe, Melchizedek, Abraham, ken amin dagiti nakaipalgakan ti Kinasaserdote.",
                "Ladawan 4. Dagiti sungbat iti Raukeeyang a balikas iti Hebreo, a mangipaawat iti nalawa, wenno iti law-ang ti langit; numero pay a ladawan, iti Egipto a mangipaawat iti sangaribu; a mangsungbat iti panangrukod iti oras ti Oliblish, a katukad ti Kolob iti panagpusiposna ken iti panagrukod iti orasna.",
                "Ladawan 5. Maawagan iti Egipto iti Enish-go-on-dosh; daytoy ti maysa kadagiti mangituray a planeta pay, ket kuna dagiti Egipto nga isu ti Init, ket bumulbulod iti lawagna iti Kolob babaen ti panangyallatiw ti Kae-e-vanrash, nga isu ti kangrunaan a Tulbek, wenno, iti sabali a pannao, ti mangituray a bileg, a mangituray iti sangapulo-ket-lima a sabsabali pay a planeta wenno bitbituen, a kas met iti Floeese wenno ti Bulan, ti Daga ken ti Init kadagiti tinawen a panagpusiposda. Aggapu ti bileg daytoy a planeta manipud iti panagyallatiw ti Kil-flos-is-es, wenno Hah-ko-kau-beam, dagiti bituen nga ibagian dagiti numero a 22 ken 23, nga umaw-awat iti lawag manipud iti panagpusipos ti Kolob.",
                "Ladawan 6. Ibagianna ti daga iti uppat a sulina.",
                "Ladawan 7. Ibagianna ti Dios nga agtugtugaw iti tronona, a mangipalgak babaen ti langit iti kangrunaan a Simbulo ti Kinasaserdote; a kas, pay, iti pagilasinan iti Espiritu Santo ken ni Abraham, iti langa ti kalapati.",
                "Ladawan 8. Naglaon kadagiti sinurat a saan a mabalin nga ipalgak iti lubong; ngem adda iti Nasantuan a Templo ti Dios.",
                "Ladawan 9. Rumbeng koma a di pay maipalgak iti agdama a panawen.",
                "Ladawan 10. Kasta met laeng.",
                "Ladawan 11. Kasta met laeng. No masarakan ti lubong dagitoy a numero, mabalin latta. Amen.",
                "Dagiti ladawan 12, 13, 14, 15, 16, 17, 18, 19, 20, ken 21 maitedto iti naikari a panawen ti Apo.",
                "Naited ti patarus iti ngato babaen ti kaadda ti kalinteganmi a mangted iti agdama a panawen."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Paksimile 3",
            "data_type": "figure",
            "book_title": "Paksimile Manipud iti Libro ni Abraham",
            "subtitle": [
                "Bilang 3"
            ],
            "text": [
                "Panangilawlawag",
                "Ladawan 1. Ni Abraham nga agtugtugaw iti trono ni Faraon, babaen iti panagraem ti ari, a nakoronaan, a mangibagi iti Kinasaserdote, a kas simbulo ti kangrunaan a Panguluen iti Langit; a nagiggem iti setro ti linteg ken panangukom.",
                "Ladawan 2. Ni Ari Faraon, a naikitikit ti naganna iti ngatuen ti ulona.",
                "Ladawan 3. Mangipaawat ken ni Abraham idiay Egipto a kas naited met iti Ladawan 10 iti Paksimile Bilang 1.",
                "Ladawan 4. Prinsipe ti Faraon, nga Ari ti Egipto, a kas naisurat iti ngatuen ti ulo.",
                "Ladawan 5. Ni Shulem, maysa kadagiti kangrunaan a serbidor ti ari, kas ibagian dagiti kitikit iti ngatuen ti ulona.",
                "Ladawan 6. Ni Olimla, ti tagabo ti prinsipe.",
                "Agikalkalintegan ni Abraham iti pagannurotan ti Astronomia, iti korte ti ari."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Joseph Smith—Mateo 1",
            "data_type": "chapter",
            "chapter_name": "Kapitulo 1",
            "chapter_summary": [
                "Ipadto ni Jesus ti agdidiaya a pannakadadael ti Jerusalem—Ibitlana pay ti maikadua a yaay ti Anak ti Tao, ken ti pannakadadael dagiti nadangkes."
            ],
            "book_title": "Joseph Smith—Mateo",
            "verses": [
                {
                    "number": 1,
                    "text": "Ta kunak kadakayo, a didakton makita manipud ita ken maammuan a siak ti insurat dagiti propeta, agingga a kunayo: Nagasat ti umasideg iti nagan ti Apo, kadagiti ulep iti langit, ken kaduana amin dagiti nasantuan nga anghel. Sa naawatanna dagiti disipulona a nasken nga umay manen iti daga, kalpasan ti pannakaitan-ok ken pannakakoronana iti makanawan ti Dios."
                },
                {
                    "number": 2,
                    "text": "Ket rimmuar ni Jesus, ken pimmanaw iti templo; ket sinurot dagiti disipulona, tapno denggenda, nga agkuna: Maestro, ipakitam kadakami dagiti patakder ti templo, a kas iti nasaom—Maduprakdanto, ket mabatidanto kenka a nakalkaldaang."
                },
                {
                    "number": 3,
                    "text": "Ket kinuna kadakuada ni Jesus: Diyo kadi makita amin dagitoy a banag, ken diyo kadi ida maawatan? Pudno kunak kadakayo, awanto ti mabati ditoy, iti daytoy a templo, a bato iti rabaw ti sabali a dinto maduprak."
                },
                {
                    "number": 4,
                    "text": "Ket pinanawan ida ni Jesus, ket napan iti Bantay ti Olibo. Ket bayat panagtugawna iti Bantay ti Olibo; sinurot dagiti disipulona a sililimed, a kinunada: Ibagam kadakami no kaanonto dagitoy a banag a nasaom maipapan iti pannakadadael ti templo, ken dagiti Hudio; ken ania ti tanda ti yaaymo, ken ti panaggibus ti lubong, wenno ti pannakadadael dagiti nadangkes, nga isu ti panaggibus ti lubong?"
                },
                {
                    "number": 5,
                    "text": "Ket simmungbat ni Jesus, ket kinunana kadakuada: Dumngegkayo tapno awan ti tao a mangallilaw kadakayo;"
                },
                {
                    "number": 6,
                    "text": "Ta adunto ti umay a mangaramat iti naganko, nga agkuna—Siak ni Cristo—ket adunto ti maallilawda;"
                },
                {
                    "number": 7,
                    "text": "Ket iturongdakayonto tapno agrigat, ket papatayendakayonto, ket kaguradakayonto dagiti amin a pagilian, gapu iti naganko;"
                },
                {
                    "number": 8,
                    "text": "Kalpasanna adunto ti mapasakitan, ket liputandanto ti tunggal maysa, ket kaguradanto ti tunggal maysa;"
                },
                {
                    "number": 9,
                    "text": "Ket adunto ti lumtuad a sinsinan propeta, ket adunto ti allilawenda;"
                },
                {
                    "number": 10,
                    "text": "Ket gapu ta rumimrimbaw ti kinamanagbasol, adunto ti lumamiis ti panagayatna;"
                },
                {
                    "number": 11,
                    "text": "Ngem ti agtalinaed a natibker ken saan a parimbawan, isudanto ti maisalakan."
                },
                {
                    "number": 12,
                    "text": "No, ngarud, makitayonto ti makarimon nga aramid iti panagladingit, a nasao ni Daniel a propeta, a maipanggep iti pannakadadael ti Jerusalem, agtakderkayonto iti nasantuan a lugar; isu a makabasa maawatanna koma."
                },
                {
                    "number": 13,
                    "text": "Ket agkamang koma dagiti adda iti Juda kadagiti bantay;"
                },
                {
                    "number": 14,
                    "text": "Pumanaw koma ti adda iti tuktok ti balay, ket saan nga agsubli a mangala iti ania man iti balayna;"
                },
                {
                    "number": 15,
                    "text": "Wenno ti adda iti talon a mangsubli kadagiti lupotna;"
                },
                {
                    "number": 16,
                    "text": "Ket ay-ay pay dagiti addaan anak, ken dagiti agpasuso kadagita nga aldaw;"
                },
                {
                    "number": 17,
                    "text": "Ngarud, ikararagyo iti Apo a saan koma nga iti panawen ti lam-ek ti pannagnayo, wenno iti aldaw a Panaginana;"
                },
                {
                    "number": 18,
                    "text": "Ta, kadagitanto nga aldaw, nakaronto ti panagrigat dagiti Hudio, ken kadagiti agindeg iti Jerusalem, dagiti saan pay a napnapan iti Israel, a mangibagi iti Dios, manipud iti punganay ti pagarianda agingga iti daytoy a kanito; saan, wenno iti kaano man a makapanto pay iti Israel."
                },
                {
                    "number": 19,
                    "text": "Amin dagiti banag a pasamakenda pangrugian laeng dagiti pagladingitan a dumtengto kadakuada."
                },
                {
                    "number": 20,
                    "text": "Ket malaksid no mayababa dagidiay nga aldaw, awanto kadakuada ti maisalakan; ngem para iti pagimbagan dagiti napili, a maibatay iti katulagan, mayababanto dagidiay nga aldaw."
                },
                {
                    "number": 21,
                    "text": "Adtoy, imbagak kadakayo dagitoy a banag maipanggep kadagiti Hudio; ket manen, kalpasan dagiti parikut kadagidiay nga aldaw a dumteng iti Jerusalem, no asinonto man ti agkuna kadakayo, Imutektekan, adtoy ni Cristo, wenno dita, diyo patpatien;"
                },
                {
                    "number": 22,
                    "text": "Ta kadagidiay nga aldaw addanto met dagiti agparang a sinsinan a Cristo, ken sinsinan a propeta, ket agipakitadanto iti adu a tanda ken pagsidsiddaawan, tapno iti kasta, no mabalin, allilawendanto dagiti napili, dagiti napili a maibatay iti katulagan."
                },
                {
                    "number": 23,
                    "text": "Adtoy, ibagak dagitoy a banag kadakayo para iti pagimbagan dagiti napili; ken kasta met a makangngegkayonto iti gubgubat, ken damdamag iti gubat; kitaenyo a saankayo a mariribukan, ta mapasamakto amin dagiti imbagak kadakayo; ngem saan pay a kanibusanan."
                },
                {
                    "number": 24,
                    "text": "Adtoy, naibagakon kadakayo idi;"
                },
                {
                    "number": 25,
                    "text": "Gapuna, no kunadanto kadakayo: Adtoy, adda iti disierto; saankayo a mapan: Adtoy, adda iti nalimed a siled; saankayo a mamati;"
                },
                {
                    "number": 26,
                    "text": "Ta iti isisingising ti lawag ti agsapa iti daya, ket agsaknap ti lawagna uray pay iti laud, ket saknapenna ti intero a daga, kastanto met ti yaay ti Anak ti Tao."
                },
                {
                    "number": 27,
                    "text": "Ket ita ipakitak kadakayo ti pangngarig. Adtoy, sadino man ti yan ti bangkay, sadiay, ti paguummongan dagiti agila; kastanto met ti panaguummong dagiti pilik iti uppat a suli ti daga."
                },
                {
                    "number": 28,
                    "text": "Ket makangngegdanto iti gubgubat, ken damdamag iti gubgubat."
                },
                {
                    "number": 29,
                    "text": "Adtoy agsaoak para iti pagimbagan dagiti pilik; ta addanto tumakder a pagilian a mangsuppiat iti sabali a pagilian, ken pagarian a mangsuppiat iti sabali a pagarian; addanto bisin, ken angol, ken ginggined, iti lugar dagiti addaan sagubanit."
                },
                {
                    "number": 30,
                    "text": "Ket manen, gapu iti yaadunto ti basbasol, lumamiisto ti panagayat dagiti tao; ngem isu a di parimbawan, isunto ti maisalakan."
                },
                {
                    "number": 31,
                    "text": "Ket manen, maikasabanto iti intero a lubong daytoy Ebanghelio ti Pagarian, para iti saksi ti amin a pagilian, sa umayton ti kanibusanan, wenno ti pannakadadael dagiti nadangkes;"
                },
                {
                    "number": 32,
                    "text": "Ket manen ti makarimon nga aramid ti panagladingit, a sinao ni Daniel a propeta, matungpalto."
                },
                {
                    "number": 33,
                    "text": "Ket kalpasan a dagus ti riribuk kadagidiay nga aldaw, agsipngetto ti init, ket saanto nga ited ti bulan ti lawagna, ken agtinnagto dagiti bituen manipud iti langit, ket madayyegto ti bileg ti langit."
                },
                {
                    "number": 34,
                    "text": "Pudno, kunak kadakayo, daytoy a kaputotan, a pakaipakitaanto dagitoy a banag, saanto a mapukaw agingga a saan a mapasamak amin nga imbagak kadakayo."
                },
                {
                    "number": 35,
                    "text": "Nupay, umayto dagiti aldaw, a mapukaw ti langit ken ti daga; saanto pay la a mapukaw dagiti balikasko, ngem matungpalto amin."
                },
                {
                    "number": 36,
                    "text": "Ket, kas nasaok idin, kalpasan ti riribuk kadagidiay nga aldaw, ken ti bileg iti langit madayyeg, isunto pay la ti panagparang ti tanda ti Anak ti Tao iti langit, ket isunto ti panagladingit amin dagiti tribu; ket makitadanto ti Anak ti Tao nga umay manipud iti ulep ti langit, a nabileg ken napnuan dayag;"
                },
                {
                    "number": 37,
                    "text": "Ket asino man a mangipateg iti balikasko, saanto a maallilaw, ta umayto ti Anak ti Tao, ket itugotnanto dagiti anghelna a bayabayen ti naindaklan nga aweng ti trumpeta, ket ummongendanto a sangsangkamaysa dagiti nabati kadagiti pilina manipud iti uppat a suli, manipud iti maysa a ngudo ti langit agingga iti bangir."
                },
                {
                    "number": 38,
                    "text": "Ita adalenyo ti pangngarig ti igos—No naganus pay dagiti sangana, ket mangrugrugi nga agbulong, ammoyo nga asidegen ti kalgaw;"
                },
                {
                    "number": 39,
                    "text": "Kasta met, kadagiti pilik, no makitadan dagitoy amin a banag, ammodanton nga asidegen, uray pay iti ridaw;"
                },
                {
                    "number": 40,
                    "text": "Ngem iti dayta nga aldaw, ken oras, awan ti asino man a makaammo; awan, uray pay dagiti anghel ti Dios iti langit, no di la ti Amak."
                },
                {
                    "number": 41,
                    "text": "Ngem kas kadagidi aldaw ni Noe, kastanto met iti yaay ti Anak ti Tao;"
                },
                {
                    "number": 42,
                    "text": "Ta addanto kadakuada, kas kadagidi aldaw a sakbay ti layus; ta agingga iti aldaw nga iseserrek ni Noe iti daong agkakaanda ken agiinumda, agaassawa ken mangaskasarda;"
                },
                {
                    "number": 43,
                    "text": "Ket awan ti ammoda agingga a dimteng ti layus, ket nilapunos amin ida; isu a kastanto met iti yaay ti Anak ti Tao."
                },
                {
                    "number": 44,
                    "text": "Kalpasanna matungpalton dayta naisurat, ta kadagiti maudi nga aldaw, duanto ti adda iti talon, maalanto ti maysa, ket mabati ti sabali."
                },
                {
                    "number": 45,
                    "text": "Duanto ti aggilgiling iti paggilingan, maalanto ti maysa, ket mabati ti sabali;"
                },
                {
                    "number": 46,
                    "text": "Ket no ania ti ibagak iti maysa, ibagak iti amin a tao; agsiputkayo, ngarud, ta diyo ammo no ania nga oras ti yaay ti Apoyo."
                },
                {
                    "number": 47,
                    "text": "Ngem ammuenyo daytoy, no ammo ti nasayaat a tao iti balay no ania nga oras ti yaay ti mannanakaw, nasiputanna koma, ket saan koma a nastrek ti balayna, ngem nakapagsagana koma."
                },
                {
                    "number": 48,
                    "text": "Ngarud agsaganakayo met, ta iti dayta nga oras a diyo namnamaen, isu ti yaay ti Anak ti Tao."
                },
                {
                    "number": 49,
                    "text": "Asino, ngarud, ti napudno ken masirib a katulongan, nga inaramid ti Apo a mangituray iti pagtaenganna, a mangted kadakuada iti taraon iti naitani a panawen?"
                },
                {
                    "number": 50,
                    "text": "Nagasat dayta katulongan ti apo, nga inton umay, masarakanna a kasta; ket pudno kunak kadakayo, aramidennanto a mangituray kadagiti amin a sanikuana."
                },
                {
                    "number": 51,
                    "text": "Ngem no dayta dakes a katulongan kunananto iti pusona: Itantan ti apok ti yaayna,"
                },
                {
                    "number": 52,
                    "text": "Ket rugiannanto a dangran ti padana a katulongan, ket makikaan ken makiinum kadagiti nabartek."
                },
                {
                    "number": 53,
                    "text": "Umayto ti apo dayta a katulongan iti aldaw a dina sapsapulen, ken iti oras a dina namnamaen,"
                },
                {
                    "number": 54,
                    "text": "Ket guduaennanto, ket itedna ti guduana kadagiti managinsisingpet; addanto panagsangit ken panangemkem."
                },
                {
                    "number": 55,
                    "text": "Ket kastoy ti idadateng ti kanibusanan dagiti nadangkes, maibatay iti padto ni Moises, a kinunana: Maisinadanto kadagiti tao; ngem saanto pay nga isu ti kanibusanan ti daga, ngem into no kua."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Joseph Smith—Pakasaritaan 1",
            "data_type": "chapter",
            "chapter_name": "Kapitulo 1",
            "chapter_summary": [
                "Ibaga ni Joseph Smith ti maipanggep iti kapupuonna, dagiti kameng ti kaamaanna, ken dagiti nagkauna a nagyananda—Nagturay ti karkarna a panagessem iti maipanggep iti relihion iti akinlaud a Nueva York—Nakasagana a dumawat iti kinasirib babaen ti panangiturong ni Santiago—Agparang ti Ama ken ti Anak ket matudingan ni Joseph iti napadtuan a naespirituan a panagserbina. (Bersikulo 1–20.)"
            ],
            "book_title": "Joseph Smith—Pakasaritaan",
            "subtitle": [
                "Naadaw Manipud iti Pakasaritaan ni Joseph Smith, Ti Propeta"
            ],
            "verses": [
                {
                    "number": 1,
                    "text": "Gapu iti adu a padamag nga inwaras dagiti dakes ti panagpampanunotna a tao, a mainaig iti ibabangon ken idudur-as ti Ti Simbaan ni Jesucristo dagiti Santo iti Ud-udina nga Aldaw, amin dagitoy insangrat dagiti nagsurat a pangdadael iti pakabuklanna a kas Simbaan ken ti idudur-asna iti lubong—nagutugotak a mangisurat iti daytoy a pakasaritaan, a mangdalus iti panunot ti publiko, ket maiturong dagiti amin nga agdamdamag iti kinapudno iti kaadda dagiti pagbatayan, a kas pannakaisuratda, mainaig kaniak ken iti Simbaan, a kas iti kaadda dagiti pagbatayan iti ikutko."
                },
                {
                    "number": 2,
                    "text": "Iti daytoy a pakasaritaan idatagko dagiti sumagmamano a pasamak a mainaig iti daytoy a Simbaan, iti kinapudno ken kinalinteg, a kas pannakaisuratda, wenno kas iti kasasaadda iti agdama, a kas ita [1838] a maikawalo a tawen manipud iti pannakabukel ti Simbaan."
                },
                {
                    "number": 3,
                    "text": "Naipasngayak iti tawen ti Apotayo a sangaribu-walo-gasut-ket-lima, iti maika-duapulo-ket-tallo nga aldaw ti Disiembre, iti ili ti Sharon, probinsia ti Windsor, estado ti Vermont.… Pimmanaw ti amak, ni Joseph Smith, Sen., iti estado ti Vermont, ket napan idiay Palmyra, probinsia ti Ontario (Wayne itan), iti estado ti Nueva York, idi agtawenak iti sangapulo, wenno agarup a kasta. Iti agarup nga uppat a tawen kalpasan ti isasangpetna iti Palmyra, immakar ti amak a kaduana ti kaamaanna idiay Manchester a paset met laeng ti probinsia ti Ontario—"
                },
                {
                    "number": 4,
                    "text": "Ti kaamaanna a buklen ti sangapulo-ket-maysa a kararua, dagitoy, ti amak, ni Joseph Smith; ti inak, ni Lucy Smith (a Mack ti naganna sakbay a nagasawa, nga anak ni Solomon Mack); dagiti lallaki a kakabsatko, ni Alvin (a natay idi Nobiembre 19, 1823, iti maika-26 a tawenna), ni Hyrum, siak, ni Samuel Harrison, ni William, ni Don Carlos; ken dagiti babbai a kakabsatko, da Sophronia, Catherine, ken Lucy."
                },
                {
                    "number": 5,
                    "text": "Adda idi panawen iti maikadua a tawen kalpasan ti ipapanawmi iti Manchester, a nawarnak ti pammati a mapagsasaritaan iti lugar a nagnaedanmi. Nangrugi daytoy kadagiti Metodista, ngem saan a nagbayag sa nagbalin a gagangay kadagiti amin a sekta iti dayta a rehion. Kinapudnona, kasla naaringan ti sibubukel a distrito iti dayta, ket dakkel a bilang ti nangbukel iti nadumaduma a gunglo ti pammati, a nangparnuay iti pannakakibur ken pannakasayyasayya dagiti tao, a sumagmamano ti nangipukkaw, “Imutektekanyo, adtoy!” ket ti dadduma, “Imutektekanyo, idiay!” Itaktakder ti dadduma ti pammati a Metodista, Presbitero ti dadduma, ket sumagmamano ti Bautista."
                },
                {
                    "number": 6,
                    "text": "Ta iti baet ti naindaklan nga ayat nga impeksa dagiti napasurot kadagitoy agduduma a pammati iti panawen ti pannakapasurotda, ken ti kinaanep nga impakita dagiti pastor, a naregta a mangabbukay iti daytoy karkarna a buya ti napammatian a rikna, tapno kumappon ti amin, a kas iti pakaay-aywanda nga awag, napabus-oyanda a sumurot iti sekta a kayatda; nupay kasta idi umadun dagiti napasurot, sumagmamano iti maysa a grupo ken sumagmamano iti sabali, nagparang a kasla ad-adda a panaginkukuna ngem iti kinapudno dagiti maipagarup a nasayaat a rikna dagiti saserdote ken dagiti napasurot; gapu ta naparnuay ti dakkel a riribuk ken guranggura—agririri dagiti agpada a saserdote, ken agpada a kimmappon; tapno ti nasayaat a riknada iti tunggal maysa, no adda man, mapukaw a mamimpinsan iti panagsusupanget ti sao ken panagsasait ti agduduma a kapanunotan."
                },
                {
                    "number": 7,
                    "text": "Agtawenak idin iti sangapulo-ket-lima. Naawis ti kaamaan ti amak iti pammati a Presbitero, ket uppat kadakuada ti nagkameng iti dayta a simbaan, dagitoyda, ti inak, ni Lucy; dagiti kabsatko a lallaki a da Hyrum ken Samuel Harrison; ken ti kabsatko a babai a ni Sophronia."
                },
                {
                    "number": 8,
                    "text": "Kadagitoy a panawen ti nalaus a pannakariribuk, saanak a makaidna nga agpampanunot iti nauneg; ngem nupay nadagem ti riknak ken masansan a makatignay, kimmayakayak latta kadagitoy a grupo, uray no timmabunoak iti sumagmamano a panagtitiponda no ipalubos ti gundaway. Immasideg ti riknak iti pammati a Metodista iti panaglabas ti panawen, ket nakariknaak iti gartem a kumameng kadakuada; ngem nabileg unay ti kulkol ken panagsisinnait ti agduduma a kapanunotan iti pammati, ket adayo a mapasamak iti tao a kas iti kaganusko, ken nakurang ti pamalpalatpatanna iti tattao ken bambanag, a maaddaan iti umno a pangngeddeng no asino ti nasayaat wenno asino ti dakes."
                },
                {
                    "number": 9,
                    "text": "Makulkol no dadduma ti panunotko, nabileg ken kasla di agressat ti pukkaw ken ariwawa. Kasupanget unay dagiti Presbitero dagiti Bautista ken Metodista, ket inaramatda amin a bileg ken kalintegan ken panangulkol a mangpaneknek kadagiti biddutda, wenno, mangted man laeng iti kapanunotan kadagiti tao a nagbiddutda. Iti sabali a bangir, agpadpada a naregta dagiti Bautista ken Metodista iti panangisayangkatda a mangpabileg iti kapanunotanda ken mangitaw-ang kadagiti sabali."
                },
                {
                    "number": 10,
                    "text": "Iti baet daytoy sinnait ti sasao ken di agressat a panagsisinnupanget ti kapanunotan, masansan a kunak iti bagik: Ania ti maaramid? Asino kadagitoy a grupo ti pudno; wenno, agpapadada kadi a biddut? No maysa kadakuada ti pudno, ania kadagitoy, ken kasano ti pannakaammok?"
                },
                {
                    "number": 11,
                    "text": "Bayat ti panagsagabak iti nadagsen a parikut a ginubuay ti panagsisinnait dagitoy a grupo ti pammati, basbasaek iti maysa nga aldaw ti Surat ni Santiago, umuna a kapitulo ken maikalima a bersikulo, a mabasa: No siasino man kadakayo ti agkurang iti kinasirib, agdawat koma iti Dios; isu a mangted a sikakaasi kadagiti isu amin, ket saan a mangpabain; ket maitedto kenkuana."
                },
                {
                    "number": 12,
                    "text": "Awan ti sabali a binatog ti nasantuan a kasuratan a simlep a sibibileg iti puso ti tao malaksid ti inaramid daytoy kaniak iti daydi a kanito. Kas man la simmeksek a napnuan bileg iti amin a rikna ti pusok. Inulit-ulitko a linagip, ta ammok a no makasapul ti tunggal tao iti sirib nga aggapu iti Dios, kasapulak; ta diak ammo ti aramidek, ket malaksid no maaddaanak iti nalawlawa a pannakaawat, diakto pulos ammo; gapu ta aggigidiat ti pannakaawat dagiti mannursuro iti pammati dagiti aggigidiat a sekta iti isu met laeng a binatog ti nasantuan a kasuratan a mangdadael iti panagtalek iti panangibanag kadagiti saludsod a kas kalikaguman ti Biblia."
                },
                {
                    "number": 13,
                    "text": "Inkeddengko idi agangay a nasken nga agtalinaedak iti kasipngetan ken pannakariribuk, wenno nasken a surotek ti panangiwanwan ni Santiago, nga, agdawat iti Dios. Inkeddengko idi agangay ti “dumawat iti Dios,” iti pangngeddeng a no ikkanna iti sirib dagiti agkurang iti kinasirib, ket itdenna a sikakaasi, ken saan a mangpabain mabalin a makigasanggasatak."
                },
                {
                    "number": 14,
                    "text": "Ngarud, kas maibatay iti daytoy, ti pangngeddengko a dumawat iti Dios, napanak iti kakaywan tapno padasek. Agsapa idi ti nangayed, nalawag nga aldaw, karugrugi ti panagsulbod dagiti bulong iti maika-sangapulo-ket-walo-ken-duapulo a tawen. Umuna dayta a gundaway iti biagko a nangpadas iti kasta, ta iti baet amin dagitoy, a panagngatangata diak pulos pinadas ti nagkararag iti mangngeg."
                },
                {
                    "number": 15,
                    "text": "Kalpasan ti ipapanko iti lugar a pinanggepko a papanan, ken ikikitak iti aglawlaw, ket nakitak a maymaysaak, nagparintumengak ket indatagko ti dawat ti pusok iti Dios. Diak pay narugian no ar-arigen, idi kellaat nga adda naisangsangayan a bileg a nangsallukob kaniak, ket addaan iti nakaskasdaaw a kabaelan a nangrimbaw kaniak a kasla nangsimbalud iti dilak tapno saanak a makapagsao. Nabalkotak iti nabengbeng a sipnget, ket simken kaniak iti dayta a kanito a kasla naikeddengen ti kellaat a pannakadadaelko."
                },
                {
                    "number": 16,
                    "text": "Ngem, iti panangibukbokko iti amin a pigsak nga umawag iti Dios tapno ilisinak iti bileg daytoy a kabusor a nangsallukob kaniak, ken iti dayta a kanito a sisasaganaakon a rumukma iti pannakapaay ken bay-akon ti bagik a madadael—saan a ti pannakadadael iti arapaap, ngem iti bileg ti pudno a banag iti saan a makita a lubong, nga addaan iti naisangsangayan a bileg a diak pay idi narikna iti sabali a parsua—iti daytoy laeng a kanito a napnuan iti danag, nakitak ti kasla adigi a lawag iti mismo a ngatuen ti ulok, a naranraniag pay ngem iti init, nga in-inut a nagpababa agingga a nagdisso kaniak."
                },
                {
                    "number": 17,
                    "text": "Nasarakak ti bagik iti saan a nabayag a naisalakan manipud iti kabusor a nanglapped kaniak. Nakitak ti dua a Kinatao idi agdisso ti lawag kaniak, nga artapan ti lawag ken tan-okda ti amin a panangiladawan, a nagtakder iti angin iti ngatuek. Maysa kadakuada ti nagsao kaniak, nga inawagannak iti naganko, ket kinunana, intudona ti kaduana—Daytoy ti Ay-ayatek nga Anakko. Dumngegka Kenkuana!"
                },
                {
                    "number": 18,
                    "text": "Ti gagarak iti papanko panagsaludsod iti Apo ket tapno ammuen no ania ti umno kadagiti amin a sekta, tapno maammuak no ania ti pagkamengak. Ngarud, iti saan a nabayag, a naalak ti naan-anay a riknak, tapno makapagsaoak, ket sinaludsodko kadagiti Kinatao a nagtakder iti lawag iti ngatuek, no ania kadagiti amin a sekta ti umno (ta iti daytoy nga oras saanko pay pulos napanunot a biddutda amin)—no ania ti rumbeng a pagkamengak."
                },
                {
                    "number": 19,
                    "text": "Naisungbat kaniak a nasken a saanak a kumameng iti ania man kadagitoy, ta biddutda amin; ket kinuna ti Kinatao a nakisao kaniak a makarimon iti imatangna amin dagiti annurotenda; a narugit amin dagidiay a propesor; nga: “asidegda kaniak iti bibigda, ngem nakayakay ti pusoda kaniak; isursuroda a doktrina dagiti bilin ti tao; addaanda iti nadiosan a langa, ngem iliblibakda ti bileg nga adda iti dayta.”"
                },
                {
                    "number": 20,
                    "text": "Pinawilannak manen a kumameng iti ania man kadagitoy; ket adu a banag ti imbagana kaniak, a diak maisurat itoy a kanito. Idi agsubli manen ti naan-anay a riknak, nakitak ti bagik a nakadata, a kumitkita iti langit. Idi nagpukawen ti lawag, awan ti nabati a pigsak; ngem idi napasublik met la ti dadduma iti saan a nabayag, nagawidak. Ket iti panagsanggirko iti asideg ti paginuduan, sinaludsod ni nanang no ania ti mapaspasamak. Insungbatko, “Awan ti aniamanna, didak pagdanagan—awan ti rikriknaek.” Sa kinunak ken ni nanang, “Naadalko a mismo a saan a pudno ti Presbiterianismo.” Kas man la nakasagana ti tubeng, iti dayta a kasapa ti panagbiagko, a naikariak a mangpaneknek iti mangriribuk ken iti maningsinga iti pagarianna; no saan apay a nagkaykaysaandak dagiti bileg ti sipnget? Apay dagiti pannupiat ken panangirurumen a timmaud a maibusor kaniak, a kurang la nga iti kinamaladagak?"
                },
                {
                    "number": 21,
                    "text": "Iti sumagmamano nga aldaw kalpasan daytoy a parmatak, nairana a naikuyogak iti maysa kadagiti mangaskasaba a Metodista, nga aktibo unay iti nasao a makaparegta a pammati; ket, iti pannakisarsaritak kenkuana iti maipanggep iti pammati, naikkanak iti gundaway a mangibaga kenkuana iti pakabuklan ti parmatak. Nasdaawak unay iti aw-awidna; saan laeng a nalag-an ti panangawatna iti pannakisaok, ngem napnuan isusuppiat, a kinunana, a maipaay amin iti sairo, nga awan dagiti banag a kas iti parmata wenno paltiing kadagitoy nga aldaw; a naikuyog dagita a banag iti panagpukaw dagiti apostol, ket awanton a pulos ti kas kadagitoy."
                },
                {
                    "number": 22,
                    "text": "Nupay kasta, naduktalak iti saan a nabayag, nangparnuay ti panangisalaysayko iti estoria iti nalaus a gura kaniak dagiti sumagmamano a propesor ti pammati, a nakaipuonan ti nalabes a pannakairurumen, a nagtultuloy nga immadu, ket nupay nakunengak a barito, nga agtawen laeng iti nagbaetan ti sangapulo-ket-uppat ken sangapulo-ket-lima, barito nga awan ti nasayaat a pagbanagan ti kasasaad ti biagna iti lubong, ngem nakatukay iti imatang dagiti nangato a tao nga umdas a mangriing iti publiko a bumusor kaniak, ken mangpataud iti napait a panangirurumen; ket gagangay daytoy iti amin a sekta—nagkaykaysada amin a mangidadanes kaniak."
                },
                {
                    "number": 23,
                    "text": "Isu metten ti gapuna a napasnek ti panangpampanunotko, ken masansan idin, a karkarna unay iti di am-ammo a barito, nga agtawen laeng iti apaglabes a sangapulo-ket-uppat, ken maysa, pay, nga agrigrigat nga agsapul iti agpaay kenkuana iti inaldaw, ket rumbeng a mapanunot a maysa a tao a naan-anay ti kinapategna a mangawis iti imatang dagiti naindaklan kadagiti kalatakan a sekta ti panawen, ken ti kabaelan a mamataud kadakuada ti espiritu ti kapaitan a panangidadanes ken pananguyaw. Ngem nakaskasdaaw man wenno saan, ket kasta a pudno, ket masansan a mangipaay iti nakaro a leddaang kaniak."
                },
                {
                    "number": 24,
                    "text": "Nupay kasta, pudno unay a nakakitaak iti parmata. Pinampanunotko manipud idin, mayarngi unay ti riknak ken ni Pablo, idi ikalakagna ti bagina iti sango ni Ari Agripa, ket insalaysayna ti napasamak iti parmatana idi makakita iti lawag, ken nakangngeg iti timek; ngem bassit-usit latta ti namati kenkuana; sumagmamano ti nagkuna a saan a napudno, sumagmamano ti nagkuna nga agmauyong; ket inumsi ken inuyawda. Ngem saan a nadadael dagitoy ti kinapudno ti parmatana. Nakakita iti parmata, ammona dayta, ket saan a mabarusngi ti amin a panangirurumen iti sirok ti langit; ket uray no gudasendanto pay, ammona latta, ket dinanto malipatan agingga iti maudi nga angesna, nga agpada a nakakita iti lawag ken nakangngeg iti timek a nakisao kenkuana, ket awan ti asino man iti lubong a makagutugot kenkuana a mangpanunot wenno mamati iti sabali."
                },
                {
                    "number": 25,
                    "text": "Ket kasta met kaniak. Nakakitaak nga agpayso iti lawag, ket nakakitaak iti dua a Kinatao iti tengnga dayta a lawag, ket pudno a kinasaodak; ket nupay kinaguradak ken indadanesdak gapu iti panagkunak a nakakitaak iti parmata, pudno nga agpayso; ket bayat ti panangirurumenda kaniak, ken inuyawdak, ken nagisawangda iti amin a kita ti sinasairo a maibusor kaniak a di met pudno, a nakaigapuan ti panagkunak iti pusok: Apay nga irurumendak iti panagsaok iti pudno? Pudno a nakakitaak iti parmata; ket asinoak koma a makaparukma iti Dios, wenno apay a kayat ti lubong nga ilibakko ti pudno a nakitak? Ta nakakitaak iti parmata; ammok dayta, ken ammok nga ammo ti Dios dayta, ket diak mapaglikudan, wenno mangpanggep iti kasta; ta ammok a no aramidek ti kasta agbasolak iti Dios, ket makednganakto."
                },
                {
                    "number": 26,
                    "text": "Napnekkon ti panunotko no maipanggep kadagiti sekta ti lubong—a saankon a pagrebbengan ti tumipon iti ania man kadakuada, ngem ituloyko ketdi ti narugiak agingga a maiturongak manen. Napaneknekak a pudno ti pammaneknek ni Santiago—a mabalin ti tao nga agkurang iti kinasirib ti dumawat iti Dios, ket maikkanto, ken saan a mapaidaman."
                },
                {
                    "number": 27,
                    "text": "Intuloyko nga inaramid dagiti gagangay a pagrebbengak iti biag agingga iti maika-duapulo-ket-maysa ti Septiembre, sangaribu-ket-walo-gasut-ken-duapulo-ket-tallo, iti amin a panawen a panagtutuok iti nalabes a pannakairurumen iti ima ti amin a kita ti tao, relihioso man wenno saan, agsipud ta intuloyko ti nangipaneknek a nakakitaak iti parmata."
                },
                {
                    "number": 28,
                    "text": "Bayat ti panawen a nagbaetan ti pannakakitak iti parmata ken ti tawen a sangapulo-ket-walo-gasut-ken-duapulo-ket-tallo—gapu ta napawilanak a kumappon kadaydi nga aldaw iti ania man kadagiti sekta ti pammati, ken addaak pay la iti kaganus ti tawenko, ken inrurumen dagiti maibilang koma a gagayyemko ken nangiparikna kaniak iti kinaimbag, ken nangipagarup a naallilawak a manggun-od iti maikanatad ken mannakaawat a wagas a mangisalakan kaniak—nabatiak iti amin a kita ti pannulisog; ken, iti pannakipulapolko iti amin a kita ti gimong, masansan a maikursongak iti minamaag a biddut, ken makaipakita ti kinalupoy ti agtutubo, ken ti kinarasi ti kinatao; a, ladingitek a sawen, mangitunda kaniak iti nadumaduma a pannulisog, a basol iti imatang ti Dios. Iti panangipudnok iti daytoy, awan ti nasken a mangipagarup a nakaaramidak iti ania man a dakkel wenno nadagsen a basbasol. Awan iti kinataok ti panggep a mangaramid iti dayta iti kaano man. Ngem nagbasolak iti di panangikankano, ket no dadduma naisursurotak iti naragsak a grupo, kdpy., a saan a naipamaysa iti dayta a kinatao a nasken a taginayonen ti maysa a tinudingan ti Dios a kas kaniak. Ngem saan a karkarna unay daytoy iti asino man a makalagip iti kinaubingko, ken nairuam iti nakayanakak a kinaragsak."
                },
                {
                    "number": 29,
                    "text": "Kas bunga dagitoy a banag, masansan a mariknak a nagbasolak gapu iti kinalupoyko ken dagiti pagkurangak; idi, iti sardam ti nasao a maika-dua-pulo-ket-maysa ti Septiembre, idi nakaiddaakon iti kamak iti dayta a rabii, inkagumaak ti nagkararag ken immararaw iti Mannakabalin a Dios iti pammakawanna kadagiti amin a basolko ken kinarasik, ken kasta met iti panangipakaammona kaniak, tapno maammuak ti kasasaadko ken pagsaadak kenkuana; ta addaanak iti naan-anay a panagtalek a mangtun-oy iti nailangitan a pakaammo, a kas naaramidkon."
                },
                {
                    "number": 30,
                    "text": "Bayat ti yaawagko iti Dios, natakuatak ti lawag nga agan-anaraar iti siledko, a nagtultuloy a rimmaniag agingga a nalawlawagen ti siled ngem iti tengnga ti aldaw, sa kellaat a nagparang ti maysa a kinatao iti abay ti katrek, a nakatakder iti angin, gapu ta saan a nasagid dagiti dapanna ti basar."
                },
                {
                    "number": 31,
                    "text": "Nagkawes iti nalawa a roba a naisangsangayan ti kinapurawna. Kinapuraw nga awan ti umartap iti nakitakon ditoy daga; wenno patiek koma nga adda naaramid iti daga a kas iti kinapuraw ken kinaraniagna. Awan ti abbong dagiti dakulapna, kasta met dagiti takiagna, a nangatngato ngem bassit iti pungupunguan, ket, kasta met nga awan abbong dagiti dapanna, a kas kadagiti sakana, iti ngatuen ti palaypalayna. Agpaparang met ti ulo ken ti tengngedna. Natakuatak nga awan ti sabali nga aruatenna malaksid ti roba, gapu ta silulukat, ket makitak ti barukongna."
                },
                {
                    "number": 32,
                    "text": "Saan la a ti roba ti naisangsangayan ti kinapurawna, ngem nailangitan ti pakabuklan ti kinataona nga awan ti makailadawan, ket pudno a kasla iti kimat ti langana. Nalabes ti kinalawag ti siled, ngem saan a kas iti nangbalkot iti kinataona. Iti umuna a panangkitak kenkuana, nagbutengak; ngem in-inut a napukaw ti butengko."
                },
                {
                    "number": 33,
                    "text": "Inawagannak iti naganko, ket kinunana kaniak nga isu ti mensahero a naibaon kaniak manipud iti yan ti Dios, ket Moroni ti naganna; nga adda paaramid ti Dios kaniak; a masapul nga agpaay ti naganko kadagiti naimbag ken dakes iti amin a pagilian, kakabsat ken pagsasao, wenno agpadanto a naimbag ken dakes ti sawen ti amin a tao."
                },
                {
                    "number": 34,
                    "text": "Kinunana nga adda libro a naidulin, naisurat kadagiti balitok a pinanid, a mangted iti pakasaritaan dagiti immuna a nagindeg iti daytoy a kontinente, ken ti puon a naggapuanda. Kinunana pay a linaonna ti pakabuklan ti agnanayon nga Ebanghelio, kas inyawat ti Mangisalakan kadagiti nagkauna a nagindeg."
                },
                {
                    "number": 35,
                    "text": "Kasta met, nga adda dua a bato iti pirak a bai—ket dagitoy a bato, a naimuntar iti kalasag, ti mangbukel iti maaw-awagan iti Urim ken Tumim—a nairaman kadagiti pinanid a naidulin; ket naited ken naaramat dagitoy a bato dagiti nabukel a “mammadto” iti nagkauna wenno immuna a panawen; ken insagana ida ti Dios nga agpaay iti pannakaipatarus ti libro."
                },
                {
                    "number": 36,
                    "text": "Kalpasan ti panangibagana kaniak kadagitoy a banag, inrugina ti nagadaw kadagiti padto iti Daan a Tulag. Immuna nga inadawna ti paset ti maikatlo a kapitulo ti Malakias; ken inadawna met ti maikapat wenno maudi a kapitulo ti isu met laeng a padto, nupay adda bassit pakaigidiatanna iti mabasa iti Bibliatayo. Idinto nga adawenna ti umuna a bersikulo a kas mabasa kadagiti librotayo, inadawna ketdi a kas iti daytoy:"
                },
                {
                    "number": 37,
                    "text": "Ta adtoy, dumtengto ti aldaw a manguram a kas urno, ket amin dagiti napalangguad, wen, ken amin nga agaramid iti kinadangkes mauramto a kas garami; ta puoranto ida dagiti umay, kinuna ti Apo ti Pangen, nga awanto ti mabati kadakuada nga uray no ramut wenno sanga."
                },
                {
                    "number": 38,
                    "text": "Ket manen, inadawna ti maikalima a bersikulo a kas iti daytoy: Adtoy, ipalgakkonto kadakayo ti Kinasaserdote, babaen ti ima ni Elias a propeta, sakbay ti idadateng ti naindaklan ken nakaal-alingget nga aldaw ti Apo."
                },
                {
                    "number": 39,
                    "text": "Maigidiat met ti panangadawna iti sumaruno a bersikulo: Ket imulananto iti puso dagiti annak dagiti kari a naaramid kadagiti amma, ket umasidegto ti puso dagiti annak kadagiti ammada. Ket no saanto a kasta, madadaelto a mamimpinsan ti daga iti yaayna."
                },
                {
                    "number": 40,
                    "text": "Mainayon kadagitoy, inadawna ti maika-sangapulo-ket-maysa a kapitulo ti Isaias, a kinunana a dandanin maipatungpal daytoy. Inadawna met ti maikatlo a kapitulo ti Dagiti Aramid, ti maika-duapulo-ket-dua ken maika-duapulo-ket-tallo a bersikulo, a kas iti pakabuklanda iti Baro a Tulagtayo. Kinunana a ni Cristo dayta a propeta; ngem saan pay a dimteng ti aldaw a “maipusingto kadagiti tao dagiti di dumngeg iti timekna,” ngem asidegen ti yaayna."
                },
                {
                    "number": 41,
                    "text": "Inadawna met ti maikadua a kapitulo ti Joel, manipud iti maika-duapulo-ket-walo a bersikulo agingga iti maudi. Kinunana met a saan pay a natungpal daytoy, ngem dandanin. Ket innayonna pay a dandanin ti kinaan-anay dagiti Gentil. Adu pay a sabali a binatog ti nasantuan a kasuratan ti inadawna, ket nangted iti adu a pammalawag a saan a mabalin nga agapaden ditoy."
                },
                {
                    "number": 42,
                    "text": "Ket imbagana manen kaniak, nga inton maalak dagiti pinanid a nasaona—ta saan pay a dimteng ti panawen a pannakaalada—nasken a diakto ipakita dagitoy iti uray siasino; kasta met ti kalasag a kadua ti Urim ken Tumim, kadagitinto laeng maibilin kaniak a pangipakitaak; ket madadaelakto no diak agtungpal. Bayat ti pannakisasaona kaniak maipanggep kadagiti pinanid, nalukatan ti parmata iti panunotko ket nakitak ti lugar a nakaidulinan dagiti pinanid, ket nakalawlawag ken naisalsalumina isu nga ammok manen ti lugar idi sarungkarak."
                },
                {
                    "number": 43,
                    "text": "Kalpasan daytoy a pannakisao, nakitak ti lawag iti siled a napardas a nangbalkot iti tao a nakisao kaniak, ket nagtultuloy a kasta agingga a simmipnget manen ti siled, malaksid ti nangbalkot kenkuana; idi, kellaat a nakitak, arigna, a naglukat ti dana a kumamang iti langit, ket nagpangato agingga a namimpinsan a nagpukaw, ket nabati ti siled a kas met laeng iti sigud sakbay a nagparang daytoy nailangitan a lawag."
                },
                {
                    "number": 44,
                    "text": "Nagiddaak a mangpampanunot iti naisalsalumina a buya, ken masmasdaaw iti imbaga kaniak daytoy karkarna a mensahero; idi iti kairut ti panagpampanunotko, kellaat a naduktalak a mangrugi manen nga aglawag ti siledko, ket iti apagdarikmat, kasla ti sigud, adda manen ti isu met laeng a nailangitan a mensahero iti abay ti iddak."
                },
                {
                    "number": 45,
                    "text": "Inrugina, ket inulitna manen dagiti imbagana iti immuna nga isasarungkarna, nga awan ti uray bassit a nagdumaanda; sa kalpasanna, imbagana kaniak ti naindaklan a panangukom a mapasamakto ditoy daga, ti nakaam-amak a panagsaknap ti bisin, ranget, ken angol; ket mapasamakto ditoy daga iti daytoy a kaputotan dagiti naladingit a pannakaukom. Kalpasan ti panangisalaysayna kadagitoy a banag, nagpangato manen a kas iti immuna."
                },
                {
                    "number": 46,
                    "text": "Iti daytoy a kanito, nadagsen dagiti panangipapan nga immapay iti panunotko, ket awan ti umapay a turog kaniak, ket nagiddaak a masmasdaaw kadagiti agpadpada a nakita ken nangngegak. Ngem anian a siddaawko idi makitak ti sigud a mensahero iti abay ti iddak, ket nangngegko nga insawangna wenno inulitna manen kaniak dagiti isu met laeng a banag a kas kadagiti immuna; ket innayonna nga agannadak, ta padasennakto a sulisogen ni Satanas (a gapu iti napanglaw a kasasaad ti kaamaan ti amak), a mangala kadagiti pinanid iti gagem a bumaknang. Imparitna kaniak daytoy, a kinunana a masapul nga awan ti sabali a gandatko iti panangalak kadagiti pinanid no di ti pakaidayawan ti Dios, ken masapul a saanak a maawis iti sabali a gagem malaksid ti panangipasdek iti pagarianna; no saan diak ida maala."
                },
                {
                    "number": 47,
                    "text": "Kalpasan daytoy maikatlo nga isasarungkar, nagpangato manen iti langit a kas idi, ket nabatiak manen a mangub-ubog iti kinakarkarna ti napadasak; idi kalpasan ti maikatlo a panagpangato ti nailangitan a mensahero manipud iti yanko, dandani naigiddan ti panagtaraok ti kawitan a nakaammuak a parbangonen, a kaipapananna a nagpatnagkami a nagsarsarita."
                },
                {
                    "number": 48,
                    "text": "Di nagbayag, bimmangonak iti iddak, ket, kas iti nakairuamak, sinangok dagiti nasken nga aramidek iti dayta nga aldaw; ngem iti panangpadasko nga agtrabaho a kas iti napalpalabas, naduktalak a naugotanak iti pigsa ket saanak a makapagtrabaho. Nadlaw ti amak, a kaduak nga agtartrabaho, nga adda di nasayaat a mapaspasamak kaniak, ket pinagawidnak. Rinugiak ti nagna nga agawid; ngem, iti iruruarko iti alad ti talon a yanmi, napukaw a namimpinsan ti pigsak, ket nadalupoak iti daga, ket sumagmamano a kanito a naawananak iti puot."
                },
                {
                    "number": 49,
                    "text": "Ti immuna a banag a nalagipko ket ti timek a nakisao kaniak, nga aw-awagannak iti naganko. Timmangadak, ket nakitak ti sigud a mensahero a nakatakder iti ngatuen ti ulok, a nalikmut iti lawag a kas idi damo. Inulitna manen kaniak ti amin nga imbagana iti napalabas a rabii, ket imbilinna a mapanak iti amak ket ibagak kenkuana ti parmata ken dagiti bilin a naawatko."
                },
                {
                    "number": 50,
                    "text": "Nagtungpalak; nagsubliak iti amak iti talon, ket inulitko kenkuana ti amin a banag. Imbagana kaniak a naggapu daytoy iti Dios, ket imbagana a mapanak ken aramidek ti imbilin kaniak ti mensahero. Pimmanawak iti talon, ket napanak iti lugar nga imbaga ti mensahero a nakaidulinan dagiti pinanid; ket gapu iti kinalawag ti parmata a naited kaniak maipapan iti daytoy, nailasinko a dagus ti lugar apaman a nakadanonak idiay."
                },
                {
                    "number": 51,
                    "text": "Asideg iti purok ti Manchester, probinsia ti Ontario, Nueva York, ti yan ti turod a kalalainganna iti kadakkel, ken katayagan iti aglawlaw. Iti akinlaud a paset daytoy a turod, iti saan nga adayo iti tuktok, iti pandag ti panakkelen a bato, adda dagiti pinanid, a naidulin iti kahon a bato. Napuskol daytoy a bato ken nagtimbukel a nagtimburog iti tengnga, ken naginduyas iti igidna, isu a makita ti akintengnga a pasetna a pimmissuol iti daga, ngem nagaburan iti daga ti aglawlaw nga igidna."
                },
                {
                    "number": 52,
                    "text": "Idi naikkatkon ti daga, nagsapulak iti barreta, nga insengngatko iti sirok ti igid ti bato, ket binasuelko babaen ti bassit a pigsak. Kimmitaak iti uneg, ket nakitak sadiay dagiti pinanid, ti Urim ken Tumim, ken ti kalasag, a kas nasao ti mensahero. Naaramid ti kahon a nagyanan dagitoy iti napidipid a batbato a kasla semento. Adda iti lansad ti kahon ti dua a bato a naisunggangat iti kahon, ket naiparabaw kadagitoy a bato dagiti pinanid ken dadduma pay a banag."
                },
                {
                    "number": 53,
                    "text": "Pinadasko nga iruar ida, ngem imparit ti mensahero, ket naibaga manen a di pay dimteng ti panawen a pannakairuarda, ket di pay mabalin, agingga a mapalabas ti uppat a tawen manipud iti dayta a panawen; ngem imbagana a rumbeng a mapanak iti dayta a lugar iti apagisu a makatawen manipud iti dayta a kanito, ket agkitakami, ket rumbeng nga itultuloyko ti umay agingga iti panawen a mabalinen nga iruar dagiti pinanid."
                },
                {
                    "number": 54,
                    "text": "Ngarud, kas iti naibilin kaniak, napanak iti gibus ti tunggal tawen, ket nasarakak sadiay iti tunggal isasarungkarko ti isu met laeng a mensahero, ken immawatak iti panangiwanwan ken kinasaririt manipud kenkuana iti tunggal panagsaritami, a sidadayaw iti kayat ti Apo nga aramiden, ken no kasano ken no ania a wagas ti pannakaimaton ti pagarianna iti ud-udina nga aldaw."
                },
                {
                    "number": 55,
                    "text": "Gapu ta saan nga umdas ti nailubongan a kabaelan ti amak, nasken nga agtrabahokami a nasayaat, iti agmalmalem, no adda gundaway, wenno saankami nga agbiag. Addakami iti balay no dadduma, no dadduma iti sabali a lugar, ket babaen ti agtultuloy a panagagawa naaddaankami iti umdas a kasapulan."
                },
                {
                    "number": 56,
                    "text": "Iti tawen 1823 nagsagrap ti kaamaan ti amak iti nakaro a rigat iti pannakatay ti inauna a kabsatko, a ni Alvin. Iti Oktubre 1825, nagtrabahuak iti naanus a lakay nga agnagan iti Josiah Stoal, nga agnaed iti probinsia ti Chenango, Estado ti Nueva York. Nadamagna ti pananglukat dagiti Espaniol iti maysa a pagminasan iti pirak idiay Harmony, probinsia ti Susquehanna, Estado ti Pennsylvania; ket, sakbay ti panagtrabahok kenkuana, agkalkalin, tapno, bareng, makakali iti minas. Kalpasan ti pannakipagyanko kenkuana, innalanak, a kaduak dagiti katulonganna, a makipagkali iti pagminasan ti pirak, a nagtultuloyak a nagtrabahuan iti dandani makabulan, nga awan ti nagnaan ti aramidmi, ket nagballigiak idi agangay a nangisingasing iti lakay nga isardengmin ti agkali. Dita ti nanipudan ti nagwaras a damag maipanggep iti panagkalkalik iti kuarta."
                },
                {
                    "number": 57,
                    "text": "Bayat ti panawen a panagtrabahok, nagkaseraak ken ni Mr. Isaac Hale, iti dayta a lugar; sadiay ti immuna a nakakitaak iti asawak (ti balasangna), ni Emma Hale. Iti maika-18 ti Enero 1827, nagkallaysakami, idi agtartrabahoak pay laeng ken ni Mr. Stoal."
                },
                {
                    "number": 58,
                    "text": "Gapu iti nagtultuloy a panangipapilitko a nakakitaak iti parmata, sinursurotnak pay laeng ti pannakairurumen, ket nalaus ti isusupiat ti kaamaan ti ama ti asawak iti panagassawami. Masapul unay, ngarud, nga ikamangko iti sabali a lugar; isu a napankami ken nagkallaysakami iti balay ni Squire Tarbill, iti South Bainbridge probinsia ti Chenango, Nueva York. Kalpasan la unay ti kallaysak, pinanawak ni Mr. Stoal, ket napanak iti amak, ket nakipagtalonak kenkuana iti dayta a panawen."
                },
                {
                    "number": 59,
                    "text": "Dimteng ti panawen a pannakaala dagiti pinanid, ti Urim ken Tumim, ken ti kalasag. Iti maika-duapulo-ket-dua nga aldaw ti Septiembre, sangaribu-walo-gasut-ken-duapulo-ket-pito, nga ipapanko manen iti lugar a nakaidulinanda iti gibus ti sabali a tawen, inyawat ida ti sigud a nailangitan a mensahero babaen daytoy a paganetget: a siak ti rumbeng a mangaywan kadagitoy; a no baybay-ak ida, wenno gapu iti pannakaliwayko, nasken a maisinaak; ngem no aramatek ti amin a kabaelak a mangitalimeng kadagitoy, agingga nga alaen ida ti mensahero, masapul a masalaknibanda."
                },
                {
                    "number": 60,
                    "text": "Naammuak ti gapuna idi agangay no apay a naipaganetget ti panangitalimengko kadakuada, ken no apay a kinuna ti mensahero a no naaramidkon ti nasken nga aramidek alaennanto ida. Ta di pay nagbayag a naammuan nga addada kaniak, awan sardayna a pammilit ti inaramat tapno maagawda kaniak. Naaramat amin a mabalin nga aramiden a panglakagan para iti dayta a gagem. Nagbalin a napapait ken nakarkaro ngem idi ti panangirurumen, ket nagtultuloy ti adu a nagpanggep a mangala kadagitoy manipud kaniak agingga iti mabalin. Ngem babaen ti sirib ti Dios, nagtalinaedda a natalged kadagiti imak, agingga a natungpalko ti naikeddeng nga aramidek. Idi, babaen ti napagtulagan, alaen ida ti mensahero, inyawatko ida kenkuana; ket addada iti aywanna agingga ita, iti maikadua nga aldaw ti Mayo, sangaribu-walo-gasut-ken-tallopulo-ket-walo."
                },
                {
                    "number": 61,
                    "text": "Nupay kasta, nagtultuloy pay laeng ti riribuk, ket insaknap ti saosao nga addaan iti rinibu a dila ti kinaulbod maipanggep iti kaamaan ti amak, ken maipanggep kaniak. No saritaek amin a rinibu a pasetda, adu a libro ti pakaisuratanda. Nupay kasta, nakaro unayen ti panangparparigatda kaniak ket kasapulanen a panawak ti Manchester, ket mapankami iti asawak iti probinsia ti Susquehanna iti estado ti Pennsylvania. Iti panagrubrubuatmi—kasla dimi kabaelan gapu iti kinapanglaw, ken iti pamarparigatda kadakami a kasla awanen ti mabalin a maaramid tapno makapagtuloy—iti baet ti panagtutuokmi nakasarakkami iti natakneng a gayyem a managan iti Martin Harris, a simmarungkar kadakami ken nangted kaniak iti limapulo a doliar a katulonganmi nga agbiahe. Agnaed ni Mr. Harris iti ili ti Palmyra, probinsia ti Wayne, iti estado ti Nueva York, ken mabigbig a mannalon."
                },
                {
                    "number": 62,
                    "text": "Babaen daytoy nairana a tulong nakadanonak iti lugar a naituding a papanak iti Pennsylvania; ket dagus a rinugiak a sinakar dagiti kitikit kadagiti pinanid apaman a nakasangpetak. Adu ti nasakarko kadagitoy, ket babaen ti Urim ken Tumim naipatarusko ti sumagmamano kadakuada, nga inaramidko iti nagbaetan ti idadatengko iti balay ti katugangak a lalaki, iti Disiembre, ken iti sumuno a Pebrero."
                },
                {
                    "number": 63,
                    "text": "Iti daytoy a bulan ti Pebrero, immay iti lugarmi ti nasao a Mr. Martin Harris, innalana dagiti kitikit nga inadawko kadagiti pinanid, ket intugotna ida iti siudad ti Nueva York. No ania man ti mapasamak kenkuana ken dagiti kitikit, ibasarko iti palawagna iti napasamak, kas iti panangisalaysayna kaniak kalpasan ti panagsublina, a kas iti sumaganad:"
                },
                {
                    "number": 64,
                    "text": "“Napanak iti siudad ti Nueva York, ket impakitak dagiti kitikit a naipatarusen, nakairamanan dagiti patarus, ken ni Propesor Charles Anthon, ti madaydayaw iti pannakabigbigna iti lubong ti literatura. Imbaga ni Propesor Anthon nga umno ti patarus, a nasaysaysaat pay ngem iti nakitanan a patarus manipud iti Egipto. Impakitak met kenkuana dagiti di pay naipatarus, ket imbagana nga Egipto, Caldiko, Asiriko, ken Arabiko dagitoy; ken imbagana a pudno dagitoy a kitikit. Inikkannak iti sertipiko, a mamasingked kadagiti tao iti Palmyra a pudno dagitoy a kitikit, ken kasta met nga umno ti pannakaipatarusda. Innalak ti sertipiko ket imbolsak, ket agpakadaak koman, idi pagsubliennak ni Mr. Anthon, ket dinamagna kaniak no kasano ti pannakasapul ti agtutubo a lalaki nga adda balitok a pinanid iti lugar a nakasarakanna kadagitoy. Insungbatko nga imbaga kenkuana ti anghel ti Dios."
                },
                {
                    "number": 65,
                    "text": "“Ket kinunana kaniak, ‘Kitaek man dayta sertipiko.’ Inruarko iti bolsak ket intedko kenkuana, idin innala ken pinigispigisna, a kinunana nga awan itan ti masasao nga agserserbi nga anghel, ken kasta met nga ipatarusna dagiti pinanid no itedko kenkuana. Imbagak kenkuana a nakadulin dagiti dadduma a pinanid, ken kasta met a mapawilanak a mangitugot kadagitoy. Insungbatna, ‘Diak mabasa ti nakaserra a libro.’ Pinanawak ket napanak ken ni Dr. Mitchell, a nangpatalged iti kinuna ni Propesor Anthon maipapan kadagiti kitikit ken ti patarus.”"
                },
                {
                    "number": 66,
                    "text": "Iti maikalima nga aldaw ti Abril 1829, immay ni Oliver Cowdery iti balayko, agingga a diak nakitan a pulos. Imbagana kaniak a gapu ta mangisursuro iti asideg a pagadalan iti pagnaedan ti amak, ken gapu ta maysa ti amak kadagiti naibaon iti pagadalan, nagkasera iti maysa a panawen iti balayna, ket bayat ti kaaddana sadiay, naisaritada kenkuana ti maipanggep iti pannakaalak kadagiti pinanid, isu nga immay nagdamag kaniak."
                },
                {
                    "number": 67,
                    "text": "Dua nga aldaw kalpasan ti isasangpet ni Mr. Cowdery (iti maikapito ti Abril) rinugiak nga impatarus ti Libro ni Mormon, ket rinugianna ti nangisurat para kaniak."
                },
                {
                    "number": 68,
                    "text": "Intultuloymi pay laeng ti agipatarus, idi, iti sumuno a bulan (Mayo 1829), napankami iti kakaywan iti maysa nga aldaw tapno agkararag ken agsaludsod iti Apo maipanggep iti panagbuniag para iti pannakaugas dagiti basol, a nasarakanmi a naagapad iti patarus dagiti pinanid. Idi ngarud ta ar-aramidenmin, agkarkararag ken umaw-awag iti Apo, bimmaba ti mensahero manipud iti langit iti naraniag nga ulep, ket idi ipatayna dagiti dakulapna kadakami, inordenannakami, a kinunana:"
                },
                {
                    "number": 69,
                    "text": "Kadakayo padak a katulongan, iti nagan ti Mesias, italekko ti Kinasaserdote nga Aaron, a mangiggem kadagiti tulbek iti panagserbi dagiti anghel, ken ti ebanghelio ti panagbabawi, ken ti panagbuniag babaen ti pannakaipabatok iti danum para pannakaugas ti basbasol; ket daytoy saanton a mapukaw pay iti daga agingga a mangipaay manen dagiti lallaki nga annak ni Levi iti daton iti Apo iti kinalinteg."
                },
                {
                    "number": 70,
                    "text": "Kinunana nga awan ti bileg daytoy Kinasaserdote nga Aaron a mangipatay kadagiti dakulap para iti sagut ti Espiritu Santo, ngem maisagutto daytoy kadatayo kalpasanna; ket binilinnakami a mapan tapno mabuniagan, ken inikkannakami iti annuroten a nasken a buniagak ni Oliver Cowdery, ket buniagannak met kalpasanna."
                },
                {
                    "number": 71,
                    "text": "Kas mayataday iti daytoy napankami ken nabuniagan. Immuna a binuniagak, sa insarunonak a binuniagan—kalpasanna impatayko dagiti dakulapko iti ulona ket inordenak iti Kinasaserdote nga Aaron, ket kalpasanna impatayna met dagiti dakulapna kaniak ket inordenannak iti umasping a Kinasaserdote—a kas naibilin kadakami.*"
                },
                {
                    "number": 72,
                    "text": "Imbaga ti mensahero a simmarungkar kadakami iti daytoy a pagteng ken nangipaay kadakami iti daytoy a Kinasaserdote, a Juan ti naganna, a kas iti awag ken ni Juan a Mammuniag iti Baro a Tulag, ken inaramidna daytoy babaen ti panangiwardas da Pedro, Santiago ken Juan, nga agikut kadagiti tulbek ti Kinasaserdote a Melchizedek, ti Kinasaserdote, kinunana, a maipaayto kadakami iti naituding nga aldaw, ket kasta met a maawaganakto iti umuna nga Elder ti Simbaan, ket isu (ni Oliver Cowdery) ti maikadua. Maika-sangapulo-ket-lima nga aldaw ti Mayo 1829 idi, a naordenankami iti ima daytoy a mensahero, ken nabuniagan."
                },
                {
                    "number": 73,
                    "text": "Apagaonmi iti danum kalpasan ti pannakabuniagmi, nariknamin ti naindaklan ken nagloriaan a bendision manipud iti Nailangitan nga Ama. Apagbuniagko ken ni Oliver Cowdery, simrek a dagus ti Espiritu Santo kenkuana, ket timmakder ken nagipadto iti adu a banag a napasamak iti saan a nabayag. Ket manen, apagbuniagna kaniak, naaddaanak met iti espiritu ti panagipadto, idi iti panagtaktakderko, impadtok ti panagrangpaya daytoy a Simbaan, ken adu a banag a maipanggep iti Simbaan, ken daytoy a kaputotan dagiti annak ti tao. Napnokami iti Espiritu Santo, ket inrag-omi iti Dios ti pannakaisalakanmi."
                },
                {
                    "number": 74,
                    "text": "Ita ta nalawlawaganen ti panunotmi, inrugimi nga inadal dagiti nasantuan a kasuratan, ken ti pudno a kaipapanan ken panggep dagiti ad-adda a nakaskasdaaw a binatog a naipakaammo kadakami iti wagas a dimi pulos nagun-od iti napalabas, wenno dimi man la napanunot daytoy idi. Kabayatanna napilitankami a nangilimed kadagiti pasamak iti panangawatmi iti Kinasaserdote ken ti pannakabuniagmi, gapu iti aramid a panangidadanes a mapaspasamaken iti sangakaarrubaan."
                },
                {
                    "number": 75,
                    "text": "Naballaagankami a mabalin nga agtultuloy ti pannakaarangmi, ket daytoy, babaen pay, dagiti propesor ti pammati. Ket natubeng laeng ti panggepda a mangarang kadakami gapu iti kinalatak ti kaamaan ti ama ti asawak (babaen ti Nadiosan a pannarabay), a nagbalin a nadekket unay kaniak, ken mangsuppiat kadagiti bunggoy, ken situtulok a nangpalubos kaniak a mangituloy iti panagipatarusko nga awan ti lapped; ket ngarud nangidiaya ken nangikari kadakami iti salaknib iti amin a saan a nainkalintegan a mapasamak, no la ket maidatag kadakuada."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Pagannurotan ti Pammati 1",
            "data_type": "chapter",
            "chapter_name": "Kapitulo 1",
            "book_title": "Ti Pagannurotan ti Pammati Ti Simbaan ni Jesucristo Dagiti Santo iti Ud-udina nga Aldaw",
            "verses": [
                {
                    "number": 1,
                    "text": "Mamatikami iti Dios, ti agnanayon nga Ama, ken iti Anakna a ni Jesucristo, ken iti Espiritu Santo."
                },
                {
                    "number": 2,
                    "text": "Mamatikami a madusanto dagiti tao gapu kadagiti bukodda a basol a saan a gapu iti nagbasolan ni Adan."
                },
                {
                    "number": 3,
                    "text": "Mamatikami a babaen ti Pannubbot ni Cristo, maisalakan amin a sangkataw-an, babaen ti panagtungpal kadagiti paglintegan ken ordinansa ti Ebanghelio."
                },
                {
                    "number": 4,
                    "text": "Mamatikami a dagiti umuna a pagbatayan ken ordinansa ti Ebanghelio: umuna, Pammati ken ni Apo a Jesucristo; maikadua, Panagbabawi; maikatlo, Panagbuniag babaen ti pannakaipabatok iti danum para iti pannakaugas dagiti basol; maikapat, Pannakaipatay dagiti dakulap a para iti sagut ti Espiritu Santo."
                },
                {
                    "number": 5,
                    "text": "Mamatikami a nasken nga awagan ti Dios ti tao babaen iti padto, ken babaen ti panangipatay kadagiti dakulap dagiti naikkan iti turay a mangikasaba iti Ebanghelio ken mangannong kadagiti ordinansa."
                },
                {
                    "number": 6,
                    "text": "Mamatikami iti timpuyog a kapada ti Nagkauna a Simbaan, a buklen dagiti apostol, propeta, pastor, maestro, mangaskasaba, ken dadduma pay."
                },
                {
                    "number": 7,
                    "text": "Mamatikami iti sagut ti pagsasao, padto, paltiing, parmata, panagagas, panagipatarus ti pagsasao, ken dadduma pay."
                },
                {
                    "number": 8,
                    "text": "Mamatikami a sao ti Dios ti Biblia no husto la ketdi ti pannakaipatarusna; mamatikami met a sao ti Dios ti Libro ni Mormon."
                },
                {
                    "number": 9,
                    "text": "Mamatikami iti amin nga impalgak ti Dios, amin nga ipalpalgakna, ken mamatikami nga adu pay ti ipalgakna a naindaklan ken napateg a banag maipapan iti Pagarian ti Dios."
                },
                {
                    "number": 10,
                    "text": "Mamatikami iti makita a panaguummong ti Israel ken ti pannakaisubli ti kasisigud ti Sangapulo a Tribu; a mabangonto ti Zion (ti Baro a Jerusalem) iti kontinente ti America; nga agturayto a mismo ni Cristo iti daga; a mapabaronto ti daga ken awatennanto ti kangayedan a pannakaitan-okna."
                },
                {
                    "number": 11,
                    "text": "Itandudomi ti karbengan nga agrukbab iti Mannakabalin a Dios babaen ti panangibagnos ti konsensiami, ken ipalugodmi iti amin a tao ti umasping a karbengan, bay-anmi nga agrukbabda iti wagas no kasano, sadino, ken no ania pay."
                },
                {
                    "number": 12,
                    "text": "Mamatikami nga agtungpalkami kadagiti ari, presidente, mangituray, mahistrado, iti panagtungpal, panagdayaw, ken panangkanunong iti paglintegan."
                },
                {
                    "number": 13,
                    "text": "Mamatikami iti kinalinteg, kinapudno, kinadalus ti dayaw, kinamanangngaasi, kinasaguday ken iti panagaramid iti naimbag iti amin a tao; ngarud, masaomi a sursurotenmi ti pannursuro ni Pablo—Mamatikami iti amin a banag, mangnamnamakami iti amin a banag, adun a banag ti inibturmi, ken mangnamnamakami a kabaelanmi pay nga ibturan ti amin a banag. No adda nadalus, makaay-ayo, wenno addaan iti nasayaat a pakasaritaan wenno pakaidayawan, tun-oyanmi dagitoy a banag."
                }
            ]
        }
    }
}