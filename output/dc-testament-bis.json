{
    "title": "Doktrin mo Ol Kavenan",
    "uri": "/study/scriptures/dc-testament",
    "structure": [
        {
            "type": "content",
            "title": "Taetol Pej",
            "uri": "/study/scriptures/dc-testament/title-page"
        },
        {
            "type": "content",
            "title": "Fas Toktok",
            "uri": "/study/scriptures/dc-testament/introduction"
        },
        {
            "type": "section",
            "title": "Ol Seksen",
            "entries": [
                {
                    "type": "content",
                    "title": "Doktrin mo Ol Kavenan 1",
                    "uri": "/study/scriptures/dc-testament/dc/1"
                },
                {
                    "type": "content",
                    "title": "Doktrin mo Ol Kavenan 2",
                    "uri": "/study/scriptures/dc-testament/dc/2"
                },
                {
                    "type": "content",
                    "title": "Doktrin mo Ol Kavenan 3",
                    "uri": "/study/scriptures/dc-testament/dc/3"
                },
                {
                    "type": "content",
                    "title": "Doktrin mo Ol Kavenan 4",
                    "uri": "/study/scriptures/dc-testament/dc/4"
                },
                {
                    "type": "content",
                    "title": "Doktrin mo Ol Kavenan 5",
                    "uri": "/study/scriptures/dc-testament/dc/5"
                },
                {
                    "type": "content",
                    "title": "Doktrin mo Ol Kavenan 6",
                    "uri": "/study/scriptures/dc-testament/dc/6"
                },
                {
                    "type": "content",
                    "title": "Doktrin mo Ol Kavenan 7",
                    "uri": "/study/scriptures/dc-testament/dc/7"
                },
                {
                    "type": "content",
                    "title": "Doktrin mo Ol Kavenan 8",
                    "uri": "/study/scriptures/dc-testament/dc/8"
                },
                {
                    "type": "content",
                    "title": "Doktrin mo Ol Kavenan 9",
                    "uri": "/study/scriptures/dc-testament/dc/9"
                },
                {
                    "type": "content",
                    "title": "Doktrin mo Ol Kavenan 10",
                    "uri": "/study/scriptures/dc-testament/dc/10"
                },
                {
                    "type": "content",
                    "title": "Doktrin mo Ol Kavenan 11",
                    "uri": "/study/scriptures/dc-testament/dc/11"
                },
                {
                    "type": "content",
                    "title": "Doktrin mo Ol Kavenan 12",
                    "uri": "/study/scriptures/dc-testament/dc/12"
                },
                {
                    "type": "content",
                    "title": "Doktrin mo Ol Kavenan 13",
                    "uri": "/study/scriptures/dc-testament/dc/13"
                },
                {
                    "type": "content",
                    "title": "Doktrin mo Ol Kavenan 14",
                    "uri": "/study/scriptures/dc-testament/dc/14"
                },
                {
                    "type": "content",
                    "title": "Doktrin mo Ol Kavenan 15",
                    "uri": "/study/scriptures/dc-testament/dc/15"
                },
                {
                    "type": "content",
                    "title": "Doktrin mo Ol Kavenan 16",
                    "uri": "/study/scriptures/dc-testament/dc/16"
                },
                {
                    "type": "content",
                    "title": "Doktrin mo Ol Kavenan 17",
                    "uri": "/study/scriptures/dc-testament/dc/17"
                },
                {
                    "type": "content",
                    "title": "Doktrin mo Ol Kavenan 18",
                    "uri": "/study/scriptures/dc-testament/dc/18"
                },
                {
                    "type": "content",
                    "title": "Doktrin mo Ol Kavenan 19",
                    "uri": "/study/scriptures/dc-testament/dc/19"
                },
                {
                    "type": "content",
                    "title": "Doktrin mo Ol Kavenan 20",
                    "uri": "/study/scriptures/dc-testament/dc/20"
                },
                {
                    "type": "content",
                    "title": "Doktrin mo Ol Kavenan 21",
                    "uri": "/study/scriptures/dc-testament/dc/21"
                },
                {
                    "type": "content",
                    "title": "Doktrin mo Ol Kavenan 22",
                    "uri": "/study/scriptures/dc-testament/dc/22"
                },
                {
                    "type": "content",
                    "title": "Doktrin mo Ol Kavenan 23",
                    "uri": "/study/scriptures/dc-testament/dc/23"
                },
                {
                    "type": "content",
                    "title": "Doktrin mo Ol Kavenan 24",
                    "uri": "/study/scriptures/dc-testament/dc/24"
                },
                {
                    "type": "content",
                    "title": "Doktrin mo Ol Kavenan 25",
                    "uri": "/study/scriptures/dc-testament/dc/25"
                },
                {
                    "type": "content",
                    "title": "Doktrin mo Ol Kavenan 26",
                    "uri": "/study/scriptures/dc-testament/dc/26"
                },
                {
                    "type": "content",
                    "title": "Doktrin mo Ol Kavenan 27",
                    "uri": "/study/scriptures/dc-testament/dc/27"
                },
                {
                    "type": "content",
                    "title": "Doktrin mo Ol Kavenan 28",
                    "uri": "/study/scriptures/dc-testament/dc/28"
                },
                {
                    "type": "content",
                    "title": "Doktrin mo Ol Kavenan 29",
                    "uri": "/study/scriptures/dc-testament/dc/29"
                },
                {
                    "type": "content",
                    "title": "Doktrin mo Ol Kavenan 30",
                    "uri": "/study/scriptures/dc-testament/dc/30"
                },
                {
                    "type": "content",
                    "title": "Doktrin mo Ol Kavenan 31",
                    "uri": "/study/scriptures/dc-testament/dc/31"
                },
                {
                    "type": "content",
                    "title": "Doktrin mo Ol Kavenan 32",
                    "uri": "/study/scriptures/dc-testament/dc/32"
                },
                {
                    "type": "content",
                    "title": "Doktrin mo Ol Kavenan 33",
                    "uri": "/study/scriptures/dc-testament/dc/33"
                },
                {
                    "type": "content",
                    "title": "Doktrin mo Ol Kavenan 34",
                    "uri": "/study/scriptures/dc-testament/dc/34"
                },
                {
                    "type": "content",
                    "title": "Doktrin mo Ol Kavenan 35",
                    "uri": "/study/scriptures/dc-testament/dc/35"
                },
                {
                    "type": "content",
                    "title": "Doktrin mo Ol Kavenan 36",
                    "uri": "/study/scriptures/dc-testament/dc/36"
                },
                {
                    "type": "content",
                    "title": "Doktrin mo Ol Kavenan 37",
                    "uri": "/study/scriptures/dc-testament/dc/37"
                },
                {
                    "type": "content",
                    "title": "Doktrin mo Ol Kavenan 38",
                    "uri": "/study/scriptures/dc-testament/dc/38"
                },
                {
                    "type": "content",
                    "title": "Doktrin mo Ol Kavenan 39",
                    "uri": "/study/scriptures/dc-testament/dc/39"
                },
                {
                    "type": "content",
                    "title": "Doktrin mo Ol Kavenan 40",
                    "uri": "/study/scriptures/dc-testament/dc/40"
                },
                {
                    "type": "content",
                    "title": "Doktrin mo Ol Kavenan 41",
                    "uri": "/study/scriptures/dc-testament/dc/41"
                },
                {
                    "type": "content",
                    "title": "Doktrin mo Ol Kavenan 42",
                    "uri": "/study/scriptures/dc-testament/dc/42"
                },
                {
                    "type": "content",
                    "title": "Doktrin mo Ol Kavenan 43",
                    "uri": "/study/scriptures/dc-testament/dc/43"
                },
                {
                    "type": "content",
                    "title": "Doktrin mo Ol Kavenan 44",
                    "uri": "/study/scriptures/dc-testament/dc/44"
                },
                {
                    "type": "content",
                    "title": "Doktrin mo Ol Kavenan 45",
                    "uri": "/study/scriptures/dc-testament/dc/45"
                },
                {
                    "type": "content",
                    "title": "Doktrin mo Ol Kavenan 46",
                    "uri": "/study/scriptures/dc-testament/dc/46"
                },
                {
                    "type": "content",
                    "title": "Doktrin mo Ol Kavenan 47",
                    "uri": "/study/scriptures/dc-testament/dc/47"
                },
                {
                    "type": "content",
                    "title": "Doktrin mo Ol Kavenan 48",
                    "uri": "/study/scriptures/dc-testament/dc/48"
                },
                {
                    "type": "content",
                    "title": "Doktrin mo Ol Kavenan 49",
                    "uri": "/study/scriptures/dc-testament/dc/49"
                },
                {
                    "type": "content",
                    "title": "Doktrin mo Ol Kavenan 50",
                    "uri": "/study/scriptures/dc-testament/dc/50"
                },
                {
                    "type": "content",
                    "title": "Doktrin mo Ol Kavenan 51",
                    "uri": "/study/scriptures/dc-testament/dc/51"
                },
                {
                    "type": "content",
                    "title": "Doktrin mo Ol Kavenan 52",
                    "uri": "/study/scriptures/dc-testament/dc/52"
                },
                {
                    "type": "content",
                    "title": "Doktrin mo Ol Kavenan 53",
                    "uri": "/study/scriptures/dc-testament/dc/53"
                },
                {
                    "type": "content",
                    "title": "Doktrin mo Ol Kavenan 54",
                    "uri": "/study/scriptures/dc-testament/dc/54"
                },
                {
                    "type": "content",
                    "title": "Doktrin mo Ol Kavenan 55",
                    "uri": "/study/scriptures/dc-testament/dc/55"
                },
                {
                    "type": "content",
                    "title": "Doktrin mo Ol Kavenan 56",
                    "uri": "/study/scriptures/dc-testament/dc/56"
                },
                {
                    "type": "content",
                    "title": "Doktrin mo Ol Kavenan 57",
                    "uri": "/study/scriptures/dc-testament/dc/57"
                },
                {
                    "type": "content",
                    "title": "Doktrin mo Ol Kavenan 58",
                    "uri": "/study/scriptures/dc-testament/dc/58"
                },
                {
                    "type": "content",
                    "title": "Doktrin mo Ol Kavenan 59",
                    "uri": "/study/scriptures/dc-testament/dc/59"
                },
                {
                    "type": "content",
                    "title": "Doktrin mo Ol Kavenan 60",
                    "uri": "/study/scriptures/dc-testament/dc/60"
                },
                {
                    "type": "content",
                    "title": "Doktrin mo Ol Kavenan 61",
                    "uri": "/study/scriptures/dc-testament/dc/61"
                },
                {
                    "type": "content",
                    "title": "Doktrin mo Ol Kavenan 62",
                    "uri": "/study/scriptures/dc-testament/dc/62"
                },
                {
                    "type": "content",
                    "title": "Doktrin mo Ol Kavenan 63",
                    "uri": "/study/scriptures/dc-testament/dc/63"
                },
                {
                    "type": "content",
                    "title": "Doktrin mo Ol Kavenan 64",
                    "uri": "/study/scriptures/dc-testament/dc/64"
                },
                {
                    "type": "content",
                    "title": "Doktrin mo Ol Kavenan 65",
                    "uri": "/study/scriptures/dc-testament/dc/65"
                },
                {
                    "type": "content",
                    "title": "Doktrin mo Ol Kavenan 66",
                    "uri": "/study/scriptures/dc-testament/dc/66"
                },
                {
                    "type": "content",
                    "title": "Doktrin mo Ol Kavenan 67",
                    "uri": "/study/scriptures/dc-testament/dc/67"
                },
                {
                    "type": "content",
                    "title": "Doktrin mo Ol Kavenan 68",
                    "uri": "/study/scriptures/dc-testament/dc/68"
                },
                {
                    "type": "content",
                    "title": "Doktrin mo Ol Kavenan 69",
                    "uri": "/study/scriptures/dc-testament/dc/69"
                },
                {
                    "type": "content",
                    "title": "Doktrin mo Ol Kavenan 70",
                    "uri": "/study/scriptures/dc-testament/dc/70"
                },
                {
                    "type": "content",
                    "title": "Doktrin mo Ol Kavenan 71",
                    "uri": "/study/scriptures/dc-testament/dc/71"
                },
                {
                    "type": "content",
                    "title": "Doktrin mo Ol Kavenan 72",
                    "uri": "/study/scriptures/dc-testament/dc/72"
                },
                {
                    "type": "content",
                    "title": "Doktrin mo Ol Kavenan 73",
                    "uri": "/study/scriptures/dc-testament/dc/73"
                },
                {
                    "type": "content",
                    "title": "Doktrin mo Ol Kavenan 74",
                    "uri": "/study/scriptures/dc-testament/dc/74"
                },
                {
                    "type": "content",
                    "title": "Doktrin mo Ol Kavenan 75",
                    "uri": "/study/scriptures/dc-testament/dc/75"
                },
                {
                    "type": "content",
                    "title": "Doktrin mo Ol Kavenan 76",
                    "uri": "/study/scriptures/dc-testament/dc/76"
                },
                {
                    "type": "content",
                    "title": "Doktrin mo Ol Kavenan 77",
                    "uri": "/study/scriptures/dc-testament/dc/77"
                },
                {
                    "type": "content",
                    "title": "Doktrin mo Ol Kavenan 78",
                    "uri": "/study/scriptures/dc-testament/dc/78"
                },
                {
                    "type": "content",
                    "title": "Doktrin mo Ol Kavenan 79",
                    "uri": "/study/scriptures/dc-testament/dc/79"
                },
                {
                    "type": "content",
                    "title": "Doktrin mo Ol Kavenan 80",
                    "uri": "/study/scriptures/dc-testament/dc/80"
                },
                {
                    "type": "content",
                    "title": "Doktrin mo Ol Kavenan 81",
                    "uri": "/study/scriptures/dc-testament/dc/81"
                },
                {
                    "type": "content",
                    "title": "Doktrin mo Ol Kavenan 82",
                    "uri": "/study/scriptures/dc-testament/dc/82"
                },
                {
                    "type": "content",
                    "title": "Doktrin mo Ol Kavenan 83",
                    "uri": "/study/scriptures/dc-testament/dc/83"
                },
                {
                    "type": "content",
                    "title": "Doktrin mo Ol Kavenan 84",
                    "uri": "/study/scriptures/dc-testament/dc/84"
                },
                {
                    "type": "content",
                    "title": "Doktrin mo Ol Kavenan 85",
                    "uri": "/study/scriptures/dc-testament/dc/85"
                },
                {
                    "type": "content",
                    "title": "Doktrin mo Ol Kavenan 86",
                    "uri": "/study/scriptures/dc-testament/dc/86"
                },
                {
                    "type": "content",
                    "title": "Doktrin mo Ol Kavenan 87",
                    "uri": "/study/scriptures/dc-testament/dc/87"
                },
                {
                    "type": "content",
                    "title": "Doktrin mo Ol Kavenan 88",
                    "uri": "/study/scriptures/dc-testament/dc/88"
                },
                {
                    "type": "content",
                    "title": "Doktrin mo Ol Kavenan 89",
                    "uri": "/study/scriptures/dc-testament/dc/89"
                },
                {
                    "type": "content",
                    "title": "Doktrin mo Ol Kavenan 90",
                    "uri": "/study/scriptures/dc-testament/dc/90"
                },
                {
                    "type": "content",
                    "title": "Doktrin mo Ol Kavenan 91",
                    "uri": "/study/scriptures/dc-testament/dc/91"
                },
                {
                    "type": "content",
                    "title": "Doktrin mo Ol Kavenan 92",
                    "uri": "/study/scriptures/dc-testament/dc/92"
                },
                {
                    "type": "content",
                    "title": "Doktrin mo Ol Kavenan 93",
                    "uri": "/study/scriptures/dc-testament/dc/93"
                },
                {
                    "type": "content",
                    "title": "Doktrin mo Ol Kavenan 94",
                    "uri": "/study/scriptures/dc-testament/dc/94"
                },
                {
                    "type": "content",
                    "title": "Doktrin mo Ol Kavenan 95",
                    "uri": "/study/scriptures/dc-testament/dc/95"
                },
                {
                    "type": "content",
                    "title": "Doktrin mo Ol Kavenan 96",
                    "uri": "/study/scriptures/dc-testament/dc/96"
                },
                {
                    "type": "content",
                    "title": "Doktrin mo Ol Kavenan 97",
                    "uri": "/study/scriptures/dc-testament/dc/97"
                },
                {
                    "type": "content",
                    "title": "Doktrin mo Ol Kavenan 98",
                    "uri": "/study/scriptures/dc-testament/dc/98"
                },
                {
                    "type": "content",
                    "title": "Doktrin mo Ol Kavenan 99",
                    "uri": "/study/scriptures/dc-testament/dc/99"
                },
                {
                    "type": "content",
                    "title": "Doktrin mo Ol Kavenan 100",
                    "uri": "/study/scriptures/dc-testament/dc/100"
                },
                {
                    "type": "content",
                    "title": "Doktrin mo Ol Kavenan 101",
                    "uri": "/study/scriptures/dc-testament/dc/101"
                },
                {
                    "type": "content",
                    "title": "Doktrin mo Ol Kavenan 102",
                    "uri": "/study/scriptures/dc-testament/dc/102"
                },
                {
                    "type": "content",
                    "title": "Doktrin mo Ol Kavenan 103",
                    "uri": "/study/scriptures/dc-testament/dc/103"
                },
                {
                    "type": "content",
                    "title": "Doktrin mo Ol Kavenan 104",
                    "uri": "/study/scriptures/dc-testament/dc/104"
                },
                {
                    "type": "content",
                    "title": "Doktrin mo Ol Kavenan 105",
                    "uri": "/study/scriptures/dc-testament/dc/105"
                },
                {
                    "type": "content",
                    "title": "Doktrin mo Ol Kavenan 106",
                    "uri": "/study/scriptures/dc-testament/dc/106"
                },
                {
                    "type": "content",
                    "title": "Doktrin mo Ol Kavenan 107",
                    "uri": "/study/scriptures/dc-testament/dc/107"
                },
                {
                    "type": "content",
                    "title": "Doktrin mo Ol Kavenan 108",
                    "uri": "/study/scriptures/dc-testament/dc/108"
                },
                {
                    "type": "content",
                    "title": "Doktrin mo Ol Kavenan 109",
                    "uri": "/study/scriptures/dc-testament/dc/109"
                },
                {
                    "type": "content",
                    "title": "Doktrin mo Ol Kavenan 110",
                    "uri": "/study/scriptures/dc-testament/dc/110"
                },
                {
                    "type": "content",
                    "title": "Doktrin mo Ol Kavenan 111",
                    "uri": "/study/scriptures/dc-testament/dc/111"
                },
                {
                    "type": "content",
                    "title": "Doktrin mo Ol Kavenan 112",
                    "uri": "/study/scriptures/dc-testament/dc/112"
                },
                {
                    "type": "content",
                    "title": "Doktrin mo Ol Kavenan 113",
                    "uri": "/study/scriptures/dc-testament/dc/113"
                },
                {
                    "type": "content",
                    "title": "Doktrin mo Ol Kavenan 114",
                    "uri": "/study/scriptures/dc-testament/dc/114"
                },
                {
                    "type": "content",
                    "title": "Doktrin mo Ol Kavenan 115",
                    "uri": "/study/scriptures/dc-testament/dc/115"
                },
                {
                    "type": "content",
                    "title": "Doktrin mo Ol Kavenan 116",
                    "uri": "/study/scriptures/dc-testament/dc/116"
                },
                {
                    "type": "content",
                    "title": "Doktrin mo Ol Kavenan 117",
                    "uri": "/study/scriptures/dc-testament/dc/117"
                },
                {
                    "type": "content",
                    "title": "Doktrin mo Ol Kavenan 118",
                    "uri": "/study/scriptures/dc-testament/dc/118"
                },
                {
                    "type": "content",
                    "title": "Doktrin mo Ol Kavenan 119",
                    "uri": "/study/scriptures/dc-testament/dc/119"
                },
                {
                    "type": "content",
                    "title": "Doktrin mo Ol Kavenan 120",
                    "uri": "/study/scriptures/dc-testament/dc/120"
                },
                {
                    "type": "content",
                    "title": "Doktrin mo Ol Kavenan 121",
                    "uri": "/study/scriptures/dc-testament/dc/121"
                },
                {
                    "type": "content",
                    "title": "Doktrin mo Ol Kavenan 122",
                    "uri": "/study/scriptures/dc-testament/dc/122"
                },
                {
                    "type": "content",
                    "title": "Doktrin mo Ol Kavenan 123",
                    "uri": "/study/scriptures/dc-testament/dc/123"
                },
                {
                    "type": "content",
                    "title": "Doktrin mo Ol Kavenan 124",
                    "uri": "/study/scriptures/dc-testament/dc/124"
                },
                {
                    "type": "content",
                    "title": "Doktrin mo Ol Kavenan 125",
                    "uri": "/study/scriptures/dc-testament/dc/125"
                },
                {
                    "type": "content",
                    "title": "Doktrin mo Ol Kavenan 126",
                    "uri": "/study/scriptures/dc-testament/dc/126"
                },
                {
                    "type": "content",
                    "title": "Doktrin mo Ol Kavenan 127",
                    "uri": "/study/scriptures/dc-testament/dc/127"
                },
                {
                    "type": "content",
                    "title": "Doktrin mo Ol Kavenan 128",
                    "uri": "/study/scriptures/dc-testament/dc/128"
                },
                {
                    "type": "content",
                    "title": "Doktrin mo Ol Kavenan 129",
                    "uri": "/study/scriptures/dc-testament/dc/129"
                },
                {
                    "type": "content",
                    "title": "Doktrin mo Ol Kavenan 130",
                    "uri": "/study/scriptures/dc-testament/dc/130"
                },
                {
                    "type": "content",
                    "title": "Doktrin mo Ol Kavenan 131",
                    "uri": "/study/scriptures/dc-testament/dc/131"
                },
                {
                    "type": "content",
                    "title": "Doktrin mo Ol Kavenan 132",
                    "uri": "/study/scriptures/dc-testament/dc/132"
                },
                {
                    "type": "content",
                    "title": "Doktrin mo Ol Kavenan 133",
                    "uri": "/study/scriptures/dc-testament/dc/133"
                },
                {
                    "type": "content",
                    "title": "Doktrin mo Ol Kavenan 134",
                    "uri": "/study/scriptures/dc-testament/dc/134"
                },
                {
                    "type": "content",
                    "title": "Doktrin mo Ol Kavenan 135",
                    "uri": "/study/scriptures/dc-testament/dc/135"
                },
                {
                    "type": "content",
                    "title": "Doktrin mo Ol Kavenan 136",
                    "uri": "/study/scriptures/dc-testament/dc/136"
                },
                {
                    "type": "content",
                    "title": "Doktrin mo Ol Kavenan 137",
                    "uri": "/study/scriptures/dc-testament/dc/137"
                },
                {
                    "type": "content",
                    "title": "Doktrin mo Ol Kavenan 138",
                    "uri": "/study/scriptures/dc-testament/dc/138"
                }
            ]
        },
        {
            "type": "section",
            "title": "Ol Ofisol Toktok",
            "entries": [
                {
                    "type": "content",
                    "title": "Ofisol Toktok 1",
                    "uri": "/study/scriptures/dc-testament/od/1"
                },
                {
                    "type": "content",
                    "title": "Ofisol Toktok 2",
                    "uri": "/study/scriptures/dc-testament/od/2"
                }
            ]
        }
    ],
    "contents": {
        "/study/scriptures/dc-testament/title-page": {
            "uri": "/study/scriptures/dc-testament/title-page",
            "title": "Taetol Pej",
            "data_type": "chapter",
            "book_title": "Doktrin mo Ol Kavenan blong Jos Ia blong Jisas Kraes blong Ol Lata-dei Sent",
            "subtitle": [
                "we I Tekem Ol Revelesen we Lod i bin givim long Profet Josef Smit, wetem tu Sam Moa Revelesen we Lod i bin givim long Olgeta Profet we Oli Kam Afta long Hem insaed long Presidensi blong Jos"
            ],
            "text": [
                "Buk ia, Jos Ia blong Jisas Kraes blong Ol Lata-dei Sent i pablisim",
                "Sol Lek Siti, Yuta, YSA",
                "© 2019 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/dc-testament/introduction": {
            "uri": "/study/scriptures/dc-testament/introduction",
            "title": "Fas Toktok",
            "data_type": "chapter",
            "book_title": "Fas Toktok",
            "text": [
                "Doktrin mo Ol Kavenan, hem i ol tabu revelesen mo ol toktok we oli kam tru long insperesen, we oli putum i kam tugeta, mo Lod i givim blong stanemap mo putum rul blong kingdom blong God long wol ia long ol las dei. Nomata we plante long ol seksen ia oli go long ol memba blong Jos Ia blong Jisas Kraes blong Ol Lata-dei Sent, ol mesej, ol woning, mo ol fasin blong askem strong samting oli blong gud blong evri kaen man, mo buk ia i tekem wan invitesen i go long evri pipol long evri ples blong harem voes blong Lod Jisas Kraes, we i stap toktok long olgeta from gudfala laef blong olgeta long wol ia mo Lod i save sevem sol blong olgeta blong taem we i no save finis.",
                "Plante long ol revelesen ia insaed long buk ia, oli kam tru long Josef Smit Junia, fas profet mo presiden blong Jos Ia blong Jisas Kraes blong Ol Lata-dei Sent. Ol narafala revelesen, oli bin kam tru long sam we oli bin kam afta long hem insaed long Presidensi (luk long ol heding blong ol seksen 135, 136, mo 138, mo Ol Ofisol Toktok 1 mo 2).",
                "Buk blong Doktrin mo Ol Kavenan i wan long ol standet tabu wok blong Jos we i go wetem Tabu Baebol, Buk blong Momon, mo Perel we I Gat Bigfala Praes. Be, Doktrin mo Ol Kavenan, i spesel tumas from se i no wan translesen blong wan pepa blong bifo, be i kamaot long taem naoia, mo God i bin givim tru long ol profet we Hem i bin jusum blong putumbak tabu wok blong Hem mo blong stanemap kingdom blong God long wol ia long taem naoia. Insaed long ol revelesen, wan i save harem kaen be strong voes blong Lod Jisas Kraes, we i stap toktok bakegen long dispensesen ia blong taem blong evri wok blong God i kamtru; mo wok we i stap insaed i blong mekem yumi rere long Seken Kaming blong Hem, blong mekem i kamtru mo blong i go stret wetem ol toktok blong evriwan long ol tabu profet stat long taem we wol i stat.",
                "Josef Smit Junia i bon long 23 Disemba 1805, long Saron, Windso Kaonti, Vemon. Long yangfala laef blong hem, hem i bin muv wetem famli blong hem i go long ples we tedei oli singaotem Manjesta, long Wes pat blong Niu Yok. Long Spring blong yia 1820, taem hem i bin stap laef long ples ia, mo hem i bin gat 14 yia, nao hem i bin gat fas visen blong hem; mo long visen ia, God, Papa we I No Save Finis, mo Pikinini blong Hem, Jisas Kraes, Tufala i bin visitim hem. Long visen ia, Tufala i bin talem long hem se tru Jos Ia blong Jisas Kraes, we Jisas i bin stanemap long taem blong Niu Testeman, mo i bin gat gospel we i fulwan, i nomo stap long wol. Ol nara tabu taem oli bin hapen, mo long ol taem ia plante enjel oli bin tijim hem; oli bin soem long hem se God i bin gat wan spesel wok blong hem i mekem long wol, mo tru long hem, bae Jos Ia blong Jisas Kraes bae i kambak long wol.",
                "Afta long sam taem, wetem help we i kam long heven, Josef Smit i bin save transletem mo printim Buk blong Momon. Bitwin taem ia, hem mo Oliva Kaodri, Jon Baptaes i bin odenem tufala long Aronik Prishud, long Mei 1829 (luk long D&K 13), mo i no longtaem afta, ol Aposol blong bifo, Pita, Jemes mo Jon oli bin odenem tufala long Melkesedek Prishud (luk long D&K 27:12.) Ol narafala odinens oli bin kam afta, long taem we Moses, Elaeja, Elaeas, mo plante profet blong bifo oli bin givim ol ki blong prishud (luk long D&K 110; 128:18, 21). I tru we, ol odinesen ia, oli blong putumbak atoriti we i kam long heven i kam long man long wol. Long namba 6 Epril 1830, anda long daereksen we i kam long heven, Profet Josef Smit i bin oganaesem Jos, mo olsem ia nao, tru Jos Ia blong Jisas Kraes i bin stap wok bakegen olsem wan oganaesesen long medel blong ol man, wetem atoriti blong tijim gospel mo mekem ol odinens blong fasin blong sevem man. (Luk long D&K 20 mo Perel we I Gat Bigfala Praes, Josef Smit—Histri 1.)",
                "Ol tabu revelesen ia, oli bin kasem olgeta olsem ansa blong prea, long ol taem we i bin gat nid from, mo i bin kamaot folem ol tru situesen blong laef abaot ol tru pipol. Profet mo olgeta we oli wok wetem hem, oli bin lukaotem help we i kam long heven, mo ol revelesen ia oli talem se i tru se oli bin kasem help. Insaed long ol revelesen ia, wan i save luk restoresen mo gospel blong Jisas Kraes we i stap kambak mo stat blong dispensesen ia blong taem evri wok blong God i kamtru. Wokbaot blong Jos i go long Wes, stat long Niu Yok mo Pensilvania i go long Ohaeo, mo Misuri, mo Ilinoa, mo laswan i go long Bigfala Flat Ples blong Wes Amerika mo ol bigfala hadwok blong olgeta Sent blong traem bildimap Saeon long wol long taem blong tedei, oli kamaot tu insaed long ol revelesen ia.",
                "Plante long ol fas seksen oli tokbaot ol samting long saed blong wok blong transletem mo pablisim Buk blong Momon (luk long ol seksen 3, 5, 10, 17, mo 19). Sam seksen afta, i soemaot wok blong Profet Josef Smit blong mekem wan translesen blong Baebol tru long insperesen, mo tru long wok ia, hem i bin kasem plante long ol seksen wetem ol bigfala doktrin (eksampol, luk long ol seksen 37, 45, 73, 76, 77, 86, 91, mo 132; wanwan long olgeta i go stret wetem wok blong transletem Baebol).",
                "Insaed long ol revelesen, oli presentem ol doktrin blong gospel wetem ol toktok we i eksplenem ol stamba samting, olsem huia hem i Godhed, man i kamaot wea, sapos Setan i tru, stamba tingting blong gat wan bodi we i save ded, from wanem i nid blong gat fasin blong stap obei, nid blong gat fasin blong sakem sin, ol wok blong Tabu Spirit, ol odinens mo ol samting blong mekem blong wok blong fasin blong sevem man i hapen, fiuja blong wol, ol fiuja laef blong man afta long Laef Bakegen long Ded mo Jajmen, fasin we rilesen blong mared i stap blong taem we i no save finis, mo wanem i famli we i no save finis. Semmak, hem i soemaot sloslo wanem hem i fasin blong administresen blong Jos, wetem ol koling blong ol bisop, Fas Presidensi, Kaonsel blong Olgeta Twelef, mo Olgeta Seventi mo taem oli stanemap ol narafala prisaeding ofis, mo ol kworom. Laswan, testemoni we buk ia i givim abaot Jisas Kraes—olsem wanem Hem i tabu, Hem i gat glori, Hem i stret evriwan, Hem i gat lav, Hem i gat paoa blong pemaot man—mo hemia i mekem buk ia i gat bigfala praes long famli blong man mo “Jos i tekem se praes blong hem i moa bigwan bitim ol rij samting blong ful Wol ia” (luk long heding blong D&K 70).",
                "Ol revelesen, long fas ples, ol man blong raet blong Josef Smit oli bin raetemdaon olgeta, mo ol memba blong Jos oli glad mo hariap blong serem wetem ol narafala man, ol kopi blong ol revelesen ia, we oli raetem long han. Blong mekem se ol rekod ia oli stap blong wan longfala taem, ol man blong raet ia oli kopi ol revelesen ia blong mekem ol rekod buk, we ol lida blong Jos oli bin yusum blong rere blong printim ol revelesen ia. Josef mo ol fasfala Sent oli stap tekem ol revelesen ia long semfala wei we oli stap lukluk long Jos: i laef, i stap jenis, mo bae oli mekem i gud moa wetem moa revelesen. Oli bin luksave tu se i gat ol smol mistek we oli no minim blong mekem, i hapen taem oli bin stap kopi ol revelesen ia mo mekem olgeta oli rere blong printim. Olsem ia nao, wan konfrens blong Jos long yia 1831, i bin askem Josef Smit blong “stretem ol rong toktok, o ol mistek ia, we bae Hem i save faenem tru long Tabu Spirit.”",
                "Afta we Josef Smit i luklukbak long ol revelesen mo i stretem olgeta, ol memba blong Jos long Misuri oli stat blong printim wan buk we oli singaotem A Book of Commandments for the Government of the Church of Christ (Wan Buk blong Olgeta Komanmen blong Lidim Jos Ia blong Kraes), we i tekem plante long ol fas revelesen blong Profet. Fas taem we oli traem blong pablisim ol revelesen ia, hemia i no bin gotru taem wan grup blong ol nogud man oli prapa spolem gud ofis blong printim ol buk long Jakson Kaonti long 20 Julae 1833.",
                "Taem oli harem se oli prapa spolem gud ofis blong printim buk long Misuri, Josef Smit mo ol nara lida blong Jos oli statem blong rere long wok blong pablisim ol revelesen long Ketlan, Ohaeo. Long wok ia blong stretem bakegen ol mistek, mekem ol toktok oli klia, mo luksave ol developmen long doktrin blong Jos mo oganaesesen blong Jos, Josef Smit i bin mestem blong jenisim sam toktok blong sam revelesen blong mekem rere olgeta blong oli pablisim long yia 1835 olsem Doctrine and Covenants of the Church of the Latter Day Saints (Doktrin mo Ol Kavenan blong Jos Ia blong Ol Lata Dei Sent). Josef Smit i givim raet blong oli pablisim wan nara edisen blong Doktrin mo Ol Kavenan, we oli bin pablisim nomo afta we sam nogud man oli bin kilimded Profet from bilif blong hem long yia 1844.",
                "Ol fas Lata-dei Sent oli lukluk long ol revelesen ia se oli impoten tumas, mo oli lukluk long olgeta olsem ol mesej we oli kam long God. Long wan taem, kolosap long en blong yia 1831, samfala elda blong Jos oli talem tabu testemoni blong olgeta se Lod i testifae long sol blong olgeta se ol revelesen ia oli tru. Testemoni ia, oli pablisim long 1835 edisen blong Doktrin mo Ol Kavenan, olsem testemoni we oli raetem, blong Olgeta Twelef Aposol:",
                "Testemoni blong ol Witnes blong Buk blong Ol Komanmen blong Lod; ol komanmen ia we Lod i bin givim long Jos blong hem tru long Josef Smit Junia, we voes blong Jos i bin putum hem from stamba tingting ia.",
                "From hemia, mifala i wantem talem testemoni blong mifala long ful wol blong evri kaen man, long evriwan we i stap long fes blong wol, se Lod i bin testifae long sol blong mifala, tru long Tabu Spirit we i bin kam antap long mifala, se ol komanmen ia oli kam tru long insperesen we i kam long God, mo i blong gud blong evri man, mo ol komanmen ia oli tru tumas.",
                "Mifala i talem testemoni ia i go long wol, mo Lod i man we i givhan long mifala; mo hem i tru long gladhat blong God Papa, mo Pikinini blong Hem, Jisas Kraes, we mifala i gat spesel janis ia blong talemaot testemoni ia long wol, mo mifala i glad tumas long hem, mo stap prea long Lod se bae hem i blong gud blong ol pikinini blong ol man oltaem.",
                "Nem blong Olgeta Twelef oli:",
                "Tomas B. Mars",
                "Deved W. Paten",
                "Brigham Yang",
                "Hiba J. Kimbol",
                "Orson Haed",
                "Wiliam MakLelin",
                "Parli P. Prat",
                "Luk S. Jonson",
                "Wiliam Smit",
                "Orson Prat",
                "Jon F. Boeton",
                "Laeman E. Jonson",
                "Long ol narafala edisen blong buk blong Doktrin mo Ol Kavenan, oli bin ademap ol narafala revelesen o ol narafala samting we oli bin raetemdaon, olsem we ol stret grup o ol konfrens blong Jos i bin kasem mo akseptem olgeta. Edisen blong yia 1876, Elda Orson Prat nao i bin rere long hem anda long daereksen blong Brigham Yang, mo i putum ol revelesen oli folem oda we ol samting oli hapen folem deit, mo i putum ol niu heding wetem ol fas toktok we i givim infomesen blong histri.",
                "Stat long edisen blong yia 1835, i bin gat ol buk blong seven lesen blong stadi we oli bin putum i go wetem; oli bin singaotem olgeta, Lectures on Faith (Ol Lesen long saed blong Fet). Oli bin rere long olgeta lesen ia blong oli yusum insaed long Skul blong Ol Profet long Ketlan, Ohaeo, stat long 1834 i go kasem 1835. Nomata i gud blong luk ol doktrin mo givim tijing, oli bin karemaot ol lesen ia long Doktrin mo Ol Kavenan stat long 1921 edisen from se oli no bin givim o presentem olgeta olsem ol revelesen long ful Jos.",
                "Long Inglis edisen blong yia 1981 blong Doktrin mo Ol Kavenan, oli ademap trifala pepa ia blong fas taem. Oli ol seksen 137 mo 138, we i givim ol stamba samting blong fasin blong sevem ol dedman; mo Ofisol Toktok 2, we i anaonsem se evriwan we i man mo i memba blong Jos, oli save odenem hem long prishud nomata weaples hem i kam long hem mo wanem kala blong skin blong hem.",
                "Wanwan niu edisen blong Doktrin mo Ol Kavenan, i gat ol ples we oli stretem ol mistek blong bifo mo oli ademap ol niu infomesen, speseli ol histri pat long heding blong ol seksen. Edisen ia, i givim moa klia deit, mo nem blong ol ples mo i stretem sam moa samting. Ol jenis ia, oli mekem blong mekem se buk ia i kam kolosap moa long stret histri infomesen. Ol nara spesel pat blong las edisen ia i tekem ol map we oli soem ol stamba ples we oli bin kasem ol revelesen, mo tu, i gat ol foto blong ol ples blong Jos histri we oli gud moa, wetem ol joen-refrens, heding blong ol seksen, sot toktok blong ol topik blong seksen, mo evri samting ia i blong helpem huia we i rid blong andastanem mo stap glad long mesej blong Lod olsem we i stap Doktrin mo Ol Kavenan. Ol infomesen blong ol heding blong ol seksen oli kamaot long Histri blong Jos we Oli Raetem long Han mo History of the Church (Histri blong Jos) we oli pablisim (we oli putum long ol heding olsem histri blong Josef Smit) mo Joseph Smith Papers (Ol Pepa blong Josef Smit)."
            ]
        },
        "/study/scriptures/dc-testament/dc/1": {
            "uri": "/study/scriptures/dc-testament/dc/1",
            "title": "Doktrin mo Ol Kavenan 1",
            "data_type": "chapter",
            "chapter_name": "Seksen 1",
            "chapter_summary": [
                "1–7, Voes blong woning i stap go aot long evri pipol; 8–16, Apostasi mo fasin nogud bae i hapen bifo long Seken Kaming; 17–23, Lod i singaotem Josef Smit blong putumbak ol trutok mo ol paoa blong Lod long wol; 24–33, Buk blong Momon bae i kamaot long ol pipol mo tru Jos bae i stanap; 34–36, Pis bae i lus long wol; 37–39, Lukluk gud long olgeta komanmen ia."
            ],
            "book_title": "Doktrin mo Ol Kavenan",
            "verses": [
                {
                    "number": 1,
                    "text": "Lisin gud, O yufala ol pipol blong jos blong mi, voes blong hem we i stap long heven, mo ae blong hem i stap long evri man i talem; yes, i tru, mi talem long yufala: “Lisin gud, yufala ol pipol we yufala i stap longwe; mo yufala we i stap long ol aelan blong solwota, lisin tugeta."
                },
                {
                    "number": 2,
                    "text": "From i tru, voes blong Lod i stap go aot long evri man, mo i no gat wan i save ronwe; mo i no gat ae we bae i no save luk wok blong Lod, mo i no gat sora we bae i no harem voes blong Lod, mo i no gat hat we voes blong Lod bae i no kasem."
                },
                {
                    "number": 3,
                    "text": "Mo olgeta we oli agensem Lod, plante harem nogud bae i stikim olgeta; from bae oli stanap antap long ruf blong ol haos mo talemaot ol rabis fasin blong olgeta, mo talemaot gud ol sikret wok blong olgeta."
                },
                {
                    "number": 4,
                    "text": "Mo voes blong woning ia bae i stap go aot long evri pipol, tru long maot blong ol disaepol blong mi we mi bin jusum long ol las dei ia."
                },
                {
                    "number": 5,
                    "text": "Mo bae oli go aot mo i no gat wan i save stopem olgeta, from Mi, Lod, mi bin givim oda long olgeta."
                },
                {
                    "number": 6,
                    "text": "Luk, hem ia raet blong mi, mo raet blong ol wokman blong mi, mo i fas toktok blong mi long buk blong ol komanmen blong mi, we mi bin givim long olgeta blong oli printim blong yufala, O, yufala ol man we yufala i stap laef long wol."
                },
                {
                    "number": 7,
                    "text": "Taswe, O, yufala ol pipol, yufala i mas fraet mo seksek; from wanem we mi, Lod i bin talem wetem atoriti insaed long ol komanmen ia, bae oli kamtru."
                },
                {
                    "number": 8,
                    "text": "Mo i tru, mi talem long yufala, se ol wokman ia we oli go aot, blong talemaot ol nius ia long ol man we oli stap laef long wol, long olgeta, oli givim paoa blong oli silim long wol mo long heven, olgeta we oli no bilif mo olgeta we oli stap agens."
                },
                {
                    "number": 9,
                    "text": "Yes, i tru, blong silim olgeta blong dei ia we bigfala nogud kros blong God bae i foldaon bigwan long ol nogud man mo i no gat stop—"
                },
                {
                    "number": 10,
                    "text": "Blong dei ia we taem Lod bae i kam pembak evri man folem wok blong hem, mo i givim long evri man folem mak we man ia i bin givim long narafala man."
                },
                {
                    "number": 11,
                    "text": "Taswe, voes blong Lod i stap go aot long evri en blong wol, blong evriwan we bae oli wantem harem, bae oli save harem:"
                },
                {
                    "number": 12,
                    "text": "Yufala i rere, yufala i rere long wanem we bae i kam, from Lod bae i kam i no longtaem;"
                },
                {
                    "number": 13,
                    "text": "Mo bigfala kros blong Lod i stat blong girap, mo naef blong faet blong hem i rere finis long heven, mo bae i foldaon long ol man we oli stap laef long wol."
                },
                {
                    "number": 14,
                    "text": "Mo han blong Lod bae i kamaot; mo dei ia i stap kam we olgeta we oli no wantem harem voes blong Lod, mo voes blong ol wokman blong hem, mo oli no folem ol toktok blong ol profet mo ol aposol, bae Lod i katemaot olgeta aot long medel blong ol pipol."
                },
                {
                    "number": 15,
                    "text": "From se oli bin aot long ol odinens blong mi, mo oli bin brekem kavenan blong mi we i no gat en;"
                },
                {
                    "number": 16,
                    "text": "Oli no stap lukaotem Lod blong stanemap stret mo gud fasin blong hem, be evri man i wokbaot folem rod blong hemwan, mo folem fasin blong god blong hemwan, we fasin blong god ia i semmak long hemia blong wol, we laef blong hem i olsem hemia blong wan aedol, we i kam olfala mo bae i ded long Babilon, we i bigfala Babilon ia we bae i mas foldaon."
                },
                {
                    "number": 17,
                    "text": "Taswe, Mi Lod, we mi save bigfala trabol we bae i kam long ol man we oli stap laef long wol, mi bin singaotem wokman blong mi, Josef Smit Junia, mo mi stap long heven mo toktok long hem, mo givim ol komanmen long hem;"
                },
                {
                    "number": 18,
                    "text": "Mo mi givim tu ol komanmen long ol narafala, se oli mas talemaot ol samting ia i go long wol; mo evri samting ia i blong wanem we ol profet oli bin raetem bae oli kamtru—"
                },
                {
                    "number": 19,
                    "text": "Olgeta man mo samting blong wol we oli no strong bae oli kamkamaot mo mekem olgeta we oli gat paoa mo oli strong, oli foldaon, blong man i no givim advaes long narafala man, mo i no trastem paoa blong han blong bodi—"
                },
                {
                    "number": 20,
                    "text": "Be blong evri man i save toktok long nem blong God Lod, we i Sevya blong wol;"
                },
                {
                    "number": 21,
                    "text": "Blong fet i save kam antap long wol;"
                },
                {
                    "number": 22,
                    "text": "Blong kavenan blong mi we i no gat en i save stanap;"
                },
                {
                    "number": 23,
                    "text": "Blong olgeta we oli no strong mo oli simpol bae oli talemaot ful gospel blong mi kasem evri en blong wol, mo long fored blong ol king mo ol man blong rul."
                },
                {
                    "number": 24,
                    "text": "Luk, Mi mi God mo mi talem olgeta komanmen ia; olgeta komanmen ia oli kam long mi, mo mi bin givim long ol wokman blong mi taem oli no bin strong, folem fasin blong lanwis blong olgeta, blong oli save kam blong andastanem."
                },
                {
                    "number": 25,
                    "text": "Mo hamas oli mestem blong folem ol komanmen ia, God bae i talemaot long olgeta;"
                },
                {
                    "number": 26,
                    "text": "Mo hamas oli lukaotem waes, God bae i tijim olgeta;"
                },
                {
                    "number": 27,
                    "text": "Mo hamas oli mekem sin, God bae i panisim olgeta blong oli sakem sin;"
                },
                {
                    "number": 28,
                    "text": "Mo hamas oli putum tingting blong olgeta i stap daon, God i mekem olgeta oli strong, mo oli kasem blesing we i kam long heven, mo kasem save wanwan taem."
                },
                {
                    "number": 29,
                    "text": "Mo afta we hem i kasem histri blong Ol Man blong Nifae, yes, blong wokman blong mi tu, Josef Smit Junia, i save gat paoa blong transletem Buk blong Momon tru long sore blong God mo wetem paoa blong God."
                },
                {
                    "number": 30,
                    "text": "Mo tu, blong olgeta we oli givim ol komanmen ia long olgeta oli gat paoa blong statem stamba wok blong jos ia, mo tekemaot long ples we i haed mo aot long tudak, wan jos ia nomo we i tru mo i laef long fes blong ful wol; mo jos ia, mi, Lod, mi glad tumas long hem, mo mi stap talem ol samting ia long ful jos be i no long wanwan man—"
                },
                {
                    "number": 31,
                    "text": "From mi Lod, mi no save lukluk long sin wetem wan smol pat we mi save akseptem;"
                },
                {
                    "number": 32,
                    "text": "Be, hem we i sakem sin mo i obei ol komanmen blong Lod, hem Lod bae i fogivim;"
                },
                {
                    "number": 33,
                    "text": "Mo hem we i no sakem sin, bae Lod i tekemaot laet we hem i bin kasem; from Spirit blong mi bae i no gohed blong stap oltaem wetem man, Lod blong Ol Pipol i talem."
                },
                {
                    "number": 34,
                    "text": "Mo bakegen, i tru, mi talem long yufala, O yufala ol man we yufala i stap laef long wol: Mi Lod, mi glad blong mekem evri pipol oli mas save long olgeta toktok ia;"
                },
                {
                    "number": 35,
                    "text": "From mi lukluk evri man i semmak, mo mi wantem evri man i mas save se dei ia i stap kam kwiktaem; aoa ia i no kam yet, be i kam kolosap nao, taem pis bae i kamaot long wol, mo devel bae i gat paoa long ol samting blong hemwan."
                },
                {
                    "number": 36,
                    "text": "Mo tu, Lod bae i gat paoa ova long olgeta sent blong hem, mo bae hem i rul long medel blong olgeta, mo bae hem i kamdaon blong jajem Idiumia, o wol ia."
                },
                {
                    "number": 37,
                    "text": "Yufala i luklukgud long ol komanmen ia, from we oli tru mo yufala i save trastem, mo ol profesi mo ol promes we oli stap insaed long olgeta komanmen ia, bae evriwan i kamtru."
                },
                {
                    "number": 38,
                    "text": "Wanem we mi, Lod mi bin talem, mi talem, mo mi no nid blong talem sore from; mo nating we ol heven mo wol bae oli lus, be toktok blong mi i no save lus be bambae evriwan oli kamtru; mo nomata oli kamaot tru long voes blong miwan o tru long voes blong ol wokman blong mi, i semmak."
                },
                {
                    "number": 39,
                    "text": "From luk, mo luk gud, Lod i God, mo Spirit i testifae long hem, mo testemoni ia i tru, mo trutok i stap blong oltaem mo oltaem.” Amen."
                }
            ]
        },
        "/study/scriptures/dc-testament/dc/2": {
            "uri": "/study/scriptures/dc-testament/dc/2",
            "title": "Doktrin mo Ol Kavenan 2",
            "data_type": "chapter",
            "chapter_name": "Seksen 2",
            "chapter_summary": [
                "1, Elaeja bae i soemaot prishud; 2–3, Lod i planem ol promes long ol papa insaed long hat blong ol pikinini."
            ],
            "verses": [
                {
                    "number": 1,
                    "text": "Luk, bae mi soemaot Prishud long yu, tru long han blong profet ia, Elaeja, bifo long bigfala dei blong Lod we man bae i fraet long hem."
                },
                {
                    "number": 2,
                    "text": "Mo bae hem i planem insaed long hat blong ol pikinini, ol promes we Lod i bin mekem long ol papa, mo hat blong ol pikinini bae i tanem i go long ol papa blong olgeta."
                },
                {
                    "number": 3,
                    "text": "Sapos i no hapen olsem, bae Lod i spolem gud ful wol ia long taem we bae hem i kam."
                }
            ]
        },
        "/study/scriptures/dc-testament/dc/3": {
            "uri": "/study/scriptures/dc-testament/dc/3",
            "title": "Doktrin mo Ol Kavenan 3",
            "data_type": "chapter",
            "chapter_name": "Seksen 3",
            "chapter_summary": [
                "1–4, Wei blong Lod i olsem wan raon we i no save finis; 5–15, Josef Smit i mas sakem sin o i lusum presen ia blong save tanem ol lanwis; 16–20, Buk blong Momon i kamaot blong sevem laen blong Lihae."
            ],
            "verses": [
                {
                    "number": 1,
                    "text": "I no gat samting o man i save spolem ol wok, mo ol plan, mo ol stamba tingting blong God, mo tu, bae oli no save stopem ol samting ia blong hapen."
                },
                {
                    "number": 2,
                    "text": "From God i no wokbaot long ol rod we oli kruked, mo hem i no stap tanem hem i go long raet o i go long lef, mo hem i no stap jenis long wanem hem i bin talemaot, taswe, ol rod blong hem oli stret gud, mo wei blong hem i olsem wan raon we i no save finis."
                },
                {
                    "number": 3,
                    "text": "Tingbaot, tingbaot se i no wok blong God we oli spolem, be hem i wok blong man;"
                },
                {
                    "number": 4,
                    "text": "From nating we wan man i save kasem plante revelesen, mo i gat paoa blong mekem plante bigfala wok, sapos hem i stap tokflas abaot paoa blong hemwan, mo i tingting nating long ol woning blong God, mo i folem wanem we tingting blong hem mo rabis filing blong bodi blong hem i talem long hem, nao hem i mas foldaon mo kasem wanem we God, we i wan stret God, bae i givimbak long hem."
                },
                {
                    "number": 5,
                    "text": "Luk, mi God mi bin trastem yu wetem olgeta samting ia, be ol komanmen we mi givim long yu oli strong ia; mo tingbaot tu ol promes we mi mekem long yu sapos yu no brekem olgeta komanmen ia."
                },
                {
                    "number": 6,
                    "text": "Mo luk, hamas taem nao yu bin brekem ol komanmen mo ol loa blong God, mo yu bin letem yuwan blong gohed blong folem tingting blong ol man."
                },
                {
                    "number": 7,
                    "text": "From, luk, yu no sapos blong fraet long man bitim we yu fraet long God. Nating we ol man oli tingting nating long ol komanmen blong God, mo oli no wantem save long ol toktok blong hem—"
                },
                {
                    "number": 8,
                    "text": "Yet, yu sapos blong stap fetful; sapos i bin olsem, bae God i save stretem han blong hem i kam long yu mo sapotem yu agensem ol spia blong faea blong enemi; mo bae hem i bin save stap wetem yu long evri taem blong trabol."
                },
                {
                    "number": 9,
                    "text": "Luk, yu yu Josef, mo yu nao God i bin jusum blong mekem wok blong Lod, be from se yu bin brekem loa, sapos yu no lukaotgud, bae yu foldaon."
                },
                {
                    "number": 10,
                    "text": "Be tingbaot, God i gat fulap sore; from hemia, sakem sin from wanem we yu bin mekem we i agensem komanmen we mi bin givim long yu, mo God i jusum yu yet, mo God i singaotem yu bakegen long wok ia;"
                },
                {
                    "number": 11,
                    "text": "Sapos yu no mekem samting ia, bae God i livim yu mo bae yu kam olsem ol narafala man, mo bae yu nomo gat presen ia."
                },
                {
                    "number": 12,
                    "text": "Mo taem yu bin givimaot wanem we God i bin givim yu blong yu luksave mo gat paoa blong transletem, yu bin givimaot wanem we i tabu i go long ol han blong wan man nogud,"
                },
                {
                    "number": 13,
                    "text": "we i tingting nating long ol komanmen blong God, mo i bin brekem ol promes we oli moa tabu we hem i bin mekem long fored blong God, mo hem i bin dipen long jajmen blong hem nomo mo i bin tokflas long waes blong hem bakegen."
                },
                {
                    "number": 14,
                    "text": "Mo hemia nao from wanem yu bin lusum ol gudfala presen ia blong smol taem—"
                },
                {
                    "number": 15,
                    "text": "From we yu bin letem blong oli wokbaot antap long komanmen blong hem ia we i stap lidim yu, stat long stat blong wok ia finis."
                },
                {
                    "number": 16,
                    "text": "Be, wok blong mi i mas gohed, from we long sem fasin we save ia abaot wan Sevya i bin kam long wol ia, tru long testemoni blong Ol Man Jiu, nao long sem fasin ia tu bae save ia abaot wan Sevya bae i kam long ol pipol blong mi—"
                },
                {
                    "number": 17,
                    "text": "Mo long ol laen blong Nifae, mo ol laen blong Jekob, mo ol laen blong Josef, mo ol laen blong Soram, tru long testemoni blong ol papa blong olgeta—"
                },
                {
                    "number": 18,
                    "text": "Mo testemoni ia bae i kam long save blong ol laen blong Leman, ol laen blong Lemyul, mo ol laen blong Ismael, we oli kam slak from oli lusum bilif blong olgeta from rabis fasin blong papa blong olgeta, we Lod i bin letem blong oli kilimded ol brata blong olgeta, Ol Man blong Nifae, from ol rabis fasin mo ol rabis sin blong olgeta."
                },
                {
                    "number": 19,
                    "text": "From stamba tingting ia nao Lod i bin holemtaet ol buk ia i stap gud, we oli gat ol histri ia insaed long olgeta—blong ol promes blong Lod, we hem i bin mekem long pipol blong hem, oli save kamtru."
                },
                {
                    "number": 20,
                    "text": "Mo blong Ol Man blong Leman oli kasem save blong papa blong olgeta, mo blong oli save ol promes blong Lod, mo blong oli save bilivim gospel ia mo dipen long ol gud wok blong Jisas Kraes, mo kasem glori tru long fasin blong gat fet long nem blong hem, mo we tru long fasin blong sakem sin, bae oli save sef. Amen."
                }
            ]
        },
        "/study/scriptures/dc-testament/dc/4": {
            "uri": "/study/scriptures/dc-testament/dc/4",
            "title": "Doktrin mo Ol Kavenan 4",
            "data_type": "chapter",
            "chapter_name": "Seksen 4",
            "chapter_summary": [
                "1–4, Fasin blong wok strong long wok blong God i sevem ol wokman blong Lod; 5–6, Ol fasin olsem ol fasin blong God i mekem olgeta oli inaf long seves ia; 7, Ol wokman blong Lod oli mas lukaotem ol samting we oli blong God mo oli kam long God."
            ],
            "verses": [
                {
                    "number": 1,
                    "text": "Naoia luk, wan gudfala wok bambae i stap kamaot long medel blong ol pikinini blong ol man i no longtaem."
                },
                {
                    "number": 2,
                    "text": "From hemia, O yufala, we yufala i stat blong mekem wok blong God, yufala i mas luk se yufala i wok blong hem wetem ful hat, ful paoa blong tingting, ful maen mo ful paoa blong yufala, blong yufala i no gat rong taem bambae yufala i stanap long fored blong God long las dei."
                },
                {
                    "number": 3,
                    "text": "From hemia, sapos yufala i wantem blong wok blong God, nao God i singaotem yufala long wok;"
                },
                {
                    "number": 4,
                    "text": "From luk, garen i waet, i rere blong oli tekemaot kaekae; mo luk gud, man we i sakem huknaef blong hem wetem strongfala paoa, hem i stap putum gud kaekae i stap blong mekem se bae hem i no save ded, be bae hem i tekem fasin blong sevem man i kam long sol blong hem;"
                },
                {
                    "number": 5,
                    "text": "Mo fet, hop, mo bigfala hat mo lav, wetem wan ae we i lukluk nomo long glori blong God, bae i mekem hem i naf long wok ia."
                },
                {
                    "number": 6,
                    "text": "Yufala i tingbaot blong gat fet, klin fasin, save, fasin blong kontrolem yufalawan, fasin blong save wet longtaem, kaen fasin long brata blong yufala, fasin olsem hemia blong God, bigfala hat, fasin blong gat tingting i stap daon, mo fasin blong wok strong wetem strong tingting."
                },
                {
                    "number": 7,
                    "text": "Yufala i askem, mo bae yufala i kasem; yufala i noknok, mo bae doa i open long yufala. Amen."
                }
            ]
        },
        "/study/scriptures/dc-testament/dc/5": {
            "uri": "/study/scriptures/dc-testament/dc/5",
            "title": "Doktrin mo Ol Kavenan 5",
            "data_type": "chapter",
            "chapter_name": "Seksen 5",
            "chapter_summary": [
                "1–10, Jeneresen ia bambae i kasem toktok blong Lod tru long Josef Smit; 11–18, Tri witnes bambae oli testifae abaot Buk blong Momon; 19–20, Lod bambae i pruvum se toktok blong hem i tru semmak olsem long taem bifo; 21–35, Martin Haris i save sakem sin mo kam olsem wan long olgeta witnes ia."
            ],
            "verses": [
                {
                    "number": 1,
                    "text": "Luk, mi talem long yu, se from wokman blong mi, Martin Haris i bin wantem blong kam wan witnes blong han blong mi, from we yu, wokman blong mi Josef Smit Junia, i gat ol buk we yu bin testifae abaot olgeta mo yu bin talem se yu bin kasem long mi;"
                },
                {
                    "number": 2,
                    "text": "Mo nao, luk, bambae yu talem hemia long hem—hem we i toktok long yu, i bin talem long yu: “Mi Lod, mi mi God, mo mi bin givim olgeta samting ia long yu, wokman blong mi Josef Smit Junia, mo mi bin givim oda long yu blong yu mas stanap olsem wan witnes abaot ol samting ia;"
                },
                {
                    "number": 3,
                    "text": "Mo mi bin mekem se yu mas mekem wan kavenan wetem mi, se bae yu no save soem olgeta samting ia, be nomo long olgeta we mi givim oda long yu blong soem; mo yu no gat paoa ova long olgeta samting ia, be nomo sapos mi givim long yu."
                },
                {
                    "number": 4,
                    "text": "Mo yu gat wan presen blong transletem olgeta buk; mo hemia i fas presen we mi bin givim long yu; mo mi bin givim oda se bae yu no save traem blong talem se yu gat eni narafala presen we yu no gat kasem taem stamba tingting blong mi long wok blong translesen i kamtru; from we bae mi no save givim eni narafala presen kasem taem we wok ia i finis."
                },
                {
                    "number": 5,
                    "text": "I tru, mi talem long yu, harem nogud bae i kam long ol man we oli stap laef long wol sapos oli no mekem folem ol toktok blong mi;"
                },
                {
                    "number": 6,
                    "text": "From afta long hemia, bae oli odenem yu mo bae yu go aot mo givimaot toktok blong mi long ol pikinini blong ol man."
                },
                {
                    "number": 7,
                    "text": "Luk, sapos oli no wantem bilivim ol toktok blong mi, bae oli no bilivim yu, Josef wokman blong mi, sapos nomo i bin posibol long yu blong yu soem evri samting ia we mi bin givim long yu."
                },
                {
                    "number": 8,
                    "text": "O, jeneresen ia i wan jeneresen we i no bilif mo i stronghed tumas—kros blong mi i girap agensem olgeta."
                },
                {
                    "number": 9,
                    "text": "Luk, i tru mi talem long yufala, mi bin holemtaet i stap, olgeta samting ia we mi bin givim long yu, Josef wokman blong mi, wetem tras, from wan waes stamba tingting blong mi, mo bambae Lod i mekem yet ol jeneresen long fiuja oli save;"
                },
                {
                    "number": 10,
                    "text": "Be jeneresen ia bae i mas kasem toktok blong mi tru long yu;"
                },
                {
                    "number": 11,
                    "text": "Mo antap long testemoni blong yu, bae oli kasem testemoni blong trifala wokman blong mi, we bae mi singaotem mo odenem olgeta, we bae mi soemaot olgeta samting ia long olgeta, mo bae oli go aot wetem ol toktok blong mi we mi bin givim tru long yu."
                },
                {
                    "number": 12,
                    "text": "Yes, bae oli savestret se ol samting ia oli tru, from bae mi stap long heven mo bae mi talemaot olgeta samting ia long olgeta."
                },
                {
                    "number": 13,
                    "text": "Bae mi givim paoa long olgeta blong oli save luk mo lukluk olgeta samting ia olsem we oli stap;"
                },
                {
                    "number": 14,
                    "text": "Mo bae mi no save givim paoa ia long eni narafala man bakegen blong hem i kasem semfala testemoni ia long medel blong jeneresen ia, long stat blong taem ia we jos blong mi i stap gro mo stap kamaot long waelples—i klia olsem mun, mo i saen olsem san, mo i strong olsem wan ami wetem ol flag."
                },
                {
                    "number": 15,
                    "text": "Mo testemoni ia blong olgeta trifala witnes abaot toktok blong mi nao, bae mi sendem i go."
                },
                {
                    "number": 16,
                    "text": "Mo luk, huia we bae i bilivim ol toktok blong mi, olgeta nao bae mi visitim olgeta tru long ol samting we Spirit blong mi bae i soemaot; mo bae oli bon bakegen long mi, mo tu, long wota mo long Spirit—"
                },
                {
                    "number": 17,
                    "text": "Mo yu mas wet smol taem moa, from we oli no odenem yu yet—"
                },
                {
                    "number": 18,
                    "text": "Mo testemoni blong olgeta trifala ia bae i go aot tu olsem wan panismen long jeneresen ia sapos oli mekem hat blong olgeta oli strong agensem olgeta trifala ia;"
                },
                {
                    "number": 19,
                    "text": "From wan trabol we bae i kilimded ol pipol bae i go long medel blong ol man we oli stap laef long wol, mo bae i gohed blong kam wanwan taem, sapos oli no sakem sin; bambae i gohed kasem taem wol ia i emti, mo taem mi kam long wol ia, bambae laet blong mi i mekem ol pipol we oli stap laef long hem bae oli ded evriwan mo oli lus evriwan."
                },
                {
                    "number": 20,
                    "text": "Luk, mi talem olgeta samting ia long yu, semmak olsem we mi bin talem ol pipol long saed blong taem we Jerusalem bae i lus evriwan; mo bae mi pruvum toktok blong mi long taem naoia, olsem we mi bin pruvum kasem naoia."
                },
                {
                    "number": 21,
                    "text": "Mo naoia, mi givim oda long yu, Josef wokman blong mi, blong yu sakem sin mo wokbaot stret long fored blong mi, mo blong nomo stap folem ol tingting blong ol man;"
                },
                {
                    "number": 22,
                    "text": "Mo blong yu mas strong gud blong obei long ol komanmen we mi bin givim long yu; mo sapos yu mekem hemia, luk, bae mi givim laef we i no save finis long yu, nating sapos bae oli mas kilimded yu."
                },
                {
                    "number": 23,
                    "text": "Mo nao, bakegen, mi toktok long yu, Josef wokman blong mi, long saed blong man ia we i wantem kam wan witnes—"
                },
                {
                    "number": 24,
                    "text": "Luk, mi talem long hem se hem i stap leftemap hem antap mo i no stap putum tingting blong hem i kam daon inaf long fored blong mi; be sapos bae hem i bodaon long fored blong mi, mo i putum tingting blong hem i stap daon wetem wan strongfala prea mo wetem fet, mo hem i tru evriwan long hat blong hem, bae mi save givim raet long hem blong hem i luk ol samting we hem i wantem luk."
                },
                {
                    "number": 25,
                    "text": "Mo bambae hem i talem long ol pipol blong jeneresen ia: ‘Luk, mi bin luk olgeta samting we Lod i bin soem long Josef Smit Junia, mo mi save stret se olgeta samting ia oli tru, from we mi bin luk olgeta, from mi bin luk olgeta tru long paoa blong God mo i no tru long paoa blong man.’"
                },
                {
                    "number": 26,
                    "text": "Mo mi Lod, mi givim oda long hem, long Martin Haris wokman blong mi, se bae hem i no save talem moa long olgeta long saed blong olgeta samting ia, be bae hem i talem nomo: ‘Mi bin luk olgeta, mo mi bin luk olgeta tru long paoa blong God;’ mo hemia nao olgeta toktok we bae hem i talem."
                },
                {
                    "number": 27,
                    "text": "Be sapos hem i talem se hemia i no tru, nao bae hem i brekem kavenan we hem i bin mekem wetem mi finis, mo luk, bambae mi panisim hem."
                },
                {
                    "number": 28,
                    "text": "Mo nao, sapos nomo hem i putum tingting blong hem i stap daon mo sapos nomo hem i talemaot long mi se ol samting we hem i bin mekem oli rong, mo hem i mekem kavenan wetem mi se bae hem i stap obei long ol komanmen blong mi, mo yusum fet blong hem long mi, luk, mi talem long hem, bambae hem i no save luk olgeta samting ia, from bae mi no save givim raet long hem blong hem i luk olgeta samting we mi bin tokbaot."
                },
                {
                    "number": 29,
                    "text": "Mo sapos hem i olsem, mi givim oda long yu, Josef wokman blong mi, blong yu talemaot long hem, se bae hem i no mekem moa, mo tu, bae hem i nomo trabolem mi long saed blong poen ia."
                },
                {
                    "number": 30,
                    "text": "Mo sapos hem i olsem, luk, mi talem long yu Josef, taem yu finis blong transletem sam moa pej, bambae yu stop blong smol taem, i go kasem taem we mi givim oda long yu bakegen; afta nao, bae yu save mekem translesen bakegen."
                },
                {
                    "number": 31,
                    "text": "Mo sapos yu no mekem hemia, luk, bae yu no save gat moa presen, mo bae mi tekemaot olgeta samting we mi bin givim long yu wetem tras."
                },
                {
                    "number": 32,
                    "text": "Mo nao, from se mi luk finis ol giaman we oli stap we oli blong spolem gud yu, yes, mi luk finis we sapos wokman blong mi Martin Haris i no putum tingting blong hem i stap daon mo i no kasem wan witnes long han blong mi, bambae hem i foldaon long fasin blong brekem loa;"
                },
                {
                    "number": 33,
                    "text": "Mo i gat plante we oli stap ledaon i stap mo wet blong prapa spolem gud yu blong tekemaot yu long fes blong wol; mo from hemia, blong ol dei blong yu oli longwan moa, mi bin givim yu olgeta komanmen ia."
                },
                {
                    "number": 34,
                    "text": "Yes, from hemia nao mi bin talem: ‘Stop, mo stap kwaet kasem taem mi givim oda long yu, mo bae mi putum rod i stap blong yu save mekem samting ia we mi bin givim oda long yu."
                },
                {
                    "number": 35,
                    "text": "Mo sapos yu fetful blong stap obei long ol komanmen blong mi, bambae mi leftemap yu long las dei.’” Amen."
                }
            ]
        },
        "/study/scriptures/dc-testament/dc/6": {
            "uri": "/study/scriptures/dc-testament/dc/6",
            "title": "Doktrin mo Ol Kavenan 6",
            "data_type": "chapter",
            "chapter_name": "Seksen 6",
            "chapter_summary": [
                "1–6, Ol man we oli wok long garen blong Lod, bae Lod i sevem olgeta; 7–13, I no gat wan presen we i moa bigwan bitim presen blong fasin blong sevem man; 14–27, Wan witnes abaot trutok i kam tru long paoa blong Spirit; 28–37, Lukluk long Kraes, mo mekem gud oltaem."
            ],
            "verses": [
                {
                    "number": 1,
                    "text": "Wan bigfala mo gudfala wok bambae i stap kamaot long ol pikinini blong ol man i no longtaem."
                },
                {
                    "number": 2,
                    "text": "Luk, mi mi God; folem gud toktok blong mi, we i laef mo i gat paoa, i moa sap bitim naef blong faet we i sap long tufala saed, we i inaf blong katem splitim ol joen mo ol bun; from hemia, mekem folem ol toktok blong mi."
                },
                {
                    "number": 3,
                    "text": "Luk, garen i waet, i rere blong oli tekemaot kaekae; from hemia, huia i wantem blong tekem kaekae, hem i mas sakem huknaef blong hem wetem strongfala paoa, mo tekem kaekae taem dei i stap go, blong hem i storem kaekae i stap blong save sevem sol blong hem blong taem we i no save finis insaed long kingdom blong God."
                },
                {
                    "number": 4,
                    "text": "Yes, huia bae i sakem huknaef blong hem mo tekem kaekae, hem bambae God i singaotem hem."
                },
                {
                    "number": 5,
                    "text": "From hemia, sapos yufala i askem long mi, bambae yufala i kasem; mo sapos yufala i noknok, bambae i open long yufala."
                },
                {
                    "number": 6,
                    "text": "Nao, from we yufala i bin askem, luk, mi talem long yufala, stap obei long ol komanmen blong mi, mo lukaotem blong mekem i kamtru mo stanemap stamba tingting blong Saeon;"
                },
                {
                    "number": 7,
                    "text": "No lukaotem ol rij samting, be lukaotem waes, mo luk, ol sikret blong God bambae oli kamkamaot long yufala, mo afta, bambae yufala i kam rij. Luk, hem we i gat laef we i no save finis, hem i wan rijman."
                },
                {
                    "number": 8,
                    "text": "I tru, i tru, mi talem long yu, wanem yu wantem God i givim long yu, bambae hem i givim long yu; mo sapos yu wantem, bambae yu yu stap wan tul blong mekem plante gud long jeneresen ia."
                },
                {
                    "number": 9,
                    "text": "No tokbaot eni narafala samting, be fasin blong sakem sin nomo i go long jeneresen ia; stap obei long ol komanmen blong mi, mo givhan blong mekem wok blong mi i kamtru, folem ol komanmen blong mi, mo bambae mi blesem yu."
                },
                {
                    "number": 10,
                    "text": "Luk, yu yu gat wan presen, mo God i blesem yu from presen blong yu. Tingbaot se presen ia i tabu mo i kam long antap—"
                },
                {
                    "number": 11,
                    "text": "Mo sapos yu askem, bambae yu save ol sikret we oli bigwan mo oli gudfala; taswe, bambae yu mas yusum presen blong yu, blong yu save faenemaot ol sikret ia, blong yu save tekem plante i kam blong save trutok, yes, mo mekem olgeta oli luksave we fasin blong laef blong olgeta i rong."
                },
                {
                    "number": 12,
                    "text": "Bambae yu no save talemaot presen blong yu long eni man, be nomo long olgeta we oli gat sem bilif long yu. No pleiplei wetem ol tabu samting."
                },
                {
                    "number": 13,
                    "text": "Sapos yu mekem gud, yes, mo stap fetful kasem en, bambae yu save sef insaed long kingdom blong God, we i presen blong God we i moa bigwan long evri narafala presen blong hem; from we i no gat wan presen we i moa hae bitim presen ia blong sevem ol man."
                },
                {
                    "number": 14,
                    "text": "I tru, i tru, mi talem long yu, God i blesem yu from wanem samting yu bin mekem; from we yu bin askem long mi, mo luk, folem hamas yu bin askem, nao yu bin kasem instraksen we i kam long Spirit blong mi. Sapos i no bin olsem, bambae yu no save kam long ples we yu stap long hem naoia."
                },
                {
                    "number": 15,
                    "text": "Luk, yu yu save we yu bin askem mi mo mi bin mekem maen blong yu i andastanem; mo naoia mi talem olgeta samting ia long yu, blong yu mas save se Spirit blong trutok i bin mekem yu i andastanem;"
                },
                {
                    "number": 16,
                    "text": "Yes, mi talem long yu, blong yu mas save se i no gat wan narafala man bakegen, be God nomo, we bae i save ol tingting blong yu mo ol samting we hat blong yu i wantem mekem."
                },
                {
                    "number": 17,
                    "text": "Mi talem olgeta samting ia long yu blong oli stap olsem wan witnes long yu—se ol toktok o wok we yu bin stap raetem oli tru."
                },
                {
                    "number": 18,
                    "text": "From hemia, wok strong; stap fetful blong stanap long saed blong wokman blong mi, Josef, long eni kaen problem we hem i save stap long hem from wok blong mi."
                },
                {
                    "number": 19,
                    "text": "Toktok strong long hem from ol rong blong hem, mo tu, kasem ol strong toktok we oli kam long hem. Yu mas save wet longtaem; stap strong; gat kontrol long yuwan; gat fasin blong save wet longtaem, gat fet, hop mo bigfala lav."
                },
                {
                    "number": 20,
                    "text": "Luk, yu yu Oliva, mo mi bin toktok long yu from ol samting we yu wantem; from hemia, holemtaet gud olgeta toktok ia long hat blong yu. Stap fetful mo wok strong blong stap obei long ol komanmen blong God, mo bae mi raonem yu wetem ol han blong lav blong mi."
                },
                {
                    "number": 21,
                    "text": "Luk, mi mi Jisas Kraes, Pikinini blong God. Mi mi semmak man ia we mi kam long olgeta we oli blong mi, mo olgeta we oli blong mi oli no bin akseptem mi. Mi mi laet we i saen long tudak, mo tudak ia i no andastanem hemia."
                },
                {
                    "number": 22,
                    "text": "I tru, i tru, mi talem long yu, sapos yu wantem gat wan moa witnes, pulum tingting blong yu i gobak long naet ia we yu bin krae long mi insaed long hat blong yu, se bae yu mas save se olgeta samting ia oli tru."
                },
                {
                    "number": 23,
                    "text": "?Olsem wanem? ?Mi no bin givim wan filing blong pis long maen blong yu long saed blong poen ia? ?Wanem moa witnes yu save gat bitim hemia we i kam long God?"
                },
                {
                    "number": 24,
                    "text": "Mo nao, luk, yu bin kasem wan witnes; from, sapos mi bin talem long yu ol samting we i no gat wan narafala man i save long hem, ?be hemia i no minim se yu bin kasem wan witnes?"
                },
                {
                    "number": 25,
                    "text": "Mo luk, mi givim wan presen long yu se, sapos yu wantem long mi, blong yu save mekem translesen, olsem wokman blong mi Josef."
                },
                {
                    "number": 26,
                    "text": "I tru, i tru mi talem long yu, se i gat olgeta rekod oli stap we oli gat plante samting blong gospel blong mi, we mi bin holembak from ol fasin nogud blong ol pipol;"
                },
                {
                    "number": 27,
                    "text": "Mo naoia, mi givim oda long yu, se sapos yu wantem ol gudfala samting—blong wantem putum blong yuwan ol rij samting long heven—nao, bae yu givhan, wetem presen blong yu, blong mekem oli kam long laet, olgeta pat blong skripja blong mi we oli bin haed from ol rabis fasin."
                },
                {
                    "number": 28,
                    "text": "Mo nao, luk, mi givim long yu, mo tu, long Josef wokman blong mi, ol ki blong presen ia, we bae i mekem seves ia i kam long laet; mo tru long maot blong tu o trifala witnes, bambae evri toktok oli stanap."
                },
                {
                    "number": 29,
                    "text": "I tru, i tru mi talem long yutufala, sapos ol man blong wol oli sakemaot ol toktok blong mi, wetem pat ia blong gospel blong mi mo seves ia, bambae yutufala i kasem blesing, from bae oli no save mekem moa long yutufala bitim wanem we oli bin mekem long mi."
                },
                {
                    "number": 30,
                    "text": "Mo tu, sapos oli mekem long yutufala olsem we oli bin mekem long mi, bambae yutufala i kasem blesing, from we bae yutufala i stastap wetem mi long glori."
                },
                {
                    "number": 31,
                    "text": "Be sapos oli no sakemaot ol toktok blong mi, we bae oli stanap tru long testemoni we ol wokman blong mi oli givim, bae olgeta i kasem blesing, mo afta bambae yutufala i gat glad long frut blong wok blong yutufala."
                },
                {
                    "number": 32,
                    "text": "I tru, i tru mi talem long yutufala, olsem mi bin talem long olgeta disaepol blong mi; long weaples i gat tu o tri man oli kam tugeta long nem blong mi, long saed blong wan samting, luk, bambae mi mi stanap long medel blong olgeta—semmak olsem we mi stap long medel blong yutufala."
                },
                {
                    "number": 33,
                    "text": "No fraet blong mekem gud, ol boe blong mi, from, wanem bae yufala i planem, bambae yufala i tekem frut blong hem; from hemia, sapos yufala i planem gud samting, bambae yufala i tekem gud kaekae olsem praes blong yufala."
                },
                {
                    "number": 34,
                    "text": "From hemia, smol grup, no fraet; mekem gud; letem wol mo hel i kam wan agensem yufala, from we sapos yufala i stanap antap long strong ston blong mi, bambae oli no save win."
                },
                {
                    "number": 35,
                    "text": "Luk, mi no talem se yutufala i rong; yutufala i gohed long rod blong yutufala mo nomo mekem sin; mekem wok we mi givim oda long yutufala blong mekem wetem strong tingting."
                },
                {
                    "number": 36,
                    "text": "Lukluk long mi long evri tingting blong yutufala; no gat tu tingting, no fraet."
                },
                {
                    "number": 37,
                    "text": "Luk ol kil we spia i mekem long saed blong bodi blong mi, mo tu, olgeta mak blong nil long ol han mo leg blong mi; stap fetful, stap obei long ol komanmen blong mi mo bambae yutufala i save kasem kingdom blong heven. Amen."
                }
            ]
        },
        "/study/scriptures/dc-testament/dc/7": {
            "uri": "/study/scriptures/dc-testament/dc/7",
            "title": "Doktrin mo Ol Kavenan 7",
            "data_type": "chapter",
            "chapter_name": "Seksen 7",
            "chapter_summary": [
                "1–3, Jon, Disaepol we Lod I Lavem, bae i laef long wol ia kasem taem we Lod i kam; 4–8, Pita, Jemes, mo Jon, olgetatri oli holem ol ki blong gospel."
            ],
            "verses": [
                {
                    "number": 1,
                    "text": "Mo Lod i bin talem long mi: “Jon, we mi lavem tumas. ?Wanem nao yu wantem? From sapos yu askem wanem nao yu wantem, bambae mi givim long yu.”"
                },
                {
                    "number": 2,
                    "text": "Mo mi talem long hem: “Lod, givim mi paoa ova long ded, blong mi save laef mo save tekem ol sol oli kam long yu.”"
                },
                {
                    "number": 3,
                    "text": "Mo Lod i bin talem long mi: “I tru, i tru, mi talem long yu, se from we yu wantem hemia, bambae yu stap kasem taem we mi kam long glori blong mi, mo bae yu profesae long fored blong ol kantri, famli, lanwis mo pipol.”"
                },
                {
                    "number": 4,
                    "text": "Mo from ol toktok ia, Lod i bin talem long Pita: “Sapos mi wantem se bambae hem i stap kasem taem we bambae mi kam, nao ?bae yu talem wanem? From hem i bin askem mi olsem, blong hem i save tekem ol sol oli kam long mi, be yu yu wantem se bambae yu kam kwik long mi, long kingdom blong mi."
                },
                {
                    "number": 5,
                    "text": "Mi talem long yu Pita, se hemia i wan gud tingting; be hem we mi lavem tumas, i bin wantem blong mekem moa, o blong mekem wan moa bigfala wok yet long medel blong olgeta man bitim wok we hem i bin mekem bifo."
                },
                {
                    "number": 6,
                    "text": "Yes, hem i bin statem wan wok we i moa bigwan; taswe, bae mi mekem hem olsem wan faea we i laet mo wan givhan enjel; bambae hem i givhan long olgeta we oli laef long wol we bae oli gat raet blong Lod i sevem olgeta."
                },
                {
                    "number": 7,
                    "text": "Mo bambae mi mekem yu, yu givhan long hem mo long brata blong yu, Jemes; mo long yutrifala, bambae mi givim paoa mo ki blong seves ia kasem taem we mi kam."
                },
                {
                    "number": 8,
                    "text": "I tru, mi talem long yufala, bambae yutufala i kasem samting olsem we yutufala i bin askem, from yutufala i stap glad long samting we yutufala i bin askem.”"
                }
            ]
        },
        "/study/scriptures/dc-testament/dc/8": {
            "uri": "/study/scriptures/dc-testament/dc/8",
            "title": "Doktrin mo Ol Kavenan 8",
            "data_type": "chapter",
            "chapter_name": "Seksen 8",
            "chapter_summary": [
                "1–5, Revelesen i kam tru long paoa blong Tabu Spirit; 6–12, Save abaot ol sikret blong God mo paoa blong save transletem ol rekod blong bifo i kam tru long fet."
            ],
            "verses": [
                {
                    "number": 1,
                    "text": "Oliva Kaodri, i tru, i tru, mi talem long yu se, olsem we i tru we Lod i stap laef, hem we i God mo Ridima blong yu, nao i tru tu we bae yu kasem wan save long eni samting bae yu askem wetem fet, wetem wan ones hat, mo stap biliv se bambae yu kasem wan save long saed blong ol olfala rekod, we oli blong bifo, we insaed oli gat ol pat ia blong skripja blong mi we oli bin raetem tru long wanem Spirit blong mi i bin soem."
                },
                {
                    "number": 2,
                    "text": "Yes, luk, bambae mi talem long yu insaed long maen mo insaed long hat blong yu, tru long Tabu Spirit, we bambae i kam insaed long yu mo bambae i stap insaed long hat blong yu."
                },
                {
                    "number": 3,
                    "text": "Nao luk, hemia i spirit blong revelesen; luk, hemia i spirit ia, we tru long hem, Moses i bin tekem ol pikinini blong Isrel oli krosem Red Si long drae graon."
                },
                {
                    "number": 4,
                    "text": "Luk hemia nao presen blong yu; yusum presen ia, mo God bae i blesem yu, from we bambae i tekemaot yu long ol han blong ol enemi blong yu, from we, sapos i no olsem, bambae oli kilim yu ded mo lidim sol blong yu long ded."
                },
                {
                    "number": 5,
                    "text": "O, tingbaot ol toktok ia, mo stap obei long ol komanmen blong mi. Tingbaot, hemia i presen blong yu."
                },
                {
                    "number": 6,
                    "text": "Nao, hemia i no evri presen blong yu; from we yu gat wan narafala presen, we i presen blong Eron; luk, hem i bin talem plante samting long yu;"
                },
                {
                    "number": 7,
                    "text": "Luk, i no gat eni narafala paoa, be paoa ia nomo blong God, we i save mekem presen blong Eron ia i stap wetem yu."
                },
                {
                    "number": 8,
                    "text": "From hemia, no gat tu tingting, from we hem i presen we i kam long God; mo bambae yu holem long ol han blong yu, mo mekem plante gudfala wok; mo bambae i no gat eni paoa we bambae i save tekemaot long ol han blong yu, from hemia i wok blong God."
                },
                {
                    "number": 9,
                    "text": "Mo, from hemia, wanem samting bambae yu askem mi blong mi talemaot long yu tru long presen ia, hemia bambae mi givim long yu, mo bambae yu kasem wan save long wanem we yu askem."
                },
                {
                    "number": 10,
                    "text": "Tingbaot se sapos yu no gat fet, yu no save mekem wan samting; taswe, askem wetem fet. No pleiplei wetem olgeta samting ia; no askem wanem we i no blong yu askem."
                },
                {
                    "number": 11,
                    "text": "Askem, blong yu save ol sikret blong God, blong yu save mekem translesen mo kasem wan save aot long ol rekod blong bifo we oli bin haedem i stap, we oli tabu; mo bambae mi lukluk long yu folem fet blong yu."
                },
                {
                    "number": 12,
                    "text": "Luk, i mi ia nao we mi talem ol toktok ia; mo mi mi semwan ia we i bin stap toktok long yu stat long stat i kam. Amen."
                }
            ]
        },
        "/study/scriptures/dc-testament/dc/9": {
            "uri": "/study/scriptures/dc-testament/dc/9",
            "title": "Doktrin mo Ol Kavenan 9",
            "data_type": "chapter",
            "chapter_name": "Seksen 9",
            "chapter_summary": [
                "1–6, I gat ol narafala rekod blong bifo we oli stap yet blong oli mas transletem; 7–14, Wan i mas transletem Buk blong Momon tru long stadi mo konfemesen we i kam long Tabu Spirit."
            ],
            "verses": [
                {
                    "number": 1,
                    "text": "Luk, mi talem long yu, boe blong mi, se from we yu no bin mekem translesen folem wanem we yu bin askem long mi, mo yu bin stat blong raet bakegen blong wokman blong mi, Josef Smit Junia, nao mi wantem yu blong yu gohed olsem kasem taem we yu finisim rekod ia, we mi bin givim long han blong hem."
                },
                {
                    "number": 2,
                    "text": "Mo afta, luk, mi gat ol narafala rekod i stap, we bambae mi givim yu paoa blong yu save givhan blong transletem."
                },
                {
                    "number": 3,
                    "text": "Yu mas save wet longtaem, boe blong mi, from mi talem se hem i waes, mo hem i no nid blong yu mekem translesen long taem naoia."
                },
                {
                    "number": 4,
                    "text": "Luk, wok we mi bin singaotem yu blong mekem i blong yu raet blong wokman blong mi, Josef."
                },
                {
                    "number": 5,
                    "text": "Mo luk, hem i from we yu no bin gohed olsem we yu bin statem taem yu stat blong mekem translesen, mekem se mi bin tekemaot spesel janis ia long yu."
                },
                {
                    "number": 6,
                    "text": "No komplen sloslo, boe blong mi, from mi talem se hem i waes we mi mekem long yu long wei ia."
                },
                {
                    "number": 7,
                    "text": "Luk, yu no bin andastanem; yu bin ting se bambae mi givim nomo long yu; yu no bin tingting hevi long hem, be yu askem nomo long mi."
                },
                {
                    "number": 8,
                    "text": "Be, luk mi talem long yu, se yu mas stadi gud long hem insaed long maen blong yu; afta, yu mas askem long mi sapos hem i raet, mo sapos hem i raet, bambae mi mekem jes blong yu i gat wan filing we i hot insaed; from hemia, bambae yu filim se hem i raet."
                },
                {
                    "number": 9,
                    "text": "Be sapos hem i no raet, bambae yu no gat ol filing olsem ia, be bambae tingting blong yu i fasfas, mekem se bae yu fogetem wanem we hem i rong; from hemia, yu no save raetem wanem we i tabu, be nomo sapos mi mi givim long yu."
                },
                {
                    "number": 10,
                    "text": "Nao, sapos yu bin save samting ia, bambae yu bin save mekem translesen; be, hem i no nid blong yu mekem translesen naoia."
                },
                {
                    "number": 11,
                    "text": "Luk, i bin nid taem yu bin stat; be yu bin fraet, mo taem i pas finis, mo hem i nomo nid naoia;"
                },
                {
                    "number": 12,
                    "text": "From, ?yu no luk se mi bin givim long wokman blong mi, Josef, inaf paoa blong mekemap hemia? Mo yutufala, mi no bin panisim wan long yutufala."
                },
                {
                    "number": 13,
                    "text": "Mekem samting ia we mi bin komandem yu blong mekem, mo bambae yu kam antap. Stap fetful, mo no foldaon long eni temtesen."
                },
                {
                    "number": 14,
                    "text": "Stanap strong long wok we mi bin singaotem yu blong mekem, mo bambae i no gat wan hea blong hed blong yu bambae i lus, mo bambae mi leftemap yu long las dei. Amen."
                }
            ]
        },
        "/study/scriptures/dc-testament/dc/10": {
            "uri": "/study/scriptures/dc-testament/dc/10",
            "title": "Doktrin mo Ol Kavenan 10",
            "data_type": "chapter",
            "chapter_name": "Seksen 10",
            "chapter_summary": [
                "1–26, Setan i stap tantanem ol nogud man blong oli agensem wok blong Lod; 27–33, Hem i lukaot blong stap spolem gud sol blong ol man; 34–52, Gospel i mas go long olgeta man blong Leman mo evri nesen tru long Buk blong Momon; 53–63, Lod bambae i stanemap Jos blong Hem mo gospel blong Hem long medel blong ol man; 64–70, Bambae Hem i pulum olgeta we oli wantem sakem sin insaed long Jos blong Hem mo bambae i sevem olgeta we oli stap obei."
            ],
            "verses": [
                {
                    "number": 1,
                    "text": "Nao luk, mi talem long yu, from we yu bin givim olgeta raeting ia we mi givim paoa long yu blong yu transletem tru long Yurim mo Tumim i go long ol han blong wan nogud man, yu bin lusum olgeta."
                },
                {
                    "number": 2,
                    "text": "Mo semtaem, yu bin lusum presen blong yu, mo maen blong yu i kam tudak."
                },
                {
                    "number": 3,
                    "text": "Be, naoia mi givimbak long yu bakegen; from hemia, yu mekemsua se yu mas fetful mo gohed blong kasem en blong wok blong translesen we i stap, semmak olsem we yu bin statem."
                },
                {
                    "number": 4,
                    "text": "Yu no ron bitim o wok bitim paoa we yu gat mo wanem we yu gat we i helpem yu blong mekem translesen; be wok strong wetem strong tingting kasem en."
                },
                {
                    "number": 5,
                    "text": "Prea oltaem, blong yu save kamaot olsem man we i win; yes, blong yu save winim Setan, mo blong yu save ronwe long ol han blong ol wokman blong Setan we oli stap sapotem wok blong hem."
                },
                {
                    "number": 6,
                    "text": "Luk, oli bin traem blong prapa spolem yu; yes, mo man ia tu we yu bin trastem hem i bin traem blong prapa spolem yu."
                },
                {
                    "number": 7,
                    "text": "From hemia nao mi bin talem se hem i wan nogud man, from we hem i bin traem blong tekemaot olgeta samting we mi bin putum long han blong yu; mo hem i bin traem blong prapa spolem presen blong yu."
                },
                {
                    "number": 8,
                    "text": "Mo from we yu bin givim ol raeting ia long han blong hem, luk, ol nogud man oli bin tekemaot olgeta long yu."
                },
                {
                    "number": 9,
                    "text": "From hemia, yu bin givimaot olgeta, yes, wanem we i bin tabu, yu bin givim long wanem we i nogud."
                },
                {
                    "number": 10,
                    "text": "Mo luk, Setan i putum long hat blong olgeta blong oli jenisim ol toktok we yu talem mo mekem wan i raetem, o ol toktok we yu bin transletem, we yu letem oli kamaot long ol han blong yu."
                },
                {
                    "number": 11,
                    "text": "Mo luk, mi talem long yu se, from se oli bin jenisim ol toktok ia, oli ridim olgeta i defren long ol toktok we yu bin transletem mo mekem wan i raetem;"
                },
                {
                    "number": 12,
                    "text": "Mo, folem wei ia, devel i bin traem blong putumap wan plan blong trik, blong hem i save prapa spolem gud wok ia;"
                },
                {
                    "number": 13,
                    "text": "From we hem i putum samting ia long hat blong olgeta blong oli mekem, se taem bae oli giaman, bambae oli save talem se oli kasem yu tru long ol toktok we yu bin talem se yu bin transletem."
                },
                {
                    "number": 14,
                    "text": "I tru, mi talem long yu, se bambae mi no letem Setan i mekem rabis plan blong hem i kamtru long hemia."
                },
                {
                    "number": 15,
                    "text": "From luk, hem i putum long hat blong olgeta blong oli winim yu blong yu temtem Lod, God blong yu, blong yu askem hem blong transletem ol toktok ia bakegen."
                },
                {
                    "number": 16,
                    "text": "Mo afta, luk, bambae oli talem mo tingting insaed long hat blong olgeta se: Bambae yumi luk sapos God i givim hem paoa blong mekem translesen; sapos i olsem, bambae God i givim paoa ia long hem bakegen;"
                },
                {
                    "number": 17,
                    "text": "Mo sapos God i givim paoa ia long hem bakegen, o sapos hem i transletem ol toktok ia bakegen, o long narafala toktok, sapos hem i mekem ol semfala toktok ia oli kamaot, luk, yumi gat ol sem toktok ia wetem yumi, mo yumi bin jenisim olgeta;"
                },
                {
                    "number": 18,
                    "text": "From hemia, ol toktok ia bambae oli no semmak, mo bambae yumi talem se hem i bin giaman long ol toktok blong hem, mo se hem i no gat eni presen, mo hem i no gat eni paoa;"
                },
                {
                    "number": 19,
                    "text": "From hemia, bambae yumi spolem gud hem, mo wok ia tu; mo bambae yumi mekem hemia blong yumi no save sem long en, mo blong yumi save kasem glori blong wol ia."
                },
                {
                    "number": 20,
                    "text": "I tru, i tru, mi talem long yu, se Setan i holemtaet gud hat blong olgeta; hem i tantanem olgeta blong mekem rabis fasin agensem wanem we hem i gud."
                },
                {
                    "number": 21,
                    "text": "Mo hat blong olgeta i kam nogud, mo i fulap long fasin nogud mo rabis sin; mo oli lavem tudak be i no laet, from se ol wok blong olgeta oli rabis; from hemia, bambae oli no save askem long mi."
                },
                {
                    "number": 22,
                    "text": "Setan i stap tantanem tingting blong olgeta, blong hem i save lidim sol blong olgeta i go long ded."
                },
                {
                    "number": 23,
                    "text": "Mo long wei ia, hem i bin putumap wan plan blong trik, mo i ting se bae hem i prapa spolem wok blong God; be bambae oli ansa long mi from, mo bambae i tanembak long olgeta blong oli sem mo kasem panismen from, long dei blong jajmen."
                },
                {
                    "number": 24,
                    "text": "Yes, hem i tantanem hat blong olgeta blong oli gat bigfala kros agensem wok ia."
                },
                {
                    "number": 25,
                    "text": "Yes, hem i bin talem long olgeta: “Yufala i trikim mo giaman blong wet blong save kasem olgeta, blong yufala i save prapa spolem gud olgeta; luk, ol samting ia oli no rong.” Mo long wei ia hem i switim olgeta, mo i talem olgeta se hemia i no sin blong giaman blong mekem man i ting se nara man i giaman, blong oli save spolem gud hem."
                },
                {
                    "number": 26,
                    "text": "Mo long wei ia, hem i bin switim olgeta, mo i bin lidim olgeta i go kasem taem hem i pulum sol blong olgeta i go daon long hel; mo long wei ia, hem i bin mekem olgeta oli foldaon long trik blong olgetawan."
                },
                {
                    "number": 27,
                    "text": "Mo long wei ia, hem i stap go antap mo kam daon, i go mo i kambak long wol ia, i stap lukaot blong stap prapa spolem gud sol blong man."
                },
                {
                    "number": 28,
                    "text": "I tru, i tru, mi talem long yu, sore long hem we i stap giaman blong trikim man, from we hem i ting se narafala man i stap giaman blong trikim man, from olgeta ia bambae oli no save ronwe long jastis blong God."
                },
                {
                    "number": 29,
                    "text": "Nao luk, oli bin jenisim ol toktok ia, from we Setan i bin talem long olgeta: “Hem i giaman long yufala”—mo long wei ia hem i bin trikim olgeta oli gowe blong oli mekem rabis fasin, blong winim yu blong yu temtem Lod, God blong yu."
                },
                {
                    "number": 30,
                    "text": "Luk, mi talem long yu, se bambae yu no mas transletem bakegen ol toktok ia we yu letem blong oli bin kamaot long ol han blong yu;"
                },
                {
                    "number": 31,
                    "text": "From luk, bambae oli no save mekem ol rabis plan blong olgeta blong giaman agensem ol toktok ia blong oli kamtru. From luk, sapos yu mekem ol sem toktok ia oli kamaot, bambae oli talem se yu bin giaman mo yu bin mekem olsem se yu bin transletem olgeta, be yu bin agensem ol toktok blong yuwan."
                },
                {
                    "number": 32,
                    "text": "Mo luk, bambae oli talemaot samting ia, mo Setan bae i mekem hat blong ol pipol i kam strong mo bambae i tantanem olgeta blong oli kros long yu, blong mekem se bae oli no bilivim ol toktok blong mi."
                },
                {
                    "number": 33,
                    "text": "Long wei ia Setan i tingting blong gat paoa ova long testemoni blong yu long jeneresen ia, blong wok ia i no save kamtru long jeneresen ia."
                },
                {
                    "number": 34,
                    "text": "Be luk, hemia i waes toktok, mo from we mi soem waes tok long yu, mo mi givim ol komanmen long yu long saed blong olgeta samting ia, mo wanem bae yu mas mekem, no soem wok ia long wol kasem taem we yu finisim wok blong translesen."
                },
                {
                    "number": 35,
                    "text": "No sapraes we mi talem long yu: “Hemia i waes toktok, no soem wok ia long wol”—from we mi bin talem finis, no soem wok ia long wol, blong yu save stap sef."
                },
                {
                    "number": 36,
                    "text": "Luk, mi no talem se bambae yu no soem long olgeta we oli stret mo gud;"
                },
                {
                    "number": 37,
                    "text": "Be yu no save jajem olgeta we oli stret mo gud oltaem, o yu no save talem huia i nogud mo huia i stret mo gud, from hemia, mi talem long yu, stap kwaet kasem taem we mi luk we i stret blong yu mekem evri samting i kamaot long wol long saed blong wok ia."
                },
                {
                    "number": 38,
                    "text": "Mo nao, i tru mi talem long yu, se wan rekod blong olgeta samting we yu bin raetem, we oli bin kamaot long ol han blong yu, oli bin raetem olgeta long ol buk blong Nifae;"
                },
                {
                    "number": 39,
                    "text": "yes, mo yu tingbaot se oli bin talem long ol toktok ia se i gat wan rekod we i moa stret abaot olgeta samting ia we i stap long ol buk blong Nifae."
                },
                {
                    "number": 40,
                    "text": "Mo nao, from se rekod we oli bin raetem i stap long ol buk blong Nifae i moa stret long saed blong olgeta samting ia we, long waes tingting blong mi, mi wantem mekem ol pipol oli kam blong save long rekod ia—"
                },
                {
                    "number": 41,
                    "text": "From hemia, bambae yu transletem ol toktok we oli stap long ol buk blong Nifae, i kam daon i kam kasem taem blong rul blong king Benjamin, o kam kasem wanem we yu bin transletem, we yu bin holem i stap wetem yu;"
                },
                {
                    "number": 42,
                    "text": "Mo luk, bambae yu printim hemia olsem rekod blong Nifae; mo long wei ia bambae mi winim olgeta we oli bin jenisim ol toktok blong mi."
                },
                {
                    "number": 43,
                    "text": "Bambae mi no save letem oli spolem gud wok blong mi; yes, bambae mi soem long olgeta se waes blong mi i bigwan moa bitim ol trik blong devel."
                },
                {
                    "number": 44,
                    "text": "Luk, oli gat wan pat ia nomo, o wan sot rekod blong histri blong Nifae."
                },
                {
                    "number": 45,
                    "text": "Luk, i gat plante samting we oli bin raetem long olgeta buk blong Nifae we i givim moa andastaning abaot gospel blong mi; from hemia, mi talem se hem i waes we bambae yu transletem fas pat blong ol toktok blong Nifae we oli raetem, mo yu putum i stap tugeta wetem wok ia."
                },
                {
                    "number": 46,
                    "text": "Mo luk, evri toktok long haf pat blong wok ia i tekem ol pat blong gospel blong mi we ol tabu profet, yes, mo tu, ol disaepol blong mi, oli bin wantem tru long prea blong olgeta, blong oli mas kamaot long ol pipol ia."
                },
                {
                    "number": 47,
                    "text": "Mo mi bin talem long olgeta se bambae oli kasem folem wanem oli bin askem wetem fet long prea blong olgeta."
                },
                {
                    "number": 48,
                    "text": "Yes, mo hemia nao fet blong olgeta: se bae gospel blong mi, we mi bin givim long olgeta blong oli prijim long ol dei blong olgeta, bae i save kamaot long ol brata blong olgeta, Ol Man blong Leman, mo tu, long evriwan we oli bin kam olsem Ol Man blong Leman from ol strong raorao blong olgeta."
                },
                {
                    "number": 49,
                    "text": "Nao, i no hemia nomo—fet blong olgeta long prea blong olgeta i blong Lod i mas mekem ol man oli save long gospel ia, mo sapos i posibol blong ol narafala nesen oli save stap long graon ia."
                },
                {
                    "number": 50,
                    "text": "Mo long wei ia, oli bin livim wan blesing i stap long graon ia long prea blong olgeta, se huia we bae i biliv long gospel ia, bambae i save gat laef we i no save finis;"
                },
                {
                    "number": 51,
                    "text": "Yes, blong hem i fri nomo long evriwan blong eni kantri, famli, lanwis o pipol."
                },
                {
                    "number": 52,
                    "text": "Mo nao luk, folem fet blong prea blong olgeta, bambae mi mekem ol pipol blong mi oli kam blong save pat ia blong gospel blong mi i kam long save blong ol pipol blong mi. Luk, mi no mekem i kam blong i spolem wanem we oli bin kasem finis, be blong i bildimap wanem oli bin kasem finis."
                },
                {
                    "number": 53,
                    "text": "Mo taswe, mi bin talem: “Sapos jeneresen ia i no mekem hat blong olgeta i strong, bambae mi stanemap jos blong mi long medel blong olgeta.”"
                },
                {
                    "number": 54,
                    "text": "Nao mi no talem samting ia blong mi prapa spolem gud jos blong mi, be mi talem hemia blong bildimap jos blong mi;"
                },
                {
                    "number": 55,
                    "text": "From hemia, huia i blong jos blong mi i no nid blong fraet, from hem bambae i save kasem kingdom blong heven."
                },
                {
                    "number": 56,
                    "text": "Be, hem i olgeta ia we oli no stap respektem mi, we oli no stap obei long ol komanmen blong mi be oli stap bildimap ol jos blong olgetawan blong kasem mane, yes, mo olgeta evriwan we oli mekem fasin nogud—yes, i tru, i tru mi talem long yu, se olgeta nao bambae mi mekem oli trabol, mo mekem ful bodi blong olgeta i seksek bigwan mo oli seksek wetem fraet."
                },
                {
                    "number": 57,
                    "text": "Luk, mi mi Jisas Kraes, Pikinini blong God. Mi mi kam long olgeta we oli blong mi, mo olgeta we oli blong mi oli no bin akseptem mi."
                },
                {
                    "number": 58,
                    "text": "Mi mi laet we i saen long tudak, mo tudak ia i no andastanem hemia."
                },
                {
                    "number": 59,
                    "text": "Mi mi hem we i bin talem: Mi mi gat ol narafala sipsip we oli no blong yad ia. Mi talem hemia long ol disaepol blong mi, mo plante, we oli bin stap oli no bin andastanem mi."
                },
                {
                    "number": 60,
                    "text": "Mo bambae mi soem long ol pipol ia se mi bin gat ol narafala sipsip, mo oli bin wan branj blong haos blong Jekob;"
                },
                {
                    "number": 61,
                    "text": "Mo bambae mi mekem ol gudfala wok blong olgeta, we oli bin mekem long nem blong mi, oli kam long laet."
                },
                {
                    "number": 62,
                    "text": "Yes, mo bambae mi mekem gospel blong mi we oli bin tijim long olgeta i kamaot long laet, mo luk, bambae oli no save tanem baksaed long wanem we yu bin kasem, be bambae oli bildimap hemia, mo bambae oli mekem ol tru poen blong doktrin blong mi oli kamaot long laet, yes, mo doktrin ia nomo we i kamaot long mi."
                },
                {
                    "number": 63,
                    "text": "Mo hemia, mi mekem blong mi stanemap gospel blong mi, blong i no save gat plante raorao; yes, Setan i save tantanem hat blong ol pipol blong oli raorao long saed blong ol poen blong doktrin blong mi; mo long ol samting ia nao oli go rong, from we oli tanem mining blong ol toktok blong olgeta skripja mo oli no andastanem olgeta."
                },
                {
                    "number": 64,
                    "text": "From hemia, bambae mi soemaot bigfala sikret ia long olgeta;"
                },
                {
                    "number": 65,
                    "text": "From luk, bambae mi karem olgeta i kam wanples olsem wan mama faol i stap karem i kam wan ples ol pikinini blong hem andanit long ol wing blong hem, sapos oli no mekem hat blong olgeta i strong;"
                },
                {
                    "number": 66,
                    "text": "Yes, sapos bae oli wantem kam, bambae oli save kam, mo tekem mo dring long ol wota blong laef fri nomo."
                },
                {
                    "number": 67,
                    "text": "Luk, hemia hem i doktrin blong mi—huia i sakem sin mo i kam long mi, hem i kam man blong jos blong mi."
                },
                {
                    "number": 68,
                    "text": "Huia i talemaot kolosap lelebet o moa long ol toktok ia, hem i no man blong mi, be hem i agensem mi; from hemia hem i no man blong jos blong mi."
                },
                {
                    "number": 69,
                    "text": "Mo nao, luk, huia i man blong jos blong mi, mo i stap strong long jos blong mi kasem en, bambae mi stanemap hem antap long strong ston blong mi, mo ol get blong hel bambae oli no save win agensem hem."
                },
                {
                    "number": 70,
                    "text": "Mo nao, tingbaot ol toktok blong hem we i laef mo laet blong wol, hem we i Ridima blong yu, Lod blong yu mo God blong yu. Amen."
                }
            ]
        },
        "/study/scriptures/dc-testament/dc/11": {
            "uri": "/study/scriptures/dc-testament/dc/11",
            "title": "Doktrin mo Ol Kavenan 11",
            "data_type": "chapter",
            "chapter_name": "Seksen 11",
            "chapter_summary": [
                "1–6, Ol man we oli wok insaed long garen, bae Lod i sevem olgeta; 7–14, Lukaot blong gat waes, taltalemaot fasin blong sakem sin, mo trastem Spirit; 15–22, Obei long olgeta komanmen, mo stadi long wok blong Lod; 23–27, No tanem baksaed long spirit blong revelesen mo profesi; 28–30, Olgeta we oli risivim Kraes bambae oli kam ol pikinini blong God."
            ],
            "verses": [
                {
                    "number": 1,
                    "text": "Wan bigfala mo gudfala wok bambae i stap kamaot long medel blong ol pikinini blong ol man i no longtaem."
                },
                {
                    "number": 2,
                    "text": "Luk, mi mi God; folem gud toktok blong mi, we i laef mo i gat paoa, i moa sap bitim naef blong faet we i sap long tufala saed, we i inaf blong katem splitim ol joen mo ol bun; from hemia, folem gud toktok blong mi."
                },
                {
                    "number": 3,
                    "text": "Luk, garen i waet, i rere blong oli pikimap kaekae; from hemia, huia i wantem blong tekem kaekae, hem i mas sakem huknaef blong hem wetem strongfala paoa, mo i tekem kaekae taem dei i stap go, blong hem i storem kaekae i stap blong save sevem sol blong hem blong taem we i no gat en insaed long kingdom blong God."
                },
                {
                    "number": 4,
                    "text": "Yes, huia bae i sakem huknaef blong hem mo tekem kaekae, hem bambae God i singaotem hem."
                },
                {
                    "number": 5,
                    "text": "From hemia, sapos yu askem long mi, bambae yu kasem; mo sapos yu noknok, bambae i open long yu."
                },
                {
                    "number": 6,
                    "text": "Nao, from we yu bin askem, luk, mi talem long yu, stap obei long ol komanmen blong mi, mo lukaotem blong mekem i kamtru mo stanemap stamba tingting blong Saeon."
                },
                {
                    "number": 7,
                    "text": "No lukaotem ol rij samting, be lukaotem waes; mo luk, bambae ol sikret blong God oli kamkamaot long yu, mo afta, bambae yu kam rij. Luk, hem we i gat laef we i no save finis, hem i wan rijman."
                },
                {
                    "number": 8,
                    "text": "I tru, i tru mi talem long yu, wanem we yu askem long mi, bambae mi mekem long yu; mo sapos yu wantem, bambae yu stap olsem wan tul blong mekem plante gud long jeneresen ia."
                },
                {
                    "number": 9,
                    "text": "No tokbaot eni narafala samting moa, be fasin blong sakem sin nomo i go long jeneresen ia. Stap obei long ol komanmen blong mi, mo givhan blong mekem wok blong mi i kamtru, folem ol komanmen blong mi, mo bambae mi blesem yu."
                },
                {
                    "number": 10,
                    "text": "Luk, yu gat wan presen, o bambae yu gat wan presen sapos yu askem long mi wetem fet, wetem wan ones hat, mo stap biliv long paoa blong Jisas Kraes, o long paoa blong mi we mi stap toktok wetem, long yu;"
                },
                {
                    "number": 11,
                    "text": "From luk, mi ia nao mi toktok; luk, mi mi laet we i saen long tudak, mo tru long paoa blong mi nao mi talem ol toktok ia long yu."
                },
                {
                    "number": 12,
                    "text": "Mo nao, i tru, i tru, mi talem long yu, putum tras blong yu long Spirit ia we i lidim man blong mekem gud—yes, blong mekem samting i stret, blong wokbaot wetem tingting we i stap daon, blong yumi mekem stret jajmen; mo hemia i Spirit blong mi."
                },
                {
                    "number": 13,
                    "text": "I tru, i tru, mi talem long yu, bambae mi soemaot smol nomo, Spirit blong mi, we bambae i givim laet long maen blong yu, we bambae i fulumap sol blong yu wetem glad;"
                },
                {
                    "number": 14,
                    "text": "Mo long taem ia nao bambae yu save, mo tru long hemia nao bambae yu save, evri samting we bambae yu askem long mi, we oli abaot ol samting we oli stret mo gud, mo yu askem wetem fet mo stap biliv long mi, olgeta samting ia, bambae yu kasem olgeta."
                },
                {
                    "number": 15,
                    "text": "Luk, mi givim oda long yu se yu no nid blong ting se mi singaotem yu blong prij, be kasem taem nomo we mi singaotem yu."
                },
                {
                    "number": 16,
                    "text": "Wet smol taem moa, kasem taem yu kasem toktok blong mi, strong ston blong mi, jos blong mi, mo gospel blong mi, blong yu save stret doktrin blong mi."
                },
                {
                    "number": 17,
                    "text": "Mo afta, luk, folem ol samting we yu wantem, yes, iven folem fet blong yu, bambae mi mekem long yu."
                },
                {
                    "number": 18,
                    "text": "Stap obei long ol komanmen blong mi; stap kwaet; askem help long Spirit blong mi;"
                },
                {
                    "number": 19,
                    "text": "yes, stap strong wetem mi wetem ful hat blong yu, blong yu save givhan blong mekem olgeta samting we mi bin tokbaot i kam long laet—yes, translesen blong wok blong mi ia; yu mas save wet longtaem kasem taem yu finisim."
                },
                {
                    "number": 20,
                    "text": "Luk, hemia nao wok blong yu, blong yu stap obei long ol komanmen blong mi, yes, wetem ful paoa blong tingting, ful maen, mo ful paoa blong yu."
                },
                {
                    "number": 21,
                    "text": "No lukaot blong talemaot toktok blong mi, be fastaem, lukaot blong kasem toktok blong mi; nao bae tang blong yu bae i fri; afta, sapos yu wantem, bambae yu gat Spirit blong mi mo toktok blong mi, yes, paoa blong God blong winim tingting blong ol man."
                },
                {
                    "number": 22,
                    "text": "Be naoia, stap kwaet; stadi long toktok blong mi we i bin go long medel blong ol pikinini blong man, mo tu, stadi long toktok blong mi we bambae i kamaot long medel blong ol pikinini blong man, o stadi long toktok ia we oli stap transletem naoia, yes, kasem taem yu kasem evri samting we mi givim long ol pikinini blong man long jeneresen ia, mo evri toktok ia bambae oli kam wanples."
                },
                {
                    "number": 23,
                    "text": "Luk, yu yu Haeram, boe blong mi; lukaotem kingdom blong God, mo evri narafala samting bambae oli ademap folem wanem we i stret."
                },
                {
                    "number": 24,
                    "text": "Bildimap yuwan antap long strong ston blong mi, we i gospel blong mi;"
                },
                {
                    "number": 25,
                    "text": "No tanem baksaed long spirit blong revelesen, o spirit blong profesi, from sore tumas long hem we i tanem baksaed blong hem long olgeta samting ia;"
                },
                {
                    "number": 26,
                    "text": "From hemia, holemtaet gud olgeta toktok ia long hat blong yu kasem taem we mi luk se hem i waes blong yu go aot."
                },
                {
                    "number": 27,
                    "text": "Luk, mi toktok long olgeta evriwan we oli wantem ol gudfala samting, mo oli bin sakem huknaef blong olgeta wetem strongfala paoa blong tekem kaekae we i stap."
                },
                {
                    "number": 28,
                    "text": "Luk, mi mi Jisas Kraes, Pikinini blong God. Mi mi laef mo laet blong wol."
                },
                {
                    "number": 29,
                    "text": "Mi mi semfala man ia we mi kam long olgeta we oli blong mi, mo olgeta we oli blong mi oli no bin akseptem mi;"
                },
                {
                    "number": 30,
                    "text": "Be i tru, i tru, mi talem long yufala, se long olgeta we oli bin risivim mi, long olgeta bambae mi givim paoa blong oli kam ol pikinini blong God, mo tu, long olgeta we oli biliv long nem blong mi. Amen."
                }
            ]
        },
        "/study/scriptures/dc-testament/dc/12": {
            "uri": "/study/scriptures/dc-testament/dc/12",
            "title": "Doktrin mo Ol Kavenan 12",
            "data_type": "chapter",
            "chapter_name": "Seksen 12",
            "chapter_summary": [
                "1–6, Ol man we oli wok insaed long garen, bae Lod i sevem olgeta; 7–9, Olgeta evriwan we oli wantem mo oli inaf, oli save givhan long wok blong Lod."
            ],
            "verses": [
                {
                    "number": 1,
                    "text": "Wan bigfala mo gudfala wok i stap kamtru long medel blong ol pikinini blong ol man."
                },
                {
                    "number": 2,
                    "text": "Luk, mi mi God; folem gud toktok blong mi, we i laef mo i gat paoa, we i moa sap bitim naef blong faet we i sap long tufala saed, we i inaf blong katem splitim ol joen mo ol bun; from hemia, mekem folem toktok blong mi."
                },
                {
                    "number": 3,
                    "text": "Luk, garen i waet, i rere blong oli tekemaot kaekae; taswe, huia i wantem blong tekem kaekae, hem i mas sakem huknaef blong hem wetem strongfala paoa, mo tekem kaekae taem dei i stap go, blong hem i storem kaekae i stap blong save sevem sol blong hem blong taem we i no save finis insaed long kingdom blong God."
                },
                {
                    "number": 4,
                    "text": "Yes, huia bae i sakem huknaef blong hem mo tekem kaekae, hem bambae God i singaotem hem."
                },
                {
                    "number": 5,
                    "text": "From hemia, sapos yu askem long mi, bambae yu kasem; mo sapos yu noknok, bambae i open long yu."
                },
                {
                    "number": 6,
                    "text": "Nao, from we yu bin askem, luk, mi talem long yu, stap obei long ol komanmen blong mi, mo lukaotem blong mekem i kamtru mo stanemap stamba tingting blong Saeon;"
                },
                {
                    "number": 7,
                    "text": "Luk, mi toktok long yu, mo tu, long olgeta evriwan we oli wantem tumas blong mekem wok ia i kamtru mo stanemap wok ia;"
                },
                {
                    "number": 8,
                    "text": "Mo i no gat wan i save givhan long wok ia sapos nomo hem i putum tingting blong hem i stap daon mo hem i fulap long lav, mo i gat fet, hop, mo bigfala hat, i save kontrolem hem long eni samting, nomata wanem wok oli givim long hem blong mekem."
                },
                {
                    "number": 9,
                    "text": "Luk, mi mi laet mo laef blong wol, we mi stap talem olgeta toktok ia, from hemia, folem gud toktok blong mi wetem strong paoa blong yu, mo afta, bambae mi singaotem yu long wok ia."
                }
            ]
        },
        "/study/scriptures/dc-testament/dc/13": {
            "uri": "/study/scriptures/dc-testament/dc/13",
            "title": "Doktrin mo Ol Kavenan 13",
            "data_type": "chapter",
            "chapter_name": "Seksen 13",
            "chapter_summary": [
                "Jon Baptaes i givimaot olgeta ki mo paoa blong Aronik Prishud."
            ],
            "verses": [
                {
                    "number": 1,
                    "text": "Antap long hed blong yutufala, ol wokman we yumi wok tugeta, long nem blong Mesaea, mi givim Prishud blong Eron, we i holem olgeta ki blong ol seves blong ol enjel, mo blong gospel blong fasin blong sakem sin, mo blong baptaes andanit long wota blong kam klin aot long ol sin; mo hemia bambae i neva save lus long wol bakegen, kasem taem ol boe blong Livae oli mekem wan ofring bakegen long Lod long stret mo gud fasin."
                }
            ]
        },
        "/study/scriptures/dc-testament/dc/14": {
            "uri": "/study/scriptures/dc-testament/dc/14",
            "title": "Doktrin mo Ol Kavenan 14",
            "data_type": "chapter",
            "chapter_name": "Seksen 14",
            "chapter_summary": [
                "1–6, Ol man we oli wok insaed long garen bambae Jisas i sevem olgeta; 7–8, Laef we i no save finis i presen blong God we i moa bigwan long evri narafala presen blong hem; 9–11, Kraes i bin krietem ol heven mo wol."
            ],
            "verses": [
                {
                    "number": 1,
                    "text": "Wan bigfala mo gudfala wok bambae i stap kamaot long ol pikinini blong man i no longtaem."
                },
                {
                    "number": 2,
                    "text": "Luk, mi mi God; folem gud toktok blong mi, we i laef mo i gat paoa, i moa sap bitim naef blong faet we i sap long tufala saed, we i inaf blong katem splitim ol joen mo ol bun; from hemia, folem gud toktok blong mi."
                },
                {
                    "number": 3,
                    "text": "Luk, garen i waet, i rere blong oli pikimap kaekae; from hemia, huia i wantem blong tekem kaekae, hem i mas sakem huknaef blong hem wetem strongfala paoa, mo i tekem kaekae taem dei i stap go, blong hem i storem kaekae i stap blong save sevem sol blong hem blong taem we i no gat en insaed long kingdom blong God."
                },
                {
                    "number": 4,
                    "text": "Yes, huia bae i sakem huknaef blong hem mo tekem kaekae, hem bambae God i singaotem hem."
                },
                {
                    "number": 5,
                    "text": "From hemia, sapos yu askem long mi, bambae yu kasem; mo sapos yu noknok, bambae i open long yu."
                },
                {
                    "number": 6,
                    "text": "Lukaot blong mekem i kamtru mo stanemap Saeon blong mi. Stap obei long ol komanmen blong mi long evri samting."
                },
                {
                    "number": 7,
                    "text": "Mo, sapos yu stap obei long ol komanmen blong mi mo stap strong kasem en, bambae yu gat laef we i no save finis, we presen ia, i presen blong God we i moa bigwan long evri narafala presen blong hem."
                },
                {
                    "number": 8,
                    "text": "From bae i hapen se, sapos yu askem Papa blong mi long nem blong mi, wetem fet mo yu stap biliv, bambae yu kasem Tabu Spirit, we i talem ol toktok long yu, blong yu save stanap olsem wan witnes blong olgeta samting we bambae yu harem mo luk, mo tu, blong yu save talemaot long jeneresen ia blong sakem sin."
                },
                {
                    "number": 9,
                    "text": "Luk, mi mi Jisas Kraes, Pikinini blong God we i stap laef, we i bin krietem ol heven mo wol, mi wan laet we tudak i no save haedem."
                },
                {
                    "number": 10,
                    "text": "Taswe, mi mas tekem gospel blong mi we i fulwan, we i stap wetem Ol Jentael i go long haos blong Isrel."
                },
                {
                    "number": 11,
                    "text": "Mo luk, yu yu Deved, mo mi singaotem yu blong yu givhan; mo sapos yu mekem samting ia, mo yu stap fetful, bambae mi blesem yu, tugeta, long saed blong spirit mo long saed blong laef ia, mo praes blong yu bambae i bigwan we i bigwan. Amen."
                }
            ]
        },
        "/study/scriptures/dc-testament/dc/15": {
            "uri": "/study/scriptures/dc-testament/dc/15",
            "title": "Doktrin mo Ol Kavenan 15",
            "data_type": "chapter",
            "chapter_name": "Seksen 15",
            "chapter_summary": [
                "1–2, Han blong Lod i stap ova long ful wol ia; 3–6, Blong prijim gospel mo sevem ol sol i samting we i moa gud."
            ],
            "verses": [
                {
                    "number": 1,
                    "text": "Lisin gud, wokman blong mi, Jon, mo lisin long ol toktok blong Jisas Kraes, Lod blong yu mo Ridima blong yu."
                },
                {
                    "number": 2,
                    "text": "From luk, mi toktok long yu, mo mi toktok stret mo wetem paoa, from han blong mi i stap ova long ful wol ia."
                },
                {
                    "number": 3,
                    "text": "Mo bambae mi talem long yu wanem we i no gat wan narafala man moa i save, be yu mo mi nomo—"
                },
                {
                    "number": 4,
                    "text": "From plante taem yu bin askem mi blong yu save wanem bae i moa gud long yu."
                },
                {
                    "number": 5,
                    "text": "Luk, mi blesem yu from samting ia, mo from yu bin talemaot ol toktok blong mi we mi bin givim long yu folem ol komanmen blong mi."
                },
                {
                    "number": 6,
                    "text": "Mo nao, luk, mi talem long yu, se samting we bambae i moa gud long yu, bae hem i blong yu talemaot fasin blong sakem sin long ol pipol ia, blong yu save tekem ol sol oli kam long mi, blong yu save stap wetem olgeta insaed long kingdom blong Papa blong mi. Amen."
                }
            ]
        },
        "/study/scriptures/dc-testament/dc/16": {
            "uri": "/study/scriptures/dc-testament/dc/16",
            "title": "Doktrin mo Ol Kavenan 16",
            "data_type": "chapter",
            "chapter_name": "Seksen 16",
            "chapter_summary": [
                "1–2, Han blong Lod i stap ova long ful wol ia; 3–6, Blong prijim gospel mo sevem ol sol i samting ia we i moa gud."
            ],
            "verses": [
                {
                    "number": 1,
                    "text": "Lisin gud, wokman blong mi, Pita, mo lisin long ol toktok blong Jisas Kraes, Lod blong yu mo Ridima blong yu."
                },
                {
                    "number": 2,
                    "text": "From luk, mi toktok long yu, mo mi toktok stret mo wetem paoa, from han blong mi i stap ova long ful wol ia."
                },
                {
                    "number": 3,
                    "text": "Mo bambae mi talem long yu wanem we i no gat wan narafala man moa i save, be yu mo mi nomo—"
                },
                {
                    "number": 4,
                    "text": "From plante taem yu bin askem mi blong yu save wanem bae i moa gud long yu."
                },
                {
                    "number": 5,
                    "text": "Luk, mi blesem yu from samting ia, mo from yu bin talemaot ol toktok blong mi we mi bin givim long yu folem ol komanmen blong mi."
                },
                {
                    "number": 6,
                    "text": "Mo nao, luk, mi talem long yu, se samting we bambae i moa gud long yu, bae hem i blong yu talemaot fasin blong sakem sin long ol pipol ia, blong yu save tekem ol sol oli kam long mi, blong yu save stap wetem olgeta insaed long kingdom blong Papa blong mi. Amen."
                }
            ]
        },
        "/study/scriptures/dc-testament/dc/17": {
            "uri": "/study/scriptures/dc-testament/dc/17",
            "title": "Doktrin mo Ol Kavenan 17",
            "data_type": "chapter",
            "chapter_name": "Seksen 17",
            "chapter_summary": [
                "1–4, Tru long fet, bambae Olgeta Tri Witnes oli luk olgeta buk mo ol narafala tabu samting; 5–9, Kraes i testifae we Buk blong Momon i wan tabu buk."
            ],
            "verses": [
                {
                    "number": 1,
                    "text": "Luk, mi talem long yufala, se yufala i mas trastem toktok blong mi, we sapos yufala i mekem wetem ful tingting blong hat blong yufala, bambae yufala i save luk olgeta buk, mo tu, jesplet, naef blong faet blong Leban, mo Yurim mo Tumim, we Lod i bin givim long brata blong Jared antap long hil, taem hem i bin luk fes blong Lod mo i bin toktok wetem hem, mo tu, bae yufala i luk ol samting we oli stap lidim Lihae olsem merikel, we God i givim long Lihae long taem we hem i stap long waelples, long ol boda blong Red Si."
                },
                {
                    "number": 2,
                    "text": "Mo tru long fet blong yufala, bambae yufala i save luk olgeta samting ia, mo tu, tru long fet ia we ol profet blong bifo oli bin gat."
                },
                {
                    "number": 3,
                    "text": "Mo afta we yu bin kasem fet, mo yufala i bin luk olgeta wetem ol ae blong yufala, bambae yufala i testifae abaot olgeta samting ia, tru long paoa blong God."
                },
                {
                    "number": 4,
                    "text": "Mo hemia bambae yufala i mekem blong mekem se wokman blong mi, Josef Smit Junia, bae i no save lus, blong mi save mekem ol stret mo gud stamba tingting oli kamtru long ol pikinini blong man tru long wok ia."
                },
                {
                    "number": 5,
                    "text": "Mo bambae yufala i testifae se yufala i bin luk olgeta samting ia, semmak olsem we wokman blong mi, Josef Smit Junia i bin luk olgeta; from we tru long paoa blong mi ia nao, hem i bin luk olgeta samting ia, mo from se hem i bin gat fet."
                },
                {
                    "number": 6,
                    "text": "Mo hem i bin transletem buk ia, mo tu, pat ia we mi bin givim oda long hem blong hem i mekem, mo hemia i tru semmak olsem we Lod blong yufala mo God blong yufala i stap laef."
                },
                {
                    "number": 7,
                    "text": "Taswe, yufala i bin kasem sem paoa ia, mo sem fet ia, mo sem presen ia semmak olsem blong hem."
                },
                {
                    "number": 8,
                    "text": "Mo sapos yufala i mekem folem ol las komanmen ia blong mi, we mi givim long yufala, ol get blong hel bambae oli no save win agensem yufala; from gladhat blong mi i naf long yufala, mo bambae God i leftemap yufala long las dei."
                },
                {
                    "number": 9,
                    "text": "Mo mi, Jisas Kraes, Lod blong yufala mo God blong yufala, i bin toktok long yufala, blong mi save mekem ol stret mo gud stamba tingting blong mi oli kamtru long ol pikinini blong man. Amen."
                }
            ]
        },
        "/study/scriptures/dc-testament/dc/18": {
            "uri": "/study/scriptures/dc-testament/dc/18",
            "title": "Doktrin mo Ol Kavenan 18",
            "data_type": "chapter",
            "chapter_name": "Seksen 18",
            "chapter_summary": [
                "1–5, Ol skripja oli soem olsem wanem blong bildimap Jos; 6–8, Wol i stap kam raep long rabis fasin; 9–16, Praes blong wan sol i bigwan; 17–25, Blong Lod i sevem man, man i mas tekem nem blong Kraes long hemwan; 26–36, Lod i talemaot koling mo misin blong Olgeta Twelef; 37–39, Oliva Kaodri mo Deved Witma, tufala i mas go lukaotem mo faenem Olgeta Twelef; 40–47, Blong Jisas i save sevem man, man i mas sakem sin, kasem baptaes, mo obei long olgeta komanmen."
            ],
            "verses": [
                {
                    "number": 1,
                    "text": "Nao, luk, from samting ia we yu, wokman blong mi Oliva Kaodri, yu bin wantem save long mi, mi givim yu olgeta toktok ia:"
                },
                {
                    "number": 2,
                    "text": "Luk, mi bin soemaot long yu, tru long Spirit blong mi, long plante taem, se olgeta samting we yu bin raetem oli tru; taswe, yu yu save se oli tru."
                },
                {
                    "number": 3,
                    "text": "Mo sapos yu save se oli tru, luk, mi givim yu wan komanmen, se bae yu mas trastem olgeta samting we oli raetem finis;"
                },
                {
                    "number": 4,
                    "text": "From insaed long ol samting ia, oli raetem finis evri samting we i tokbaot fandesen blong jos blong mi, gospel blong mi mo strong ston blong mi."
                },
                {
                    "number": 5,
                    "text": "Taswe, sapos bae yu bildimap jos blong mi, antap long fandesen blong gospel blong mi mo strong ston blong mi, ol get blong hel bambae oli no save win agensem yu."
                },
                {
                    "number": 6,
                    "text": "Luk, wol i stap kam raep long rabis fasin; mo i gat nid blong oli mas mekem ol pikinini blong man blong oli sakem sin, tugeta, Ol Jentael mo haos blong Isrel tu."
                },
                {
                    "number": 7,
                    "text": "Taswe, from we yu bin baptaes long han blong wokman blong mi Josef Smit Junia, folem wanem we mi bin komandem hem, nao hem i bin mekem samting ia we mi bin komandem hem blong mekem."
                },
                {
                    "number": 8,
                    "text": "Mo nao, yu no mas sapraes se mi bin singaotem hem from stamba tingting blong miwan, we stamba tingting ia, mi nomo mi save long hem; taswe, sapos hem i wok strong wetem strong tingting blong stap obei long ol komanmen blong mi, bambae mi blesem hem wetem laef we i no save finis; mo nem blong hem i Josef."
                },
                {
                    "number": 9,
                    "text": "Mo nao, Oliva Kaodri, mi toktok long yu, mo tu, long Deved Witma, long fasin blong givim komanmen, from luk, mi komandem evri man long evri ples blong oli mas sakem sin, mo mi toktok long yutufala, semmak olsem mi toktok long Pol, aposol blong mi, from we mi singaotem yutufala wetem semfala koling ia we mi bin singaotem Pol long hem."
                },
                {
                    "number": 10,
                    "text": "Tingbaot se praes blong wan sol i bigwan long ae blong God;"
                },
                {
                    "number": 11,
                    "text": "From luk, Lod Ridima blong yufala, i bin safa long ded blong bodi; taswe, hem i bin safa long sobodi blong evri man, blong mekem se evri man i save sakem sin mo kam long hem."
                },
                {
                    "number": 12,
                    "text": "Mo hem i bin girap bakegen long ded, blong mekem se hem i save mekem evri man i biliv long hem, sapos oli sakem sin."
                },
                {
                    "number": 13,
                    "text": "!Mo bae glad blong hem i bigwan tumas from sol we i sakem sin!"
                },
                {
                    "number": 14,
                    "text": "Taswe, mi singaotem yutufala blong yutufala i go taltalemaot long ol pipol ia blong oli sakem sin."
                },
                {
                    "number": 15,
                    "text": "!Mo sapos yutufala i stap wok evri dei blong laef blong yutufala blong taltalemaot long ol pipol ia blong oli sakem sin, mo tekem wan sol nomo i kam long mi, bambae glad blong yutufala i bigwan wetem hem insaed long kingdom blong Papa blong mi!"
                },
                {
                    "number": 16,
                    "text": "Mo nao, !sapos glad blong yutufala bae i bigwan wetem wan sol we yutufala i bin tekem i kam long mi insaed long kingdom blong Papa blong mi, bambae glad blong yutufala i bigbigwan moa sapos yutufala i tekem plante sol i kam long mi!"
                },
                {
                    "number": 17,
                    "text": "Luk, yutufala i gat gospel blong mi long fored blong yutufala, mo strong ston blong mi, mo fasin blong mi blong sevem man."
                },
                {
                    "number": 18,
                    "text": "Askem Papa long nem blong mi, wetem fet mo stap bilivim se bambae yutufala i kasem, mo bambae yutufala i gat Tabu Spirit we i stap soemaot evri samting we i nid long ol pikinini blong man."
                },
                {
                    "number": 19,
                    "text": "Mo sapos yutufala i no gat fet, hop, mo bigfala lav, yutufala i no save mekem wan samting."
                },
                {
                    "number": 20,
                    "text": "Yutufala i no mas faet agensem wan jos, be nomo sapos hem i jos blong devel."
                },
                {
                    "number": 21,
                    "text": "Tekem long yutufala nem blong Kraes, mo tokbaot trutok wetem ful tingting."
                },
                {
                    "number": 22,
                    "text": "Mo hamas bambae oli sakem sin mo oli kasem baptaes long nem blong mi, we i Jisas Kraes, mo i stanap strong kasem en, olgeta ia bambae mi sevem olgeta."
                },
                {
                    "number": 23,
                    "text": "Luk, Jisas Kraes i nem we Papa i givim, mo i no gat wan narafala nem, we tru long hem, bae i sevem man."
                },
                {
                    "number": 24,
                    "text": "Taswe, evri man i mas tekem long hem nem ia we Papa i bin givim, from tru long nem ia nao bambae oli singaotem olgeta long hem long las dei;"
                },
                {
                    "number": 25,
                    "text": "Taswe, sapos oli no save nem ia we bambae oli singaotem olgeta long hem, bae oli no save gat wan ples insaed long kingdom blong Papa blong mi."
                },
                {
                    "number": 26,
                    "text": "Mo nao, luk, i gat ol narafala we mi singaotem olgeta blong oli talemaot gospel blong mi, i go tugeta long Ol Jentael mo long Ol Man Jiu tu;"
                },
                {
                    "number": 27,
                    "text": "Yes, twelef long olgeta; mo Olgeta Twelef ia bambae oli ol disaepol blong mi, mo bambae oli tekem nem blong mi long olgeta; mo Olgeta Twelef oli olgeta ia we bambae oli wantem tekem long olgeta nem blong mi wetem evri tingting blong hat blong olgeta."
                },
                {
                    "number": 28,
                    "text": "Mo sapos oli wantem tekem nem blong mi long olgeta wetem evri tingting blong hat blong olgeta, nao bambae mi singaotem olgeta blong go long ful wol blong oli prijim gospel blong mi long evri man."
                },
                {
                    "number": 29,
                    "text": "Mo olgeta ia nao, mi odenem olgeta blong oli mekem baptaes long nem blong mi, folem wanem we oli raetem finis i stap;"
                },
                {
                    "number": 30,
                    "text": "Mo yutufala i gat wanem we oli raetem finis i stap long fored blong yutufala; taswe, yutufala i mas mekem samting ia folem ol toktok we oli raetem finis i stap."
                },
                {
                    "number": 31,
                    "text": "Mo nao, mi toktok long yufala, Olgeta Twelef—Luk, gladhat blong mi i naf long yufala; yufala i mas wokbaot long stret laef long fored blong mi mo yufala i no mas sin."
                },
                {
                    "number": 32,
                    "text": "Mo luk, yufala ia nao, mi mi odenem yufala, blong yufala i odenem ol pris mo ol tija; blong talemaot gospel blong mi folem paoa blong Tabu Spirit we i stap long yufala, mo folem ol koling mo ol presen blong God we hem i givim long man;"
                },
                {
                    "number": 33,
                    "text": "Mo mi, Jisas Kraes, Lod blong yufala mo God blong yufala, mi bin talem ol toktok ia."
                },
                {
                    "number": 34,
                    "text": "Ol toktok ia, i no ol man oli talem o i no wan man i talem, be mi nao mi talem; taswe, bambae yufala i mas testifae se mi nao mi talem be i no man;"
                },
                {
                    "number": 35,
                    "text": "From voes blong mi nao i talem ol toktok ia long yufala; from Spirit blong mi i givim long yufala, mo tru long paoa blong mi nao, yufala i save ridim long wanwan long yufala, mo sapos i no tru long paoa blong mi, bambae yufala i no save kasem olgeta toktok ia;"
                },
                {
                    "number": 36,
                    "text": "Taswe, yufala i save testifae se yufala i bin harem voes blong mi, mo yufala i save ol toktok blong mi."
                },
                {
                    "number": 37,
                    "text": "Mo nao, luk, mi givim wok long yutufala, Oliva Kaodri, mo tu, long yu Deved Witma, se bambae yutufala i go lukaotem mo faenem Olgeta Twelef ia, we oli wantem olgeta samting we mi bin talem finis."
                },
                {
                    "number": 38,
                    "text": "Mo tru long olgeta samting we oli wantem mo tru long ol wok blong olgeta, bambae yutufala i luksave olgeta."
                },
                {
                    "number": 39,
                    "text": "Mo taem yutufala i faenem olgeta, bambae yutufala i soem ol samting ia long olgeta."
                },
                {
                    "number": 40,
                    "text": "Mo bambae yufala i bodaon mo wosipim Papa long nem blong mi."
                },
                {
                    "number": 41,
                    "text": "Mo yufala i mas prij long wol, mo talem: “Yufala i mas sakem sin mo kasem baptaes, long nem blong Jisas Kraes.”"
                },
                {
                    "number": 42,
                    "text": "From evri man i mas sakem sin mo kasem baptaes, be i no ol man nomo, be ol woman, mo ol pikinini we oli kasem finis yia we oli save ansa from aksen blong olgeta."
                },
                {
                    "number": 43,
                    "text": "Mo nao, afta we yutufala i kasem hemia, yutufala i mas stap obei long ol komanmen blong mi long saed blong evri samting;"
                },
                {
                    "number": 44,
                    "text": "Mo tru long ol han blong yutufala, bambae mi wokem wan gudfala wok long medel blong ol pikinini blong ol man, blong winim tingting blong olgeta se oli bin sin, mekem se bae oli kam blong sakem sin blong olgeta, mo mekem se bae oli save kam long kingdom blong Papa blong mi."
                },
                {
                    "number": 45,
                    "text": "Taswe, ol blesing we mi givim long yutufala oli bigwan bitim evri samting."
                },
                {
                    "number": 46,
                    "text": "Mo afta we yutufala i kasem hemia, sapos yutufala i no stap obei long ol komanmen blong mi, bambae mi no save sevem yutufala insaed long kingdom blong Papa blong mi."
                },
                {
                    "number": 47,
                    "text": "Luk, mi, Jisas Kraes, Lod blong yufala mo God blong yufala, mo Ridima blong yufala, tru long paoa blong Spirit blong mi, mi talem olgeta samting ia. Amen."
                }
            ]
        },
        "/study/scriptures/dc-testament/dc/19": {
            "uri": "/study/scriptures/dc-testament/dc/19",
            "title": "Doktrin mo Ol Kavenan 19",
            "data_type": "chapter",
            "chapter_name": "Seksen 19",
            "chapter_summary": [
                "1–3, Kraes i gat evri paoa; 4–5, Evri man i mas sakem sin o safa; 6–12, Panismen we i no save finis i panismen blong God; 13–20, Kraes i safa blong evriwan, blong oli no safa sapos oli sakem sin; 21–28, Prijim gospel blong fasin blong sakem sin; 29–41, Talemaot ol gudfala nius."
            ],
            "verses": [
                {
                    "number": 1,
                    "text": "Mi ia, mi Alfa mo Omega, mi, mi Kraes we i Lod; yes, mi ia nao hem, hem we i stat mo i en, Ridima blong wol."
                },
                {
                    "number": 2,
                    "text": "Mi bin mekem i kamtru mo mi bin finisim tingting blong hem we mi mi blong hem, we i Papa, we hem i gat long saed blong mi—mo mi mekem samting ia blong mekem se evri samting oli stap anda long paoa blong mi—"
                },
                {
                    "number": 3,
                    "text": "Mi holemtaet evri paoa, we i naf blong spolem gud Setan mo ol wok blong hem long en blong wol ia, mo long las bigfala dei ia blong jajmen, we bambae mi mekem i hapen long ol pipol we oli laef long wol ia, mo bae mi jajem evri man folem ol wok mo ol aksen we hem i bin mekem."
                },
                {
                    "number": 4,
                    "text": "Mo i tru, evri man i mas sakem sin o safa, from mi God, mi no gat en."
                },
                {
                    "number": 5,
                    "text": "Taswe, mi no tekembak ol jajmen we bambae mi givim, be harem nogud nomo bae i gohed, wetem krae, krae sore, mo ol man bae oli kakae tut blong olgeta, yes, olgeta samting ia bae i gohed long olgeta we bambae oli stap long lef han blong mi."
                },
                {
                    "number": 6,
                    "text": "Be, oli no raetem se bambae i no gat wan en long harem nogud ia, be oli raetem se harem nogud we i no gat en."
                },
                {
                    "number": 7,
                    "text": "Mo tu, oli raetem fasin blong no save kam antap samtaem blong taem we i no save finis, taswe hem i moa klia bitim ol narafala skripja, blong hem i wok long hat blong ol pikinini blong man, evriwan blong givim glori long nem blong mi."
                },
                {
                    "number": 8,
                    "text": "Taswe, bambae mi eksplenem sikret ia long yufala, from we hem i stret blong yufala i save semmak olsem we ol aposol blong mi oli bin save."
                },
                {
                    "number": 9,
                    "text": "Mi toktok long yufala we mi bin jusum yufala long wok ia, semmak olsem we mi toktok long wanwan long yufala, blong yufala i save kam long kingdom blong mi."
                },
                {
                    "number": 10,
                    "text": "From luk, sikret abaot huia God, !hem i bigwan tumas! From luk, mi mi no gat en, mo panismen we han blong mi i givim, hem i wan panismen we i no gat en, from nem blong mi hem i, I No Gat En. Taswe—"
                },
                {
                    "number": 11,
                    "text": "Panismen we i no save finis, hem i panismen we i kam long God."
                },
                {
                    "number": 12,
                    "text": "Panismen we i no gat en, hem i panismen we i kam long God."
                },
                {
                    "number": 13,
                    "text": "Taswe, mi givim komanmen long yu blong yu sakem sin, mo blong yu obei long ol komanmen we yu bin kasem long han blong wokman blong mi, Josef Smit Junia, long nem blong mi;"
                },
                {
                    "number": 14,
                    "text": "Mo hem i tru long paoa blong mi we i strong tumas we yu bin kasem olgeta;"
                },
                {
                    "number": 15,
                    "text": "From hemia, mi givim oda long yu blong yu sakem sin—sakem sin, sapos no bae mi kilim yu wetem stik blong maot blong mi, mo wetem bigfala kros blong mi mo wetem bigfala nogud kros blong mi, mo ol safaring blong yu bae i bigwan tumas—bae i bigwan hamas, yu no save; i soa hamas, yu no save, yes, bae i had olsem wanem blong yu tekem, yu no save."
                },
                {
                    "number": 16,
                    "text": "From luk, mi God, mi bin safa evri samting ia blong evriwan, blong oli no save safa sapos oli sakem sin."
                },
                {
                    "number": 17,
                    "text": "Be sapos oli no sakem sin, oli mas safa semmak olsem mi;"
                },
                {
                    "number": 18,
                    "text": "we safaring ia i mekem mi, we mi God, we mi hae long evriwan, mi seksek from soa long bodi, mo blad blong mi i ronaot long evri hol blong skin blong mi, mo mi safa tugeta long bodi mo long spirit—mo mi no wantem dring kap ia we i konkon, mo mi wantem holemtaet mi—"
                },
                {
                    "number": 19,
                    "text": "Be, glori i go long Papa, mo mi dring mo mi finisim wok blong mi blong mekem rere evri samting blong gud blong ol pikinini blong ol man."
                },
                {
                    "number": 20,
                    "text": "Taswe, mi givim komanmen long yu bakegen blong yu sakem sin, sapos no bae mi mekem tingting blong yu i stap daon wetem paoa blong mi we i strong tumas; mo bae yu konfesem sin blong yu, sapos no bae yu safa long ol panismen ia we mi bin tokbaot, sam long olgeta oli smol, yes, mo tu, yu bin testem level we i smolwan long olgeta long taem we mi tekemaot Spirit blong mi."
                },
                {
                    "number": 21,
                    "text": "Mo mi givim komanmen long yu se bae yu no prijim eni samting moa be fasin blong sakem sin nomo, mo bae yu no soem ol samting ia long wol kasem taem we mi talem se hem i waes."
                },
                {
                    "number": 22,
                    "text": "From se oli no save kakae mit naoia, be melek nomo oli mas dring; taswe, oli no mas save olgeta samting ia, sapos no, bae oli ded."
                },
                {
                    "number": 23,
                    "text": "Lanem samting aot long mi, mo lisin long ol toktok blong mi; wokbaot wetem fasin blong no stap flas we i kam long Spirit blong mi, mo bae yu kasem pis long mi."
                },
                {
                    "number": 24,
                    "text": "Mi, mi Jisas Kraes; mi bin kam tru long tingting blong Papa, mo mi mekem tingting blong hem."
                },
                {
                    "number": 25,
                    "text": "Mo bakegen, mi givim komanmen long yu se bae yu no gat tingting blong wantem waef blong neba blong yu; mo tu, bae yu no lukaot blong tekemaot laef blong neba blong yu."
                },
                {
                    "number": 26,
                    "text": "Mo bakegen, mi givim komanmen long yu se bae yu no gat tingting blong wantem holemtaet propeti blong yu, be bae yu givim nomo wetem gladhat blong printim Buk blong Momon, we i tekem trutok mo toktok blong God—"
                },
                {
                    "number": 27,
                    "text": "we i toktok blong mi we i go long Ol Jentael, blong i save go i no longtaem long Ol Jiu, we Ol Man blong Leman oli wan haf blong olgeta, blong oli save biliv long gospel, mo oli no stap lukaotem wan Mesaea blong kam, we i kam finis."
                },
                {
                    "number": 28,
                    "text": "Mo bakegen, mi givim komanmen long yu se bae yu mas prea long wan voes we i laod, mo tu, insaed long hat blong yu; yes, long fored blong wol, mo tu, long sikret, long pablik, mo tu, long wan ples yuwan."
                },
                {
                    "number": 29,
                    "text": "Mo bae yu talemaot ol gudfala nius, yes, stanap long ol bigfala hil mo talemaot olgeta, mo stanap long evri hae ples, mo long medel blong evri pipol we bae yu save gat janis blong luk."
                },
                {
                    "number": 30,
                    "text": "Mo bae yu mekem wetem fasin blong putum tingting we i stap daon, wetem tras long mi, mo bae yu no tok strong long olgeta we oli tok strong long yu."
                },
                {
                    "number": 31,
                    "text": "Mo abaot ol strong doktrin, bae yu no tokbaot, be yu mas talemaot fasin blong sakem sin mo fet long Sevya, mo fasin blong kam klin aot long ol sin tru long baptaes, mo tru long faea, yes, we i Tabu Spirit."
                },
                {
                    "number": 32,
                    "text": "Luk, hemia i wan bigfala mo las komanmen we bae mi givim long yu long saed blong samting ia; from se hem i naf long wokbaot blong yu evri dei, mo tu, go kasem en blong laef blong yu."
                },
                {
                    "number": 33,
                    "text": "Mo harem nogud, i wanem we bae yu kasem sapos yu no wantem save long ol instraksen ia, yes, mo tu, bae yu lus evriwan mo bae yu lusum propeti blong yu."
                },
                {
                    "number": 34,
                    "text": "Givim wan pat blong propeti blong yu, yes, mo tu, pat blong ol graon blong yu, mo givim evri samting be nomo wanem yu nidim blong sapotem famli blong yu."
                },
                {
                    "number": 35,
                    "text": "Pemaot kaon we yu gat wetem printa. Mekem yuwan i fri long fasin blong stap slef."
                },
                {
                    "number": 36,
                    "text": "Aot long haos mo hom blong yu, be go nomo taem yu wantem luk famli blong yu;"
                },
                {
                    "number": 37,
                    "text": "Mo yu mas filim fri blong toktok long evriwan; yes, prij, askem strong, talemaot trutok, mo tu, wetem wan voes we i laod, wetem wan voes blong glad, we i singaot—!Hosana, hosana, blesem nem blong Lod God!"
                },
                {
                    "number": 38,
                    "text": "Prea oltaem, mo bae mi kapsaetem Spirit blong mi long yu, mo blesing blong yu bae i bigwan—yes, bae i moa bitim sapos yu kasem ol rij samting blong wol ia mo doti we i semmak long ol rij samting ia."
                },
                {
                    "number": 39,
                    "text": "Luk, ?bae yu save ridim hemia mo no stap glad? Mo ?bae yu no stap leftemap hat blong yu from yu glad?"
                },
                {
                    "number": 40,
                    "text": "O, ?bae yu ron olbaot longtaem moa olsem wan gaed we i blaen?"
                },
                {
                    "number": 41,
                    "text": "O, ?bae yu no save putum tingting i stap daon mo no stap flas, mo gat waes fasin long fored blong mi? Yes, kam long mi we mi Sevya blong yu. Amen."
                }
            ]
        },
        "/study/scriptures/dc-testament/dc/20": {
            "uri": "/study/scriptures/dc-testament/dc/20",
            "title": "Doktrin mo Ol Kavenan 20",
            "data_type": "chapter",
            "chapter_name": "Seksen 20",
            "chapter_summary": [
                "1–16, Buk blong Momon i pruvum se wok blong lata-dei i kam long God; 17–28, Lod i talemaot se ol doktrin blong kriesen, blong taem blong foldaon, blong atonmen, mo blong baptaes oli tru; 29–37, Lod i givimaot ol loa we i rulum fasin blong sakem sin, jastis, fasin blong mekem man i kam tabu, mo baptaes; 38–67, Oli tokbaot smol ol diuti blong ol elda, ol pris, ol tija, mo ol dikon; 68–74, Lod i talemaot ol diuti blong ol memba, fasin blong mekem blesing blong ol pikinini, mo fasin blong mekem baptaes; 75–84, Lod i givim ol prea blong sakramen, ol rul we i lidim membasip blong Jos."
            ],
            "verses": [
                {
                    "number": 1,
                    "text": "Jos Ia blong Kraes i stanap long ol las dei ia, we i wan taosen eit handred teti yia stat long taem we Lod mo Sevya blong yumi, Jisas Kraes, i kam long wol ia long bodi blong mit mo bun, we i oganaes mo i stanap folem ol loa blong kantri blong yumi, folem tingting mo ol komanmen blong God, long nambafo manis, mo long nambasikis dei blong manis ia we oli singaotem Epril—"
                },
                {
                    "number": 2,
                    "text": "Mo ol komanmen ia, God i givim long Josef Smit Junia, we God i singaotem hem, mo i odenem hem i kam wan aposol blong Jisas Kraes, blong i kam fas elda blong jos ia;"
                },
                {
                    "number": 3,
                    "text": "Mo i givim long Oliva Kaodri, we God i singaotem hem tu olsem wan aposol blong Jisas Kraes, blong i kam seken elda blong jos ia, mo Josef Smit i odenem hem anda long han blong hem;"
                },
                {
                    "number": 4,
                    "text": "Mo hemia i hapen folem gladhat blong Lod blong yumi mo Sevya blong yumi, Jisas Kraes, we evri glori i go long hem, tugeta naoia mo blong oltaem. Amen."
                },
                {
                    "number": 5,
                    "text": "Afta we i kamaot klia long fas elda se hem i bin kam klin aot long ol sin blong hem, hem i bin fasfas bakegen wetem ol samting nating blong wol ia;"
                },
                {
                    "number": 6,
                    "text": "Be afta we hem i sakem sin, mo i stap putum tingting blong hem i stap daon wetem wan tru hat, tru long fet, God i bin tijim hem tru long wan tabu enjel, we fes blong hem i saen olsem laetning, we klos blong hem i klin gud evriwan mo i waet bitim evri nara samting we i waet;"
                },
                {
                    "number": 7,
                    "text": "Mo i givim long hem ol komanmen we oli givim ol tingting long hem;"
                },
                {
                    "number": 8,
                    "text": "Mo i givim hem paoa we i kam long heven, tru long ol rod we oli bin rere finis long olgeta bifo, blong transletem Buk blong Momon;"
                },
                {
                    "number": 9,
                    "text": "we i holem wan histri blong wan pipol we i bin foldaon, mo gospel blong Jisas Kraes we i fulwan i go long Ol Jentael mo long Ol Jiu tu;"
                },
                {
                    "number": 10,
                    "text": "we i kam tru long fasin we God i givim tingting long man, mo God i konfemem long ol narawan tru long seves blong ol enjel, mo oli talemaot long wol—"
                },
                {
                    "number": 11,
                    "text": "Mo i pruvum long wol se ol tabu skripja oli tru, mo we God i stap toktok long ol man mo i stap singaotem olgeta blong mekem tabu wok blong hem long taem ia mo long jeneresen ia, semmak olsem long taem blong ol jeneresen blong bifo;"
                },
                {
                    "number": 12,
                    "text": "Mo long wei ia, i stap soem se hem i semfala God yestedei, tedei, mo blong oltaem. Amen."
                },
                {
                    "number": 13,
                    "text": "From hemia, from we i gat ol strongfala witnes, nao tru long olgeta bae wol i kasem jajmen, wetem hamas long olgeta we bae oli kam blong save long wok ia afta."
                },
                {
                    "number": 14,
                    "text": "Mo olgeta we oli akseptem wok ia wetem fet, mo oli mekem ol stret mo gud wok, bae oli kasem wan hat blong king blong laef we i no save finis;"
                },
                {
                    "number": 15,
                    "text": "Be olgeta we oli mekem hat blong olgeta i strong from oli no bilif, mo oli sakemaot wok ia, bae hemia i tanem i kambak long olgeta olsem panismen blong olgetawan—"
                },
                {
                    "number": 16,
                    "text": "From Lod God i bin talemaot samting ia; mo mifala, ol elda blong jos, mifala i bin harem mo mifala i witnesem ol toktok blong King blong glori we i stap long heven, hem we glori i go long hem blong oltaem mo oltaem. Amen."
                },
                {
                    "number": 17,
                    "text": "Tru long olgeta samting ia mifala i save se i gat wan God long heven, we i no gat en mo we i no save finis, i stap blong oltaem i go kasem oltaem, mo i semfala God ia we i no save jenis, man we i mekem heven mo wol, mo evri samting we i stap insaed long olgeta;"
                },
                {
                    "number": 18,
                    "text": "Mo hem i bin mekem man; man mo woman, folem pikja blong hem mo i semmak long hem bakegen, hem nao i mekem olgeta;"
                },
                {
                    "number": 19,
                    "text": "Mo hem i givim ol komanmen long olgeta se bae oli mas lavem hem mo wok blong hem, wan God ia nomo we i laef mo i tru, mo hem nao, bae hem i mas wan man ia nomo we oli mas wosipim."
                },
                {
                    "number": 20,
                    "text": "Be taem man i brekem ol tabu loa ia, man i kam blong gat rabis tingting mo mekem samting olsem devel, mo i bin kam man we i foldaon."
                },
                {
                    "number": 21,
                    "text": "Taswe, God we I Gat Olgeta Paoa i bin givim Wan Stret Pikinini Ia Nomo blong hem, olsem we oli raetem long ol skripja ia we i tokbaot hem."
                },
                {
                    "number": 22,
                    "text": "Hem i bin fesem ol temtesen be hem i no folem olgeta."
                },
                {
                    "number": 23,
                    "text": "Oli bin krusifaem hem, hem i bin ded, mo hem i girap bakegen long nambatri dei;"
                },
                {
                    "number": 24,
                    "text": "Mo i bin go antap long heven, blong sidaon long raet han blong Papa, blong rul wetem strong paoa folem wanem we Papa i wantem;"
                },
                {
                    "number": 25,
                    "text": "Blong mekem se hamas we bae oli biliv mo kasem baptaes long tabu nem blong hem, mo stap strong wetem fet kasem en, bae hem i sevem olgeta—"
                },
                {
                    "number": 26,
                    "text": "I no olgeta nomo we oli bin biliv afta we hem i bin kam long medel blong taem, long bodi blong mit mo bun, be tu, olgeta evriwan, stat long stat, mo tu, hamas we oli bin stap bifo hem i bin kam, we oli bin biliv long ol toktok blong ol tabu profet, we oli bin toktok taem oli bin kasem tingting tru long presen we i Tabu Spirit, we i bin testifae wetem tru tingting abaot hem long saed blong evri samting, bae oli mas gat laef we i no save finis,"
                },
                {
                    "number": 27,
                    "text": "Mo tu, olgeta we bae oli kam afta, we bae oli biliv long ol presen mo ol koling we i kam long God tru long Tabu Spirit, we i stap witnes long saed blong Papa mo Pikinini;"
                },
                {
                    "number": 28,
                    "text": "Mo Papa, Pikinini, mo Tabu Spirit oli wan God, we oli no gat en mo oli no save finis, mo i no gat en blong olgeta. Amen."
                },
                {
                    "number": 29,
                    "text": "Mo yumi save se evri man oli mas sakem sin mo biliv long nem blong Jisas Kraes, mo wosipim Papa long nem blong hem, mo stap strong wetem fet long nem blong hem kasem en, o bae Lod i no save sevem olgeta insaed long kingdom blong God."
                },
                {
                    "number": 30,
                    "text": "Mo yumi save se fasin blong yumi talem se yumi no gat rong tru long gladhat blong Lod mo Sevya blong yumi, Jisas Kraes, i stret mo i tru."
                },
                {
                    "number": 31,
                    "text": "Mo yumi save tu, se fasin blong yumi talem se yumi kam tabu tru long gladhat blong Lod mo Sevya blong yumi, Jisas Kraes, i stret mo i tru, hemia blong olgeta evriwan we oli lavem God mo wok blong hem wetem ful paoa blong tingting, ful maen, mo ful paoa blong olgeta."
                },
                {
                    "number": 32,
                    "text": "Be i save hapen tu se man i save lusum gladhat mo i aot long God we i stap laef;"
                },
                {
                    "number": 33,
                    "text": "From hemia, jos i mas lukaot gud mo i mas prea oltaem, sapos no, bae oli foldaon long temtesen;"
                },
                {
                    "number": 34,
                    "text": "Yes, mo tu, olgeta we oli kam tabu oli mas lukaot gud tu."
                },
                {
                    "number": 35,
                    "text": "Mo yumi save se olgeta samting ia oli tru mo oli folem ol revelesen blong Jon, mo oli no ademap samting, mo oli no tekemaot samting long profesi blong buk blong hem, ol tabu skripja, o ol revelesen blong God we bae oli kam afta tru long presen mo paoa blong Tabu Spirit, voes blong God, o seves blong ol enjel."
                },
                {
                    "number": 36,
                    "text": "Mo Lod God i bin talemaot samting ia; mo bae oli givim ona, paoa mo glori long tabu nem blong hem, tugeta naoia mo oltaem. Amen."
                },
                {
                    "number": 37,
                    "text": "Mo bakegen, folem wan komanmen i go long jos long saed blong fasin blong mekem baptaes—Olgeta evriwan ia we oli putum ol tingting blong olgeta i stap daon long fored blong God, mo oli wantem blong kasem baptaes, mo kam fored wetem ol hat we oli fulap wetem sore mo ol spirit we oli wantem blong sakem sin, mo witnes long fored blong jos se i tru se oli bin sakem evri sin blong olgeta, blong oli rere blong tekem long olgeta nem blong Jisas Kraes, wetem wan strong tingting blong wok blong hem kasem en, mo oli soemaot wetem tru tingting tru long wok blong olgeta se oli bin kasem Spirit blong Kraes blong kam klin aot long ol sin blong olgeta, nao bae oli akseptem olgeta insaed long jos blong hem tru long baptaes."
                },
                {
                    "number": 38,
                    "text": "Diuti blong ol elda, ol pris, ol tija, ol dikon, mo ol memba blong jos ia blong Kraes—Wan aposol i wan elda, mo hem i koling blong hem blong baptaesem man;"
                },
                {
                    "number": 39,
                    "text": "Mo blong odenem ol nara elda, ol pris, ol tija mo ol dikon;"
                },
                {
                    "number": 40,
                    "text": "Mo blong blesem mo pasem bred mo waen—ol saen blong mit mo blad blong Kraes—"
                },
                {
                    "number": 41,
                    "text": "Mo blong konfemem olgeta we oli baptaes insaed long jos, long fasin blong putum han antap long hed blong man blong mekem baptaes blong faea mo blong Tabu Spirit, folem ol skripja;"
                },
                {
                    "number": 42,
                    "text": "Mo blong tij, blong eksplenem, blong askem strong, blong baptaesem, mo blong luklukaotem gud jos;"
                },
                {
                    "number": 43,
                    "text": "Mo blong konfemem ol memba blong jos tru long fasin blong putum han antap long hed blong man, mo blong givim Tabu Spirit;"
                },
                {
                    "number": 44,
                    "text": "Mo blong lidim evri miting."
                },
                {
                    "number": 45,
                    "text": "Ol elda oli mas lidim ol miting olsem we Tabu Spirit i stap lidim olgeta, folem ol komanmen mo ol revelesen blong God."
                },
                {
                    "number": 46,
                    "text": "Diuti blong pris i blong prij, blong tij, blong eksplenem, blong askem strong, mo blong baptaesem man, mo blong blesem mo pasem sakramen,"
                },
                {
                    "number": 47,
                    "text": "Mo blong visitim haos blong wanwan memba, blong askem strong long olgeta blong prea long wan voes we i laod, mo long sikret mo blong mekem evri famli diuti."
                },
                {
                    "number": 48,
                    "text": "Mo tu, hem i save odenem ol nara pris, tija mo dikon."
                },
                {
                    "number": 49,
                    "text": "Mo hem i mas lidim evri miting taem i no gat wan elda i stap;"
                },
                {
                    "number": 50,
                    "text": "Be taem i gat wan elda i stap, hem i mas prij, tij, eksplenem, askem strong mo baptaesem man nomo."
                },
                {
                    "number": 51,
                    "text": "Mo i visitim haos blong wanwan memba, i askem strong long olgeta blong prea long wan voes we i laod mo long sikret, mo blong mekem evri famli diuti."
                },
                {
                    "number": 52,
                    "text": "Long evri diuti ia, pris i mas givhan long elda sapos i gat nid from."
                },
                {
                    "number": 53,
                    "text": "Diuti blong tija i blong luklukaotem gud jos oltaem, mo stap wetem mo mekem olgeta oli kam strong moa;"
                },
                {
                    "number": 54,
                    "text": "Mo i mas luk se i no gat rabis fasin insaed long jos, mo i no gat strong fasin wetem wanwan long olgeta, i no gat giaman, i no gat fasin blong tok biaen long bak, i no gat fasin blong tokbaot nogud ol man;"
                },
                {
                    "number": 55,
                    "text": "Mo i mas luk se jos i mit tugeta plante taem, mo tu, i mas luk se evri memba oli mekem diuti blong olgeta."
                },
                {
                    "number": 56,
                    "text": "Mo hem i mas lidim ol miting taem i no gat wan elda o wan pris—"
                },
                {
                    "number": 57,
                    "text": "Mo hem i mas gat help oltaem, long evri diuti blong hem long jos, we i kam long ol dikon, sapos i gat nid."
                },
                {
                    "number": 58,
                    "text": "Be ol tija mo ol dikon oli no gat raet blong baptaesem man, blong blesem sakramen, o blong putum han antap long hed blong man;"
                },
                {
                    "number": 59,
                    "text": "Be, oli mas givim woning, eksplenem, askem strong, mo tij, mo invaetem evriwan blong kam long Kraes."
                },
                {
                    "number": 60,
                    "text": "Oli mas odenem wanwan elda, pris, tija, o dikon folem ol presen mo ol koling we oli kam long God i go long hem; mo oli mas odenem hem tru long paoa blong Tabu Spirit, we i stap wetem man we i odenem hem."
                },
                {
                    "number": 61,
                    "text": "Hamas elda we oli stap olsem jos ia blong Kraes ia, oli mas mit long wan konfrens wan taem long tri manis, o long wanwan taem olsem we ol konfrens ia oli talem o jusum;"
                },
                {
                    "number": 62,
                    "text": "Mo ol konfrens ia oli mas mekem wanem bisnis blong jos we i nid blong mekem long taem ia."
                },
                {
                    "number": 63,
                    "text": "Ol elda oli mas kasem laesens blong olgeta long ol nara elda, tru long vot blong jos we oli stap long hem, o long ol konfrens."
                },
                {
                    "number": 64,
                    "text": "Wanwan pris, tija, o dikon, we wan pris i odenem, i save tekem wan setifiket long hem long taem ia, mo setifiket ia, taem hem i presentem long wan elda, i givim raet long hem blong kasem wan laesens, we bae i givim raet long hem blong mekem ol diuti blong koling blong hem, o hem i save kasem long wan konfrens."
                },
                {
                    "number": 65,
                    "text": "Oli no save odenem wan man long eni ofis blong jos ia long ples we i gat wan branj we oli oganaesem long stret fasin, sapos i no gat vot blong jos ia;"
                },
                {
                    "number": 66,
                    "text": "Be ol elda we oli prisaed, ol bisop we oli travel, ol hae kaonsela, ol hae pris, mo ol elda, oli save gat spesel janis ia blong odenem man, long ples we i no gat branj blong jos blong oli mekem wan vot."
                },
                {
                    "number": 67,
                    "text": "Wanwan presiden blong hae prishud (o elda we i prisaed), bisop, hae kaonsela, mo hae pris, oli mas odenem hem tru long daereksen blong wan hae kaonsel o tru long jeneral konfrens."
                },
                {
                    "number": 68,
                    "text": "Diuti blong ol memba afta we oli akseptem olgeta insaed long jos tru long baptaes—Ol elda o pris oli mas gat inaf taem blong oli eksplenem evri samting long saed blong jos ia blong Kraes blong man i andastanem olgeta, bifo oli tekem sakramen mo kasem konfemesen tru long fasin blong ol elda oli putum han antap long hed blong man, blong mekem se evri samting, oli mekem long oda."
                },
                {
                    "number": 69,
                    "text": "Mo ol memba oli mas soem long fored blong jos, mo tu, long fored blong ol elda, tru long wan wokbaot mo toktok we i olsem hemia blong God, se oli klin inaf long hem, blong mekem se ol wok mo fet blong olgeta i stret wetem ol tabu skripja—mo oli wokbaot long tabu fasin long fored blong Lod."
                },
                {
                    "number": 70,
                    "text": "Evri memba blong jos ia blong Kraes we oli gat ol pikinini, oli mas tekem olgeta i kam long ol elda long fored blong jos, mo ol elda ia bae oli putum han blong olgeta antap long hed blong ol pikinini ia long nem blong Jisas Kraes, mo bae oli blesem olgeta long nem blong hem."
                },
                {
                    "number": 71,
                    "text": "I no gat wan i save kam insaed long jos ia blong Kraes sapos hem i no kasem yia we hem i save ansa from aksen blong hem long fored blong God, mo i gat paoa blong save sakem sin."
                },
                {
                    "number": 72,
                    "text": "Baptaes, bae oli mas mekem folem fasin ia, long olgeta evriwan we oli sakem sin—"
                },
                {
                    "number": 73,
                    "text": "Man we God i singaotem hem mo i gat atoriti we i kam long Jisas Kraes blong mekem baptaes, bae i go daon insaed long wota wetem hem we i kam fored blong kasem baptaes, mo bae i singaotem hem long nem blong hem, mo talem: “From Jisas Kraes i givim raet long mi, mi baptaesem yu long nem blong Papa, mo long nem blong Pikinini, mo long nem blong Tabu Spirit. Amen.”"
                },
                {
                    "number": 74,
                    "text": "Afta, bae hem i draonem hem we i kasem baptaes insaed long wota, mo mekem hem i kam antap bakegen long wota."
                },
                {
                    "number": 75,
                    "text": "Hem i impoten se jos i mas mit tugeta plante taem blong tekem mo kakae bred mo dring waen blong tingbaot Lod Jisas;"
                },
                {
                    "number": 76,
                    "text": "Mo elda o pris bae i blesem; mo folem fasin ia bae hem i blesem—bae hem i nildaon wetem jos mo i singaotem Papa long wan tabu prea, mo talem:"
                },
                {
                    "number": 77,
                    "text": "“O God, yu yu Papa we I No Save Finis, mifala i askem yu, long nem blong Pikinini blong yu, Jisas Kraes, blong blesem mo mekem tabu hemia bred, long sol blong olgeta evriwan we oli tekem mo kakae bred ia; blong oli tekem mo kakae blong tingbaot bodi blong Pikinini blong yu, mo testifae long yu, O God, yu yu Papa we I No Save Finis, se oli rere gud blong tekem long olgeta, nem blong Pikinini blong yu, mo oltaem tingbaot hem, mo stap obei long ol komanmen blong hem we hem i bin givim long olgeta, mekem se oltaem, oli gat Spirit blong hem i stap wetem olgeta. Amen.”"
                },
                {
                    "number": 78,
                    "text": "Fasin blong blesem waen—bae hem i tekem kap tu, mo talem:"
                },
                {
                    "number": 79,
                    "text": "“O God, yu yu Papa we I No Save Finis, mifala i askem yu, long nem blong Pikinini blong yu, Jisas Kraes, blong blesem mo mekem tabu hemia waen, long sol blong olgeta evriwan we oli dring waen ia, blong oli mekem samting ia blong tingbaot blad blong Pikinini blong yu, we i bin ron from olgeta; blong oli testifae long yu, O God, yu yu Papa we I No Save Finis, se oltaem oli tingbaot hem, blong oli gat Spirit blong hem i stap wetem olgeta. Amen.”"
                },
                {
                    "number": 80,
                    "text": "Eni memba blong jos ia blong Kraes we i brekem komanmen, o oli faenem hem se hem i mekem wan rong, bae oli lukluk long hem olsem we skripja i talem."
                },
                {
                    "number": 81,
                    "text": "Bae hem i diuti blong ol kongregesen blong jos, we oli stap olsem jos ia blong Kraes, blong sendem wan o moa long wan long ol tija blong olgeta blong go long ol defren konfrens we ol elda blong jos oli holem,"
                },
                {
                    "number": 82,
                    "text": "Wetem wan lis blong ol nem blong ol memba we oli kam wan wetem jos stat long las konfrens; o blong sendem lis ia long han blong sam pris; blong mekem se wan stret lis blong evri nem blong ful jos, bae i save stap insaed long wan buk we wan elda i lukaotem, mo elda ia i wan we ol nara elda bae oli jusum wanwan taem;"
                },
                {
                    "number": 83,
                    "text": "Mo tu, sapos i gat eniwan we oli sakemaot hem long jos, blong mekem se oli karemaot nem blong olgeta long stamba jos rekod blong ol nem."
                },
                {
                    "number": 84,
                    "text": "Evri memba we oli muvaot long kongregesen we oli stap long hem, mo sapos oli stap go long wan kongregesen we i no save olgeta, oli save tekem wan leta we i talem tru se oli ol stret memba we oli stap folem ol standet blong jos, mo setifiket ia, eni elda o pris i save saenem sapos memba we i kasem leta ia i save stret elda o pris ia, o, ol tija o ol dikon blong jos oli save saenem."
                }
            ]
        },
        "/study/scriptures/dc-testament/dc/21": {
            "uri": "/study/scriptures/dc-testament/dc/21",
            "title": "Doktrin mo Ol Kavenan 21",
            "data_type": "chapter",
            "chapter_name": "Seksen 21",
            "chapter_summary": [
                "1–3, Lod i singaotem Josef Smit blong kam wan sia, transleta, profet, aposol mo elda; 4–8, Toktok blong hem bae i lidim stamba tingting blong Saeon; 9–12, Olgeta Sent bambae oli bilivim ol toktok blong hem taem bae Hem i toktok wetem Spirit blong Givhan."
            ],
            "verses": [
                {
                    "number": 1,
                    "text": "Luk, bae yufala i mas kipim wan histri long medel blong yufala; mo insaed long hem, bae oli singaotem yu wan sia, wan transleta, wan profet, wan aposol blong Jisas Kraes, wan elda blong jos tru long tingting blong God Papa, mo tru long gladhat blong Lod blong yufala, Jisas Kraes,"
                },
                {
                    "number": 2,
                    "text": "we tru long tingting we Tabu Spirit i givim long yu, bae yu statem stamba wok blong jos ia, mo blong bildimap jos ia blong gud blong bilif ia we i moa tabu."
                },
                {
                    "number": 3,
                    "text": "Mo jos ia oli bin oganaesem mo i stanap long yia blong Lod blong yu, we i eitin handred teti, long nambafo manis, mo long namba sikis dei blong manis ia we oli singaotem Epril."
                },
                {
                    "number": 4,
                    "text": "Taswe, yufala, mo i minim jos, i mas folem gud evri toktok mo evri komanmen blong hem we bambae hem i givim long yufala olsem we hem i stap kasem olgeta, mo stap wokbaot long tabu fasin long fored blong mi;"
                },
                {
                    "number": 5,
                    "text": "From toktok blong hem, bambae yufala i kasem, semmak olsem se hem i kamaot long maot blong miwan, wetem fasin blong save wet longtaem mo wetem fet."
                },
                {
                    "number": 6,
                    "text": "From we, taem bae yufala i mekem olgeta samting ia, ol get blong hel bae oli no save win agensem yufala; yes, mo Lod God bae i ronemaot ol paoa blong tudak long fored blong yufala, mo bae i mekem ol heven oli seksek blong gud blong yufala, mo blong glori blong nem blong hem."
                },
                {
                    "number": 7,
                    "text": "From olsem ia nao, Lod God i talem: Hem nao mi toktok long hem blong muvum stamba tingting blong Saeon wetem bigfala paoa blong mekem gud, mo mi save long fasin blong hem blong wok strong wetem strong tingting, mo mi bin harem ol prea blong hem."
                },
                {
                    "number": 8,
                    "text": "Yes, krae blong hem from Saeon, mi bin luk, mo bae mi mekem se bae hem i nomo krae sore bakegen from Saeon; from ol dei blong hem blong stap glad oli kam from hem i bin kam klin aot long ol sin, mo mi soemaot ol blesing blong mi long ol wok blong hem."
                },
                {
                    "number": 9,
                    "text": "From luk, bambae mi blesem olgeta evriwan we oli wok long plantesen blong grep blong mi wetem wan bigfala blesing, mo bambae oli bilivim ol toktok blong hem, we mi givim long hem tru long Spirit blong Givhan, we i soemaot se ol man we oli mekem sin oli bin nilim Jisas long kros from ol sin blong wol, yes, blong man we hat blong hem i wantem sakem sin i kam klin aot long ol sin."
                },
                {
                    "number": 10,
                    "text": "Taswe, hem i tingting blong mi, se yu, Oliva Kaodri we yu aposol blong mi, bae yu odenem hem;"
                },
                {
                    "number": 11,
                    "text": "Mo hemia i wan odinens blong yu, se yu wan elda anda long han blong hem, we hem nao i faswan long yu, blong yu save stap wan elda long jos ia blong Kraes, we i tekem nem blong mi—"
                },
                {
                    "number": 12,
                    "text": "Mo bae yu fas prija blong jos ia long jos, mo long fored blong wol, yes, long fored blong Ol Jentael; !yes, mo i olsem ia nao Lod God i talem, i olsem, i olsem! long fored blong Ol Jiu tu. Amen."
                }
            ]
        },
        "/study/scriptures/dc-testament/dc/22": {
            "uri": "/study/scriptures/dc-testament/dc/22",
            "title": "Doktrin mo Ol Kavenan 22",
            "data_type": "chapter",
            "chapter_name": "Seksen 22",
            "chapter_summary": [
                "1, Baptaes i wan kavenan we i niu mo i no gat en; 2–4, I nid blong kasem baptaes we oli mekem wetem stret atoriti."
            ],
            "verses": [
                {
                    "number": 1,
                    "text": "Luk, mi talem long yufala se evri olfala kavenan, mi bin stopem folem samting ia; mo hemia i wan kavenan we i niu mo i no gat en, we tu, i bin stap long stat finis i kam."
                },
                {
                    "number": 2,
                    "text": "Taswe, nomata we wan man i mas kasem baptaes wan handred taem, hemia i no blong gud blong hem nating, from we yufala i no save kam insaed long smol get folem loa blong Moses, no tu tru long ol ded wok blong yufala."
                },
                {
                    "number": 3,
                    "text": "From we, hem i from ol ded wok blong yufala we i mekem se mi givim las kavenan ia mo mekem se oli bildimap jos ia long mi, semmak olsem long ol taem blong bifo."
                },
                {
                    "number": 4,
                    "text": "Taswe, yufala i kam insaed long get, olsem we mi bin komandem, mo no lukaot blong givim advaes long God blong yufala. Amen."
                }
            ]
        },
        "/study/scriptures/dc-testament/dc/23": {
            "uri": "/study/scriptures/dc-testament/dc/23",
            "title": "Doktrin mo Ol Kavenan 23",
            "data_type": "chapter",
            "chapter_name": "Seksen 23",
            "chapter_summary": [
                "1–7, Lod i singaotem ol fas disaepol ia blong prij, blong askem strong, mo mekem Jos i kam strong moa."
            ],
            "verses": [
                {
                    "number": 1,
                    "text": "Luk, mi toktok long yu, Oliva, mi toktok smol nomo. Luk, mi mi blesem yu mo yu no stap anda long wan panismen. Be lukaot long fasin blong gat hae tingting, sapos no bae yu foldaon long temtesen."
                },
                {
                    "number": 2,
                    "text": "Mekem se oli save koling blong yu long jos, mo tu, long fored blong wol, mo hat blong yu bae i open blong prijim trutok stat long taem naoia i go mo blong oltaem. Amen."
                },
                {
                    "number": 3,
                    "text": "Luk, mi toktok long yu, Haeram, mi toktok smol nomo; from we yu tu, yu no stap anda long panismen, mo hat blong yu i open, mo tang blong yu i fri; mo koling blong yu i blong askem strong long ol man, mo blong gohed blong mekem jos i kam strong moa oltaem. Taswe, diuti blong yu i blong jos blong oltaem, mo hemia, from famli blong yu. Amen."
                },
                {
                    "number": 4,
                    "text": "Luk, mi toktok smol nomo long yu, Samuel; from we yu tu, yu no stap anda long panismen, mo koling blong yu i blong askem strong long ol man, mo blong mekem jos i kam strong moa; mo yu, oli no singaotem yu yet blong prij long fored blong wol. Amen."
                },
                {
                    "number": 5,
                    "text": "Luk, mi toktok smol nomo long yu, Josef; from we yu tu, yu no stap anda long panismen, mo koling blong yu tu i blong askem strong long ol man, mo blong mekem jos i kam strong moa; mo hemia diuti blong yu stat long taem naoia i go mo blong oltaem. Amen."
                },
                {
                    "number": 6,
                    "text": "Luk, mi talemaot long yu, Josef Naet, tru long ol toktok ia, se yu mas karem kros blong yu, long wei we yu mas prea long wan voes we i laod long fored blong wol, mo tu, long sikret, mo insaed long famli blong yu, mo long medel blong ol fren blong yu, mo long evri ples."
                },
                {
                    "number": 7,
                    "text": "Mo, luk, hem i diuti blong yu blong joenem tru jos, mo givim toktok blong yu blong talem ol gud toktok long ol man oltaem, blong yu save kasem pei blong man we i stap wok. Amen."
                }
            ]
        },
        "/study/scriptures/dc-testament/dc/24": {
            "uri": "/study/scriptures/dc-testament/dc/24",
            "title": "Doktrin mo Ol Kavenan 24",
            "data_type": "chapter",
            "chapter_name": "Seksen 24",
            "chapter_summary": [
                "1–9, Lod i singaotem Josef Smit blong transletem, prijim, mo eksplenem ol skripja; 10–12, Lod i singaotem Oliva Kaodri blong prijim gospel; 13–19, Lod i talemaot loa long saed blong ol merikel, ol strong nogud tok, fasin blong klinimaot das long leg, mo fasin blong go emti han o no gat samting."
            ],
            "verses": [
                {
                    "number": 1,
                    "text": "!Luk! !Mi Lod mi bin singaotem mo jusum yu blong raetem Buk blong Momon, mo mi singaotem yu long seves blong mi; mo mi bin tekemaot yu long ol hadtaem blong yu, mo mi bin talem wanem blong yu mekem, mekem se mi mekem yu fri long evri enemi blong yu, mo mi mekem yu fri long ol paoa blong Setan mo long tudak!"
                },
                {
                    "number": 2,
                    "text": "Be, bae mi no sarem ae long ol taem we yu bin brekem loa; be, yu gohed long rod blong yu mo yu nomo mekem sin."
                },
                {
                    "number": 3,
                    "text": "Givim ona mo wok strong long ofis blong yu; mo afta we yu planem gud ol sid long ol garen mo yu putumgud olgeta i stap, go kwiktaem long jos we i stap long Kolesvil, Feyet, mo Manjesta, mo bambae oli sapotem yu; mo bambae mi blesem olgeta, tugeta long saed blong spirit mo long saed blong laef ia;"
                },
                {
                    "number": 4,
                    "text": "Be sapos oli no akseptem yu, bae mi sendem long olgeta wan strong nogud tok be i no wan blesing."
                },
                {
                    "number": 5,
                    "text": "Mo bambae yu mas gohed blong singaotem God long nem blong mi, mo stap gohed blong raetem ol samting we bae mi givim long yu tru long Spirit blong Givhan, mo stap gohed blong eksplenem evri skripja long jos."
                },
                {
                    "number": 6,
                    "text": "Mo bae mi givim long yu long stret taem wanem we bae yu talem mo raetem, mo bambae oli harem, sapos no bambae mi sendem wan strong nogud tok long olgeta, be i no wan blesing."
                },
                {
                    "number": 7,
                    "text": "From we bae yu mas givim evri seves blong yu long Saeon; mo tru long seves ia, bambae yu gat paoa."
                },
                {
                    "number": 8,
                    "text": "Yu mas gat fasin blong save wet longtaem long ol hadtaem, from we bambae yu gat plante; be stap strong agensem olgeta, from we, luk, mi stap wetem yu, go kasem en blong laef blong yu."
                },
                {
                    "number": 9,
                    "text": "Mo long saed blong ol wok blong wol ia, bambae yu no gat paoa, from we hem i no koling blong yu. Mekem wok blong koling long yu mo bambae yu gat wanem we yu nidim blong givim ona mo wok strong long ofis blong yu, mo blong eksplenem evri skripja, mo blong gohed blong putum han antap long hed blong man mo blong konfemem olgeta oli kam ol memba blong jos."
                },
                {
                    "number": 10,
                    "text": "Mo brata blong yu, Oliva, bambae i gohed blong tekem nem blong mi i go long fored blong wol, mo tu, i go long jos. Mo bambae hem i no mas ting se bae hem i talem inaf finis blong sapotem wok blong mi; mo luk gud, mi stap wetem hem kasem long en."
                },
                {
                    "number": 11,
                    "text": "Tru long mi, bambae hem i gat glori, mo i no tru long hemwan, nomata long taem we hem i no strong o long taem we hem i strong, nomata long taem we hem i prisena o long taem we hem i fri;"
                },
                {
                    "number": 12,
                    "text": "Mo long evri taem, mo long evri ples, bambae hem i mas openem maot blong hem mo talemaot gospel blong mi olsem voes blong wan pupu, tugeta long dei mo long naet. Mo bambae mi givim long hem paoa olsem hemia we man i no save long hem."
                },
                {
                    "number": 13,
                    "text": "No askem ol merikel, be nomo sapos mi komandem yutufala long hem, be nomo sapos hem i blong sakemaot ol devel, blong mekem ol sikman oli kam oraet bakegen, blong stopem ol posen snek, mo karemaot ol posen we i save mekem man i ded."
                },
                {
                    "number": 14,
                    "text": "Mo olgeta samting ia, bambae yu no mekem olgeta, be nomo sapos olgeta we oli wantem oli askem long yutufala, blong mekem se ol toktok blong ol skripja oli save hapen; from we bambae yutufala i mas mekem olgeta samting ia folem wanem we oli bin raetem."
                },
                {
                    "number": 15,
                    "text": "Mo long wanem ples bambae yutufala i go insaed long hem, mo oli no akseptem yutufala long nem blong mi, bambae yutufala i save givim wan strong nogud tok be i no wan blesing, taem bae yutufala i klinimaot das long leg blong yutufala long fasin blong agensem olgeta olsem wan testemoni, mo long fasin blong klinim leg blong yutufala long rod i gobak."
                },
                {
                    "number": 16,
                    "text": "Mo bae i kam blong hapen se huia bambae i putum han blong hem long yutufala blong kilim yutufala, bambae yutufala i givim oda blong oli kasem kil long nem blong mi; mo luk, bambae mi kilim olgeta folem toktok blong yutufala, long stret taem blong mi."
                },
                {
                    "number": 17,
                    "text": "Mo huia bambae i tekem yutufala i go long kot, bambae kot i panisim olgeta."
                },
                {
                    "number": 18,
                    "text": "Mo bambae yutufala i no save tekem wan paos o hanbag, no tekem stik, no tekem tufala kot blong klos, from we jos bambae i givim long yutufala long stret taem wanem we bambae yutufala i nidim long saed blong kaekae mo klos, sus mo mane, mo samting blong yusum olsem wan bag."
                },
                {
                    "number": 19,
                    "text": "From we mi singaotem yutufala blong klinim gud wantaem plantesen blong grep blong mi, yes, blong wan las taem; yes, mo tu, wetem olgeta evriwan we yutufala i bin odenem, mo bambae oli mas mekem folem stret toktok ia. Amen."
                }
            ]
        },
        "/study/scriptures/dc-testament/dc/25": {
            "uri": "/study/scriptures/dc-testament/dc/25",
            "title": "Doktrin mo Ol Kavenan 25",
            "data_type": "chapter",
            "chapter_name": "Seksen 25",
            "chapter_summary": [
                "1–6, Ema Smit, wan woman we Lod i jusum, Lod i singaotem hem blong givhan mo blong leftemap tingting blong hasban blong hem; 7–11, Mo tu, Lod i singaotem hem blong hem i raetem, mo eksplenem ol skripja, mo blong jusum ol hym; 12–14, Singsing blong stret mo gud man i wan prea long Lod; 15–16, Ol prinsipol blong fasin blong obei we oli stap long revelesen ia, oli blong evriwan i folem."
            ],
            "verses": [
                {
                    "number": 1,
                    "text": "Lisin gud long voes blong Lod, God blong yu, taem we mi stap toktok long yu, Ema Smit, gel blong mi; from i tru, mi talem long yu, olgeta evriwan we oli akseptem gospel blong mi, oli ol boe mo ol gel blong mi insaed long kingdom blong mi."
                },
                {
                    "number": 2,
                    "text": "Mi givim wan revelesen long yu long saed blong tingting blong mi; mo sapos yu yu stap fetful mo stap wokbaot long ol rod blong klin fasin long fored blong mi, bae mi lukaot gud long laef blong yu, mo bambae yu kasem wan ples long Saeon."
                },
                {
                    "number": 3,
                    "text": "Luk, mi fogivim ol sin blong yu, mo yu yu wan woman we mi jusum, we mi mi singaotem."
                },
                {
                    "number": 4,
                    "text": "No komplen from ol samting we yu yu no luk yet, from we mi haedem olgeta long yu mo long wol, we bae mi luk se i waes long mi long wan taem we bambae i kam yet."
                },
                {
                    "number": 5,
                    "text": "Mo wok blong koling blong yu bambae i leftemap tingting blong wokman blong mi, Josef Smit Junia, we i hasban blong yu, long hadtaem blong hem, wetem ol toktok blong mekem hem i harem gud, wetem spirit blong no stap flas."
                },
                {
                    "number": 6,
                    "text": "Mo bambae yu mas go wetem hem long taem we hem i stap aot, mo stap olsem wan man blong raet blong hem long taem we i no gat man blong stap raet blong hem, blong mekem se mi save sendem wokman blong mi, Oliva Kaodri, long eni ples we mi wantem."
                },
                {
                    "number": 7,
                    "text": "Mo bambae hem i odenem yu anda long han blong hem blong yu eksplenem ol skripja, mo blong askem strong long jos, folem wanem we Spirit blong mi i talemaot long yu."
                },
                {
                    "number": 8,
                    "text": "From bae hem i putum han blong hem antap long hed blong yu, mo bambae yu kasem Tabu Spirit, mo bambae yu mas spenem taem blong yu blong stap raet, mo blong lanem plante samting."
                },
                {
                    "number": 9,
                    "text": "Mo yu no nid blong fraet, from we hasban blong yu bambae i sapotem yu insaed long jos; from we koling blong hem i blong wok blong olgeta, blong mi soemaot evri samting long olgeta, evri samting we mi wantem, folem fet blong olgeta."
                },
                {
                    "number": 10,
                    "text": "Mo i tru, mi talem long yu, se yu yu mas livim ol samting blong wol ia oli stap long saed, mo yu yu lukaotem ol samting blong wan wol we i moa gud."
                },
                {
                    "number": 11,
                    "text": "Mo bambae mi givim wok long yu tu, blong jusum ol tabu hym, olsem we bambae Spirit blong mi i givim long yu, we bambae mi glad long hem, we bambae oli yusum insaed long jos blong mi."
                },
                {
                    "number": 12,
                    "text": "From we sol blong mi i glad tumas long singsing we i kam long hat; yes, singsing blong ol stret mo gud man, hem i wan prea we i kam long mi, mo bambae mi ansa long hem wetem wan blesing long hed blong hem."
                },
                {
                    "number": 13,
                    "text": "Taswe, leftemap hat blong yu mo stap glad, mo holemtaet ol kavenan we yu bin mekem."
                },
                {
                    "number": 14,
                    "text": "Gohed wetem spirit blong no stap flas, mo lukaot long fasin blong gat hae tingting. Sol blong yu i mas glad long hasban blong yu, mo glori we bambae i kam long hem."
                },
                {
                    "number": 15,
                    "text": "Stap obei long ol komanmen blong mi oltaem, mo bambae yu kasem wan hat blong king blong stret mo gud fasin. Mo sapos yu no mekem hemia, ples ia we mi stap long hem, bambae yu no save kam long hem."
                },
                {
                    "number": 16,
                    "text": "Mo i tru, i tru, mi talem long yu, se hemia i voes blong mi we i go long evriwan. Amen."
                }
            ]
        },
        "/study/scriptures/dc-testament/dc/26": {
            "uri": "/study/scriptures/dc-testament/dc/26",
            "title": "Doktrin mo Ol Kavenan 26",
            "data_type": "chapter",
            "chapter_name": "Seksen 26",
            "chapter_summary": [
                "1, Lod i bin talem long olgeta blong stadi long ol skripja mo blong prij; 2, Lod i apruvum loa blong ful sapot we i mas kam long evriwan long jos."
            ],
            "verses": [
                {
                    "number": 1,
                    "text": "Luk, mi talem long yutrifala se yufala i mas givim taem blong yufala blong stap stadi long ol skripja, mo blong prij, mo blong konfemem ol pipol oli kam memba blong jos long Kolesvil, mo blong wok long graon, mo ol nara samting moa we i nid blong mekem, kasem taem we bae yufala i go long Wes blong holem nekis konfrens; mo long taem ia, bambae mi talemaot wanem nao bae yufala i mas mekem."
                },
                {
                    "number": 2,
                    "text": "Mo evri samting bambae oli mas mekem wetem ful sapot insaed long jos, tru long plante prea mo fet, from we bae yufala i kasem evri samting tru long fet. Amen."
                }
            ]
        },
        "/study/scriptures/dc-testament/dc/27": {
            "uri": "/study/scriptures/dc-testament/dc/27",
            "title": "Doktrin mo Ol Kavenan 27",
            "data_type": "chapter",
            "chapter_name": "Seksen 27",
            "chapter_summary": [
                "1–4, Oli eksplenem ol samting blong yusum blong tekem sakramen; 5–14, Kraes mo ol wokman blong Hem blong evri dispensesen bambae oli tekem sakramen; 15–18, Putum ful klos blong faet blong God."
            ],
            "verses": [
                {
                    "number": 1,
                    "text": "Lisin long voes blong Jisas Kraes, Lod blong yu, God blong yu, mo Ridima blong yu, we toktok blong hem i laef mo i gat paoa."
                },
                {
                    "number": 2,
                    "text": "From luk, mi talem long yufala, i nomata wanem nao yufala i kakae o wanem nao yufala i dring taem yufala i tekem sakramen, sapos nomo yufala i mekem wetem wan ae we i lukluk nomo long glori blong mi—taem yufala i tingbaot long fored blong Papa, bodi ia blong mi we mi givim from yufala, mo blad blong mi ia we i bin ron, blong yufala i kam klin aot long ol sin blong yufala."
                },
                {
                    "number": 3,
                    "text": "Taswe, wan komanmen mi givim long yufala, se bambae yufala i no mas pem waen o wan strong drink long ol enemi blong yufala;"
                },
                {
                    "number": 4,
                    "text": "Taswe, yufala i no save tekem mo dring waen ia, be nomo sapos yufala i mekem yufalawan nomo; yes, insaed long kingdom ia blong Papa blong mi we i stanap long wol ia."
                },
                {
                    "number": 5,
                    "text": "Luk, mi talem se hemia i waes; taswe, yufala i no sapraes; aoa ia bae i kam taem bae mi dring frut blong grep wetem yufala long wol ia, mo wetem Moronae, we mi bin sendem hem long yufala blong soemaot Buk blong Momon we i tekem ful gospel blong mi we i no gat en, mo tu, we mi givim hem ol ki blong histri blong stik blong laen blong Efrem;"
                },
                {
                    "number": 6,
                    "text": "Mo tu, wetem Elaeas, we mi givim ol ki blong mekem i hapen, wok ia blong putumbak evri samting we evri tabu profet i bin talem, stat long stat blong wol, long saed blong ol las dei;"
                },
                {
                    "number": 7,
                    "text": "Mo tu, wetem Jon, boe blong Sakaraeas, we Sakaraeas ia, hem (Elaeas) i bin visitim mo givim hem promes se bae hem i gat wan boe, mo nem blong hem bae i Jon, mo bambae hem i fulap wetem spirit blong Elaeas;"
                },
                {
                    "number": 8,
                    "text": "Mo Jon ia, mi bin sendem hem i kam long yutufala, ol wokman blong mi, Josef Smit Junia mo Oliva Kaodri, blong hem i odenem yutufala long fas prishud we yutufala i bin kasem, blong Lod i save singaotem mo odenem yutufala semmak olsem Eron."
                },
                {
                    "number": 9,
                    "text": "Mo tu, wetem Elaeja, we mi bin givim hem ol ki blong paoa blong tanem hat blong ol papa i go long ol pikinini, mo hat blong ol pikinini i go long ol papa, blong Lod i no kilim ful wol ia wetem wan strong nogud tok."
                },
                {
                    "number": 10,
                    "text": "Mo tu, wetem Josef mo Jekob, mo Aesak, mo Ebraham, ol papa blong yutufala, we tru long olgeta, ol promes ia oli stap laef yet;"
                },
                {
                    "number": 11,
                    "text": "Mo tu, wetem Mikael, o Adam, papa blong evriwan, prins blong evriwan, olfala blong taem bifo;"
                },
                {
                    "number": 12,
                    "text": "Mo tu, wetem Pita, mo Jemes, mo Jon, we mi sendem olgetatri i kam long yutufala, we tru long olgetatri mi bin odenem yutufala mo konfemem yutufala blong kam ol aposol, mo ol spesel witnes blong nem blong mi, mo blong gat ol ki blong seves blong yutufala mo blong ol sem samting ia we mi bin talemaot long olgetatri;"
                },
                {
                    "number": 13,
                    "text": "we mi bin givim long tufala ol ki blong kingdom blong mi, mo wan dispensesen blong gospel ia blong ol las taem ia; mo blong en blong taem we evri wok blong God i kamtru, we bae mi putum evri samting i kam wan, tugeta ol samting we oli stap long heven, mo ol samting we oli stap long wol;"
                },
                {
                    "number": 14,
                    "text": "Mo tu, wetem evriwan ia we Papa i bin givim long mi long wol ia."
                },
                {
                    "number": 15,
                    "text": "Taswe, leftemap hat blong yufala mo stap glad, mekem yufalawan i rere, mo putum long yufala ful klos blong faet blong mi, blong yufala i save stanap agensem rabis dei ia, from we yufala i mekem evri samting finis, blong yufala i save stanap."
                },
                {
                    "number": 16,
                    "text": "Nao stanap, wetem trutok we i raonem wes blong yufala, wetem jesplet blong stret mo gud fasin antap long yufala, mo wetem leg blong yufala we i stanap wetem wok blong rere long gospel blong pis, we mi bin sendem ol enjel blong mi blong givim long yufala;"
                },
                {
                    "number": 17,
                    "text": "Mo wetem sil blong fet we tru long hem, bae yufala i save blokem evri spia blong faea blong olgeta we oli nogud;"
                },
                {
                    "number": 18,
                    "text": "Mo tekem hat blong fasin blong sevem man, mo naef blong faet blong Spirit blong mi we bae mi kapsaetem long yufala, mo toktok blong mi we bambae mi talemaot long yufala, mo yufala i agri long saed blong evri samting we yufala i askem long mi, mo yufala i mas stap fetful kasem taem we mi kam, mo bae yufala i go antap long heven, blong mekem se ples we mi mi stap long hem, bambae yufala tu i stap long hem. Amen."
                }
            ]
        },
        "/study/scriptures/dc-testament/dc/28": {
            "uri": "/study/scriptures/dc-testament/dc/28",
            "title": "Doktrin mo Ol Kavenan 28",
            "data_type": "chapter",
            "chapter_name": "Seksen 28",
            "chapter_summary": [
                "1–7, Josef Smit i holem ol ki blong ol sikret blong God, mo hem nomo i kasem ol revelesen long saed blong Jos; 8–10, Oliva Kaodri i mas prij long Ol Man blong Leman; 11–16, Setan i giaman long Haeram Pej mo i bin givim hem ol giaman revelesen."
            ],
            "verses": [
                {
                    "number": 1,
                    "text": "Luk, mi talem long yu Oliva, bambae mi givim yu paoa blong mekem jos i harem yu long evri samting we bambae yu tijim long olgeta tru long Spirit blong Givhan, long saed blong ol revelesen mo ol komanmen we mi bin givim."
                },
                {
                    "number": 2,
                    "text": "Be luk, i tru, i tru, mi talem long yu, i no gat wan we bambae mi jusum hem blong kasem ol komanmen mo ol revelesen insaed long jos ia, be nomo wokman blong mi, Josef Smit Junia, from we hem i stap kasem olgeta semmak olsem we Moses i bin kasem olgeta."
                },
                {
                    "number": 3,
                    "text": "Mo bambae yu mas obei long olgeta samting we bambae mi givim long hem, semmak olsem Eron, blong talemaot stret ol komanmen mo ol revelesen, wetem paoa mo atoriti, i go long jos."
                },
                {
                    "number": 4,
                    "text": "Mo sapos Spirit blong Givhan i lidim yu long eni taem blong toktok o tij long jos, o long evri taem mi komandem yu, bambae yu save mekem."
                },
                {
                    "number": 5,
                    "text": "Be yu yu no raetem ol komanmen i go long jos, be nomo ol waes tingting;"
                },
                {
                    "number": 6,
                    "text": "Mo bambae yu no mas givim oda long hem we i stap olsem hed blong yu, mo olsem hed blong jos;"
                },
                {
                    "number": 7,
                    "text": "From we mi bin givim hem ol ki blong ol sikret blong mi, mo blong ol revelesen we oli bin silim, kasem taem we bambae mi jusum wan narawan blong i tekem ples blong hem."
                },
                {
                    "number": 8,
                    "text": "Mo naoia, luk, mi talem long yu, se yu mas go long Ol Man blong Leman mo prijim gospel blong mi long olgeta; mo folem hamas oli kasem ol tijing blong yu, bae yu mekem jos blong mi i stanap long medel blong olgeta; mo bambae yu kasem ol revelesen, be yu no mas raetem olgeta olsem ol komanmen i go long jos."
                },
                {
                    "number": 9,
                    "text": "Mo naoia, luk, mi talem long yu se hemia mi no talemaot, mo i no gat man i save weaples bambae oli bildim siti blong Saeon long hem, be bambae mi talemaot afta. Luk, mi talem long yu se bambae hem i stap long ol boda kolosap long ples blong Ol Man blong Leman."
                },
                {
                    "number": 10,
                    "text": "Bambae yu no aot long ples ia, kasem afta long konfrens nomo; mo bae oli jusum wokman blong mi, Josef, blong prisaed ova long konfrens tru long vot blong konfrens ia, mo wanem we hem i talem long yu, bambae yu mas talemaot."
                },
                {
                    "number": 11,
                    "text": "Mo bakegen, bambae yu tekem brata blong yu, Haeram Pej, mo bitwin hem mo yu nomo, yu talem long hem se ol samting ia we hem i bin raetem aot long ston ia, oli no kam long mi, mo we Setan nao i bin giaman long hem;"
                },
                {
                    "number": 12,
                    "text": "From luk, mi no jusum hem blong kasem ol samting ia, mo bambae mi no jusum eniwan long jos ia blong kasem ol samting we i agensem ol rul blong jos."
                },
                {
                    "number": 13,
                    "text": "From we evri samting, oli mas mekem long oda, mo wetem ful sapot insaed long jos, tru long prea blong fet."
                },
                {
                    "number": 14,
                    "text": "Mo bambae yu givhan blong stretem evri samting ia, folem ol rul blong jos, bifo yu tekem rod blong yu i go long medel blong Ol Man blong Leman."
                },
                {
                    "number": 15,
                    "text": "Mo bambae mi talemaot long yu, stat long taem we bae yu go, kasem taem we bae yu kambak, wanem nao bambae yu mekem."
                },
                {
                    "number": 16,
                    "text": "Mo yu mas openem maot blong yu long evri taem, mo talemaot gospel blong mi wetem saon blong stap glad. Amen."
                }
            ]
        },
        "/study/scriptures/dc-testament/dc/29": {
            "uri": "/study/scriptures/dc-testament/dc/29",
            "title": "Doktrin mo Ol Kavenan 29",
            "data_type": "chapter",
            "chapter_name": "Seksen 29",
            "chapter_summary": [
                "1–8, Kraes i karem i kam wanples olgeta we Hem i jusum; 9–11, Taem blong Hem blong kam bambae i mekem se Mileniom i stat; 12–13, Olgeta Twelef bambae oli jajem ful Isrel; 14–21, Ol saen, ol bigfala sik we oli kilimded ol man, mo ol disasta bae oli hapen bifo long Seken Kaming; 22–28, Las laef bakegen long ded mo las jajmen bambae oli kam afta long Mileniom; 29–35, Long Lod, evri samting oli long saed blong spirit; 36–39, Devel mo ol ami blong hem, God i bin sakem olgeta aot long heven blong temtem ol man; 40–45, Foldaon mo Atonmen oli tekem fasin blong sevem man i kam; 46–50, Lod i pemaot ol smol pikinini tru long Atonmen."
            ],
            "verses": [
                {
                    "number": 1,
                    "text": "Yufala i lisin long voes blong Jisas Kraes, Ridima blong yufala, Mi we Mi Stap we Mi Hae Tumas, we han blong sore blong mi i bin pemaot ol sin blong yufala;"
                },
                {
                    "number": 2,
                    "text": "we bambae i karem i kam wanples ol pipol blong hem semmak olsem wan mama faol i karem i kam wanples ol smol pikinini blong hem andanit long ol wing blong hem, semmak long hamas ia we bambae oli lisin gud long voes blong mi mo putum tingting blong olgeta i stap daon long fored blong mi, mo prea long mi wetem strongfala prea."
                },
                {
                    "number": 3,
                    "text": "Luk, i tru, i tru, mi talem long yufala, se long taem ia, mi fogivim ol sin blong yufala, from hemia, yufala i kasem revelesen ia; be tingbaot se yufala i nomo mas mekem sin bakegen, sapos no bae ol denja oli kasem yufala."
                },
                {
                    "number": 4,
                    "text": "Tru, mi talem long yufala se mi jusumaot yufala long medel blong ol man we oli stap long wol ia, blong yufala i talemaot gospel blong mi wetem saon blong stap glad, semmak olsem wetem voes blong pupu."
                },
                {
                    "number": 5,
                    "text": "Leftemap hat blong yufala mo stap glad, from we mi stap long medel blong yufala, mo mi mi loya blong yufala long fored blong Papa; mo i glad tingting blong hem blong givim kingdom long yufala."
                },
                {
                    "number": 6,
                    "text": "Mo, olsem we oli raetem—Wanem samting we yufala i askem wetem fet, taem yufala i joen tugeta long prea folem oda blong mi, bambae yufala i kasem."
                },
                {
                    "number": 7,
                    "text": "Mo mi singaotem yufala blong mekem i hapen, wok ia blong karem i kam wanples, olgeta we mi jusum; from olgeta we mi jusum oli harem voes blong mi mo oli no mekem hat blong olgeta i strong tumas;"
                },
                {
                    "number": 8,
                    "text": "Taswe, toktok i aot long Papa blong mi, se bambae oli mas kam wanples long fes blong graon ia, blong oli mekem rere hat blong olgeta mo oli rere long saed blong evri samting from dei ia taem we hadtaem mo disasta i kam long ol man nogud."
                },
                {
                    "number": 9,
                    "text": "From aoa ia i kam kolosap mo dei ia i stap kam kolosap taem wol ia bae i raep; mo evriwan we oli gat hae tingting, mo olgeta we oli mekem ol nogud samting bae oli olsem doti blong wit; mo bae mi bonem olgeta, Lod blong Ol Pipol i talem, blong fasin nogud i nomo stap long wol ia;"
                },
                {
                    "number": 10,
                    "text": "From aoa ia i kam kolosap, mo wanem we ol aposol blong mi oli bin talem, bae i mas hapen; wanem oli talem se bae i hapen, stret samting ia nao bae i hapen;"
                },
                {
                    "number": 11,
                    "text": "From we bae mi kamaot mo soemaot mi aot long heven i kamdaon wetem paoa mo bigfala glori, wetem evriwan we oli stap long heven, mo bae mi stap wetem stret mo gud fasin wetem ol man we oli stap long wol, blong wan taosen yia, mo ol nogud man bambae oli no save stap."
                },
                {
                    "number": 12,
                    "text": "Mo bakegen, i tru, i tru mi talem long yufala, mo hemia i bin go aot olsem wan strong toktok, tru long tingting blong Papa blong mi, se ol aposol blong mi, Olgeta Twelef, we oli bin stap wetem mi long taem blong seves blong mi long Jerusalem, bambae oli stanap long raet han saed blong mi long dei we bae mi kam, long wan longfala faea we i go antap, mo bae oli werem ol longfala klos blong stret mo gud fasin, wetem hat blong king antap long hed blong olgeta, long glori semmak olsem hemia blong mi, blong mi jajem ful haos blong Isrel, we oli olgeta ia nomo we oli bin lavem mi mo oli bin stap obei long ol komanmen blong mi, mo i no wan narawan moa."
                },
                {
                    "number": 13,
                    "text": "From wan pupu bambae i blo longtaem mo bigwan, we saon blong hem i semmak olsem hemia long Hil blong Sinae, mo graon long ful wol bae i seksek, mo bambae oli kamaot—yes, olgeta ia we oli ded wetem mi long laef blong olgeta, bae oli kasem wan hat blong king blong stret mo gud fasin, mo bambae oli werem sem klos, semmak olsem hemia blong mi, blong stap wetem mi, blong mifala evriwan i kam wan."
                },
                {
                    "number": 14,
                    "text": "Be luk, mi talem long yufala se bifo we bigfala dei ia bae i kam, san bae i kam tudak, mo mun bae i kam blad, mo ol sta bae oli foldaon long heven i kamdaon, mo bambae i gat ol moa bigfala saen long heven antap mo long wol andanit ia;"
                },
                {
                    "number": 15,
                    "text": "Mo bambae i gat krae mo krae sore long medel blong ol grup blong ol pipol;"
                },
                {
                    "number": 16,
                    "text": "Mo bambae i gat wan bigfala win blong aes ston bambae i kam blong spolem gud ol kaekae blong wol ia."
                },
                {
                    "number": 17,
                    "text": "Mo bambae i hapen se, from fasin nogud blong wol ia, bambae mi givimbak long ol man nogud, from we oli no wantem sakem sin; from kap blong kros blong mi i fulap; from luk, blad blong mi bae i no save klinim olgeta sapos oli no lisin long mi."
                },
                {
                    "number": 18,
                    "text": "Taswe, mi, Lod God, bambae mi sendem ol flae long fes blong wol ia, mo bae oli holemtaet ol man we oli stap long wol ia, mo bambae oli kakae mit blong olgeta, mo bae i mekem se ol bebet oli kamaot long mit blong olgeta;"
                },
                {
                    "number": 19,
                    "text": "Mo tang blong olgeta i fas, mekem se bae oli no toktok agensem mi; mo mit blong olgeta bae i kamaot long bun blong olgeta mo foldaon, mo ae blong olgeta i kamaot long ples blong olgeta mo foldaon;"
                },
                {
                    "number": 20,
                    "text": "Mo bambae i hapen se ol animol long ol bus mo ol pijin blong skae, bambae oli kakae olgeta."
                },
                {
                    "number": 21,
                    "text": "Mo bigfala mo rabis jos, we i woman blong rod blong ful wol ia, bae i lus evriwan long wan bigfala faea we i kakae finisim evri samting, folem wanem we i bin kamaot long maot blong profet Esikel, we i bin tokbaot ol samting ia, we oli no hapen yet be bae oli mas hapen, semmak olsem we mi mi laef, from we ol rabis fasin bambae oli no save rul."
                },
                {
                    "number": 22,
                    "text": "Mo bakegen, i tru, i tru mi talem long yufala se taem wan taosen yia ia i kam long en, mo man i stat bakegen blong tanem baksaed blong olgeta long God blong olgeta, bae mi gat sore long ol man we oli stap long wol ia, be blong smol taem nomo;"
                },
                {
                    "number": 23,
                    "text": "Mo en bambae i kam, mo heven mo wol bambae oli spolem nogud mo bae oli lus, mo bambae i gat wan niu heven mo wan niu wol."
                },
                {
                    "number": 24,
                    "text": "From we evri olfala samting bae oli lus, mo evri samting bae i kam niu, heven mo wol tu, mo evri samting we oli stap insaed long tufala, tugeta ol man mo ol animol, ol pijin blong skae, mo ol fis blong solwota;"
                },
                {
                    "number": 25,
                    "text": "Mo bae i no gat wan pis hea, o wan pis samting, we bae i lus, from hemia oli ol samting we mi mekem wetem han blong mi."
                },
                {
                    "number": 26,
                    "text": "Be luk, i tru mi talem long yufala, bifo we wol ia i lus, Mikael, jif enjel blong mi, bae i blo long pupu blong hem, mo nao bambae evri dedman oli wekap, from gref blong olgeta bae i open, mo bae oli kamaot—yes, evriwan long olgeta."
                },
                {
                    "number": 27,
                    "text": "Mo olgeta we oli stret mo gud bambae mi karem olgeta oli kam wanples long raet han saed blong mi blong oli kasem laef we i no save finis; mo ol nogud man we oli stap long lef han saed blong mi, bambae mi sem blong talem se oli blong mi, long fored blong Papa blong mi;"
                },
                {
                    "number": 28,
                    "text": "Taswe, bambae mi talem long olgeta—Yufala i go longwe long mi, yufala we i kasem panismen, i go long faea we i no gat en, we oli rere long hem blong devel mo ol enjel blong hem."
                },
                {
                    "number": 29,
                    "text": "Mo naoia, luk, mi talem long yufala, i neva gat wan taem we mi bin talem long maot blong mi se bambae oli kambak, from ples we mi stap long hem, olgeta ia oli no save kam long hem, from we oli no gat paoa."
                },
                {
                    "number": 30,
                    "text": "Be tingbaot se i no evri jajmen blong mi ia we mi givim long ol pipol; mo olsem we ol toktok oli bin go aot long maot blong mi, bambae oli hapen stret olsem, se bae faswan i kam laswan, mo laswan bambae i kam faswan long saed blong evri samting we mi bin krietem tru long toktok blong paoa blong mi, we i paoa blong Spirit blong mi."
                },
                {
                    "number": 31,
                    "text": "From tru long paoa blong Spirit blong mi, mi bin krietem olgeta samting ia; yes, evri samting, tugeta, long saed blong spirit mo long saed blong laef ia—"
                },
                {
                    "number": 32,
                    "text": "Faswan, long saed blong spirit, mo nambatu, long saed blong laef ia, we i stat blong wok blong mi; mo bakegen, faswan long saed blong laef ia, mo nambatu long saed blong spirit, we i laswan blong wok blong mi."
                },
                {
                    "number": 33,
                    "text": "Mi stap toktok long yufala blong yufala i save andastanem gud; be long mi, ol wok blong mi oli no gat en, mo oli no gat stat; be mi givim olsem long yufala blong yufala i save andastanem, from we yufala i bin agri blong askem long mi."
                },
                {
                    "number": 34,
                    "text": "Taswe, i tru mi talem long yufala se, long mi, evri samting oli long saed blong spirit, mo i no gat wan taem we mi givim wan loa long yufala we i blong laef ia nomo; mi no givim long wan man, o long ol pikinini blong ol man; mi no givim long Adam, papa blong yufala we mi bin krietem."
                },
                {
                    "number": 35,
                    "text": "Luk, mi bin givim long hem se bambae hem i mekem samting long tingting blong hemwan; mo mi bin givim hem ol komanmen, be mi no bin givim ol komanmen we oli blong laef ia nomo long hem, from we ol komanmen blong mi oli long saed blong spirit; oli no folem fasin blong wol ia mo oli no blong laef ia, oli no folem fasin nogud long saed blong bodi mo oli no gat rabis tingting long olgeta."
                },
                {
                    "number": 36,
                    "text": "Mo i bin hapen se Adam, we devel i temtem hem—from luk, devel i bin stap finis fastaem long Adam, from se hem i bin go agensem mi, mo i talem se: “Givim ona blong yu long mi,” we i paoa blong mi; mo tu, wan pat aot long tri blong olgeta we oli bin stap long heven oli bin tanem baksaed blong olgeta long mi folem fridom blong mekem joes we i blong olgeta;"
                },
                {
                    "number": 37,
                    "text": "Mo mi bin sakem olgeta aot, mo olsem ia nao hem i kam devel mo oli kam ol enjel blong hem;"
                },
                {
                    "number": 38,
                    "text": "Mo luk, i gat wan ples we mi rere finis blong olgeta stat long stat, mo ples ia i hel."
                },
                {
                    "number": 39,
                    "text": "Mo i mas nid blong i olsem; blong devel i mas temtem ol pikinini blong man, sapos no, bae oli no save mekem samting blong olgetawan; from sapos oli neva testem wanem we i konkon bambae oli no save wanem we i swit—"
                },
                {
                    "number": 40,
                    "text": "Taswe, i bin hapen se devel i bin temtem Adam; mo Adam i bin kakae long frut ia we i no blong kakae mo hem i bin brekem komanmen ia, we tru long hemia, hem i kam blong mas folem tingting blong devel, from se hem i bin foldaon long temtesen."
                },
                {
                    "number": 41,
                    "text": "Taswe, mi, Lod God, mi mekem se oli sakem hem aot long Garen blong Iden, aot long ples we mi stap long hem, from se hem i brekem komanmen, we tru long fasin ia, hem i bin kam ded long saed blong spirit, we i fas ded, mo tu, i semfala ded we i las ded, we i long saed blong spirit, we bae mi talemaot long ol nogud man taem bae mi talem se: “Yufala i go, yufala we i kasem panismen.”"
                },
                {
                    "number": 42,
                    "text": "Be luk, mi talem long yufala se, mi, Lod God, mi bin givim long Adam mo long laen blong hem, se bambae oli no save ded long saed blong ded blong bodi, kasem taem we mi, Lod God, bae mi sendem ol enjel oli kam blong oli talemaot fasin blong sakem sin mo fasin blong pemaot man tru long fet long nem blong Wan Stret Pikinini Ia Nomo blong mi."
                },
                {
                    "number": 43,
                    "text": "Mo olsem ia nao, mi, Lod God, mi jusum ol dei blong tes blong man—blong mekem se tru long ded blong bodi blong hem, bambae hem i save girap long fasin blong nomo save ded mo kasem laef we i no save finis, mo tu, wetem hamas we oli biliv long hemia;"
                },
                {
                    "number": 44,
                    "text": "Mo olgeta we oli no bilif, bambae oli kasem fasin blong no save kam antap samtaem blong taem we i no save finis; from se mi no save pemaot olgeta long foldaon blong olgeta long saed blong spirit, from se oli no sakem sin;"
                },
                {
                    "number": 45,
                    "text": "From se oli laekem tudak i bitim laet, mo ol wok blong olgeta oli nogud, mo oli kasem pei blong olgeta folem huia oli jusum blong obei long hem."
                },
                {
                    "number": 46,
                    "text": "Be luk, mi talem long yufala, se ol smol pikinini, mi pemaot olgeta stat long stat blong wol ia tru long Wan Stret Pikinini Ia Nomo blong mi;"
                },
                {
                    "number": 47,
                    "text": "Taswe, oli no save mekem sin, from Setan i no gat paoa blong temtem ol smol pikinini, kasem taem nomo we oli stat blong kam bigwan inaf blong oli save ansa long fored blong mi;"
                },
                {
                    "number": 48,
                    "text": "From we bambae mi givim long olgeta olsem we mi wantem, folem wanem mi luk se i gud blong mekem, blong mekem se mi save askem ol bigfala wok long papa blong olgeta."
                },
                {
                    "number": 49,
                    "text": "Mo, bakegen, mi talem long yufala se: “?Olsem wanem? ?Mi no givim komanmen long hem we i gat save blong hem i sakem sin?”"
                },
                {
                    "number": 50,
                    "text": "Mo hem we i no andastanem wan samting, i stap long mi nao blong mi lukluk long hem folem wanem we oli bin raetem. Mo naoia, mi nomo talem wan samting moa long yufala long taem naoia. Amen."
                }
            ]
        },
        "/study/scriptures/dc-testament/dc/30": {
            "uri": "/study/scriptures/dc-testament/dc/30",
            "title": "Doktrin mo Ol Kavenan 30",
            "data_type": "chapter",
            "chapter_name": "Seksen 30",
            "chapter_summary": [
                "1–4, Lod i bin tok strong long Deved Witma from hem i no bin stap wok strong wetem strong tingting blong givim seves; 5–8, Pita Witma Junia i mas go wetem Oliva Kaodri long wan misin long ples blong Ol Man blong Leman; 9–11, Lod i singaotem Jon Witma blong prijim gospel."
            ],
            "verses": [
                {
                    "number": 1,
                    "text": "Luk, mi talem long yu, Deved, se yu bin fraet long man mo yu no bin dipen long mi blong mi givim paoa long tingting mo spirit blong yu olsem we yu sapos blong mekem."
                },
                {
                    "number": 2,
                    "text": "Be tingting blong yu i bin stap long ol samting blong wol ia moa bitim we i bin stap long ol samting we i blong mi, mi ia we mi Meka blong yu, mo seves ia we mi bin singaotem yu long hem; mo yu no bin folem gud Spirit blong mi, mo olgeta ia we mi putum we oli moa hae long yu, be olgeta we mi no givim wok long olgeta oli bin winim tingting blong yu."
                },
                {
                    "number": 3,
                    "text": "Taswe, yu mas askem long mi blong yuwan, mo yu mas tingting hevi long ol samting we yu bin kasem."
                },
                {
                    "number": 4,
                    "text": "Mo hom blong yu bae i mas stap long haos blong papa blong yu, kasem taem we mi givim sam moa komanmen long yu. Mo bae yu mas go mekem seves blong yu insaed long jos, mo long fored blong wol, mo long ol eria we oli stap raonabaot. Amen."
                },
                {
                    "number": 5,
                    "text": "Luk, mi talem long yu Pita, se bambae yu tekem rod ia blong yu, wetem brata blong yu, Oliva; from taem ia i kam we i stret long mi, blong bae yu openem maot blong yu blong talemaot gospel blong mi; from hemia, no fraet, be folem gud ol toktok mo advaes blong brata blong yu, we bambae hem i givim long yu."
                },
                {
                    "number": 6,
                    "text": "Mo bambae yu harem nogud long evri hadtaem blong hem, mo oltaem stap talemaot hat blong yu long mi tru long prea mo wetem fet, blong mekem se yu mo hem, yutufala i sef; from we mi bin givim hem paoa blong bildimap jos blong mi long medel blong Ol Man blong Leman;"
                },
                {
                    "number": 7,
                    "text": "Mo i no gat wan we mi bin jusum olsem kaonsela we i hae moa long hem insaed long jos, hemia long saed blong ol samting blong jos, be brata blong hem nomo, Josef Smit Junia."
                },
                {
                    "number": 8,
                    "text": "Taswe, folem gud ol samting ia mo wok strong wetem strong tingting blong stap obei long ol komanmen blong mi, mo bambae mi blesem yu wetem laef we i no save finis. Amen."
                },
                {
                    "number": 9,
                    "text": "Luk, mi talem long yu, wokman blong mi, Jon, se bae yu stat, stat long naoia i go blong talemaot gospel blong mi olsem voes blong wan pupu."
                },
                {
                    "number": 10,
                    "text": "Mo wok blong yu bae i stap long ples blong brata Filip Boro, mo long eria we i stap raonabaot, yes, long weaples we oli save lisin long yu, kasem taem we mi givim oda long yu blong kamaot long ples ia."
                },
                {
                    "number": 11,
                    "text": "Mo ful wok blong yu bae i blong Saeon, wetem ful sol blong yu, stat long taem naoia i go; yes, oltaem yu mas openem maot blong yu from wok blong mi, mo yu no fraet long wanem we man i save mekem, from we mi mi stap wetem yu. Amen."
                }
            ]
        },
        "/study/scriptures/dc-testament/dc/31": {
            "uri": "/study/scriptures/dc-testament/dc/31",
            "title": "Doktrin mo Ol Kavenan 31",
            "data_type": "chapter",
            "chapter_name": "Seksen 31",
            "chapter_summary": [
                "1–6, Lod i singaotem Tomas B. Mars blong prijim gospel mo i kasem gud toktok ia se famli blong hem bae i stap gud; 7–13, Hem i kasem advaes blong hem i mas save wet longtaem, prea oltaem, mo folem Spirit blong Givhan."
            ],
            "verses": [
                {
                    "number": 1,
                    "text": "Tomas, boe blong mi, mi blesem yu from fet blong yu long wok blong mi."
                },
                {
                    "number": 2,
                    "text": "Luk, yu bin gat plante hadtaem from famli blong yu; be bambae mi blesem yu mo famli blong yu, yes, ol smol pikinini blong yu; mo dei ia i stap kam we bae oli biliv mo save trutok mo stap wan wetem yu insaed long jos blong mi."
                },
                {
                    "number": 3,
                    "text": "Leftemap hat blong yu mo stap glad, from aoa blong misin blong yu i stap kam; mo tang blong yu bae i kam fri, mo bambae yu talemaot ol gudfala nius blong bigfala glad long jeneresen ia."
                },
                {
                    "number": 4,
                    "text": "Bambae yu talemaot ol samting we mi bin talemaot long revelesen long wokman blong mi, Josef Smit Junia. Bae yu stat blong prij, stat long taem naoia i go, yes, blong yu tekem kaekae long garen we i waet, i rere blong oli bonem."
                },
                {
                    "number": 5,
                    "text": "From hemia, sakem huknaef blong yu wetem evri sol blong yu, mo bambae mi fogivim ol sin blong yu, mo bambae yu tekem fulap bandel kaekae long baksaed blong yu, from man we i stap wok i mas kasem pei blong hem. Taswe, famli blong yu bae i laef."
                },
                {
                    "number": 6,
                    "text": "Luk, mi talem long yu, go longwe long olgeta blong wan smol taem nomo, mo talemaot toktok blong mi, mo bae mi mekem rere wan ples blong olgeta."
                },
                {
                    "number": 7,
                    "text": "Yes, bambae mi openem hat blong ol pipol, mo bae oli akseptem yu. Mo bambae mi stanemap wan jos tru long han blong yu;"
                },
                {
                    "number": 8,
                    "text": "Mo bae yu mas mekem olgeta oli kam strong moa mo mekem olgeta oli rere from taem ia we bae mi karem olgeta i kam wanples."
                },
                {
                    "number": 9,
                    "text": "Long ol hadtaem, yu mas gat fasin blong save wet longtaem, yu no mas tok nogud agensem olgeta we oli stap tok nogud. Yu mas lidim haos blong yu wetem fasin blong no stap flas, mo yu mas gat fasin blong stanap strong."
                },
                {
                    "number": 10,
                    "text": "Luk, mi talem long yu, se bambae yu stap olsem wan dokta blong jos, be i no blong wol, from we bambae oli no akseptem yu."
                },
                {
                    "number": 11,
                    "text": "Gohed long rod blong yu, long weaples we mi wantem, mo bambae mi givim long yu tru long Spirit blong Givhan, wanem nao bae yu mekem mo weaples nao bae yu go long hem."
                },
                {
                    "number": 12,
                    "text": "Prea oltaem, blong mekem se yu no foldaon long temtesen mo lusum pei blong yu."
                },
                {
                    "number": 13,
                    "text": "Stap fetful kasem en, mo luk gud, mi stap wetem yu. Ol toktok ia, i no wan man i talem, o i no ol man oli talem, be mi nao mi talem, mi we mi Jisas Kraes, Ridima blong yu, tru long tingting blong Papa. Amen."
                }
            ]
        },
        "/study/scriptures/dc-testament/dc/32": {
            "uri": "/study/scriptures/dc-testament/dc/32",
            "title": "Doktrin mo Ol Kavenan 32",
            "data_type": "chapter",
            "chapter_name": "Seksen 32",
            "chapter_summary": [
                "1–3, Lod i bin singaotem Parli P. Prat mo Siba Piteson blong prij long Ol Man blong Leman mo blong go wetem Oliva Kaodri mo Pita Witma Junia; 4–5, Oli mas prea blong save andastanem ol skripja."
            ],
            "verses": [
                {
                    "number": 1,
                    "text": "Mo naoia, long saed blong wokman blong mi, Parli P. Prat, luk, mi talem long hem se olsem we mi stap laef, mi wantem se bae hem i talemaot gospel blong mi mo lanem samting aot long mi, mo bae hem i no mas flas mo putum hat blong hem i stap daon."
                },
                {
                    "number": 2,
                    "text": "Mo wok we mi bin givim long hem, i blong hem i go wetem tufala wokman blong mi, Oliva Kaodri mo Pita Witma Junia, long ples we i no gat plante man long hem long medel blong Ol Man blong Leman."
                },
                {
                    "number": 3,
                    "text": "Mo Siba Piteson bae i go wetem olgeta; mo mi, bae mi go wetem olgeta mo stap long medel blong olgeta; mo mi mi loya blong olgeta long fored blong Papa, mo bae i no gat wan samting bae i win agensem olgeta."
                },
                {
                    "number": 4,
                    "text": "Mo bae oli mas folem gud wanem we i stap finis long skripja, mo oli no mas traem blong talem se oli kasem sam moa revelesen; mo bae oli mas prea oltaem blong oli save andastanem ol toktok ia."
                },
                {
                    "number": 5,
                    "text": "Mo bae oli folem gud ol toktok ia mo bae oli no pleiplei wetem olgeta, mo bae mi blesem olgeta. Amen."
                }
            ]
        },
        "/study/scriptures/dc-testament/dc/33": {
            "uri": "/study/scriptures/dc-testament/dc/33",
            "title": "Doktrin mo Ol Kavenan 33",
            "data_type": "chapter",
            "chapter_name": "Seksen 33",
            "chapter_summary": [
                "1–4, Lod i singaotem ol man we oli stap wok blong talemaot gospel long nambaleven aoa; 5–6, Lod i stanemap Jos, mo Lod i karem olgeta we hem i bin jusum oli kam wanples; 7–10, Sakem sin, from kingdom blong heven i kam kolosap nao; 11–15, Oli bildim Jos antap long strong ston blong gospel; 16–18, Man i mas rere from taem ia we Man we Bae I Mared i kam."
            ],
            "verses": [
                {
                    "number": 1,
                    "text": "Luk, mi talem long yutufala, ol wokman blong mi, Esra mo Nortrop, openem sora blong yutufala mo lisin gud long voes blong Lod, God blong yutufala, we toktok blong hem i laef mo i gat paoa, i moa sap bitim naef blong faet we i sap long tufala saed, we i inaf blong katem splitim ol joen mo ol bun, sol mo spirit; mo i save luksave ol tingting mo evri samting we i stap insaed long hat."
                },
                {
                    "number": 2,
                    "text": "From i tru, i tru, mi talem long yutufala se mi singaotem yutufala blong leftemap voes blong yutufala semmak olsem saon blong wan pupu, blong talemaot gospel blong mi long wan jeneresen we tingting blong olgeta i kruked mo oli stronghed."
                },
                {
                    "number": 3,
                    "text": "From luk, garen i waet, i rere blong oli tekemaot kaekae; mo hem i nambaleven aoa, mo i las taem we bae mi singaotem ol man we oli stap wok blong kam long plantesen blong mi."
                },
                {
                    "number": 4,
                    "text": "Mo plantesen blong mi i kam nogud long evri ples olgeta; mo i no gat wan i mekem gud, be sam nomo; mo oli mekem ol rabis fasin plante taem from fasin blong ol giaman pris, we evriwan i gat ol nogud tingting."
                },
                {
                    "number": 5,
                    "text": "Mo i tru, i tru, mi talem long yutufala, se Jos ia, mi bin stanemap mo singaotem i kam aot long waelples."
                },
                {
                    "number": 6,
                    "text": "Mo olsem ia nao, bae mi karem i kam wanples, olgeta we mi jusum aot long ol fo pat blong wol ia, yes, hamas we bambae oli biliv long mi mo lisin gud long voes blong mi."
                },
                {
                    "number": 7,
                    "text": "Yes, i tru, i tru mi talem long yutufala, se garen i waet, i rere blong oli tekemaot kaekae; taswe, sakem huknaef blong yutufala, mo tekem kaekae wetem ful paoa blong tingting, ful maen, mo ful paoa blong yu."
                },
                {
                    "number": 8,
                    "text": "Openem maot blong yutufala mo toktok bae i fulap long hem, mo bae yutufala i kam olsem Nifae blong bifo, we i bin wokbaot stat long Jerusalem i go long waelples."
                },
                {
                    "number": 9,
                    "text": "Yes, openem maot blong yutufala mo no stop blong toktok, mo bae yutufala i tekem fulap bandel kaekae long baksaed blong yutufala, from luk, mi, mi stap wetem yutufala."
                },
                {
                    "number": 10,
                    "text": "Yes, openem maot blong yutufala mo bae i fulap long ol toktok, we i talem: “Sakem sin, sakem sin, mo yufala i mekem rere rod blong Lod, mo mekem rod blong hem i stret; from kingdom blong heven i kam kolosap nao."
                },
                {
                    "number": 11,
                    "text": "Yes, sakem sin mo kasem baptaes, evriwan long yufala, blong kam klin aot long ol sin blong yufala; yes, kasem baptaes long wota, mo afta, baptaes blong faea mo blong Tabu Spirit i kam.”"
                },
                {
                    "number": 12,
                    "text": "Luk, i tru, i tru mi talem long yutufala, hemia i gospel blong mi; mo tingbaot se olgeta ia oli mas gat fet long mi, sapos no, i no gat wei nating blong sevem olgeta;"
                },
                {
                    "number": 13,
                    "text": "Mo antap long strong ston ia, bae mi bildim jos blong mi; yes, antap long ston ia, yutufala i bildimap yutufala long hem, mo sapos yutufala i gohed, ol get blong hel bambae oli no save win agensem yutufala."
                },
                {
                    "number": 14,
                    "text": "Mo yutufala i mas tingbaot ol loa mo ol kavenan blong jos blong yutufala i obei long olgeta."
                },
                {
                    "number": 15,
                    "text": "Mo huia olgeta we oli gat fet, bae yutufala i konfemem olgeta long jos blong mi, tru long fasin blong putum han antap long hed blong man, mo bae mi givim presen we i Tabu Spirit long olgeta."
                },
                {
                    "number": 16,
                    "text": "Mo mi givim Buk blong Momon mo ol tabu skripja blong tijim yutufala; mo paoa blong Spirit blong mi i givim laef long evri samting."
                },
                {
                    "number": 17,
                    "text": "Taswe, yutufala i mas stap fetful, stap prea oltaem, stap klinim laet blong yutufala mo stap mekem hem i laet, mo yutufala i mas gat oel wetem yutufala, blong yutufala i rere long taem we Man we Bae I Mared i kam."
                },
                {
                    "number": 18,
                    "text": "From luk, i tru, i tru mi talem long yufala, se mi kam kwiktaem. I olsem. Amen."
                }
            ]
        },
        "/study/scriptures/dc-testament/dc/34": {
            "uri": "/study/scriptures/dc-testament/dc/34",
            "title": "Doktrin mo Ol Kavenan 34",
            "data_type": "chapter",
            "chapter_name": "Seksen 34",
            "chapter_summary": [
                "1–4, Olgeta we oli fetful oli kam ol pikinini blong God tru long Atonmen; 5–9, Fasin blong prijim gospel i mekem rere rod blong Seken Kaming; 10–12, Profesi i kam tru long paoa blong Tabu Spirit."
            ],
            "verses": [
                {
                    "number": 1,
                    "text": "Boe blong mi, Orson, lisin gud mo harem mo luk wanem we mi, Lod God, bae mi talem long yu, mi we mi Jisas Kraes, Ridima blong yu;"
                },
                {
                    "number": 2,
                    "text": "Laet mo laef blong wol ia, wan laet we i saen long tudak mo tudak ia i no andastanem hemia;"
                },
                {
                    "number": 3,
                    "text": "We i lavem wol ia tumas mekem se hem i givim laef blong hemwan bakegen, blong mekem se hamas bae oli bilif bae oli kam ol pikinini blong God. Taswe, yu yu boe blong mi;"
                },
                {
                    "number": 4,
                    "text": "Mi blesem yu from se yu bin biliv;"
                },
                {
                    "number": 5,
                    "text": "Mo mi blesem yu moa from se mi singaotem yu blong yu prijim gospel blong mi—"
                },
                {
                    "number": 6,
                    "text": "Blong yu leftemap voes blong yu semmak olsem saon blong wan pupu, we i longfala mo i laod, mo blong yu taltalemaot fasin blong sakem sin long wan jeneresen we tingting blong olgeta i kruked mo oli stronghed, blong stap mekem rod blong Lod i rere from taem blong seken kaming blong hem."
                },
                {
                    "number": 7,
                    "text": "From luk, i tru, i tru mi talem long yu, taem ia i kam kolosap nao we bae mi kam long wan klaod wetem paoa mo bigfala glori."
                },
                {
                    "number": 8,
                    "text": "Mo bae i wan bigfala dei, long taem we bae mi kam, from evri nesen bae oli seksek."
                },
                {
                    "number": 9,
                    "text": "Be bifo bigfala dei ia i kam, bae san i kam tudak, mo mun bae i kam blad; mo ol sta bae oli nomo wantem saen, mo sam bae oli foldaon, mo ol bigfala trabol bae i kasem ol nogud man."
                },
                {
                    "number": 10,
                    "text": "Taswe, leftemap voes blong yu mo no stop blong toktok, from Lod God i bin toktok; from hemia, yu mas profesae, mo bae mi givim ol toktok ia tru long paoa blong Tabu Spirit."
                },
                {
                    "number": 11,
                    "text": "Mo sapos yu fetful, luk, mi stap wetem yu kasem taem bambae mi kam—"
                },
                {
                    "number": 12,
                    "text": "Mo i tru, i tru mi talem long yu, mi kam kwiktaem. Mi, mi Lod blong yu mo Ridima blong yu. I olsem. Amen."
                }
            ]
        },
        "/study/scriptures/dc-testament/dc/35": {
            "uri": "/study/scriptures/dc-testament/dc/35",
            "title": "Doktrin mo Ol Kavenan 35",
            "data_type": "chapter",
            "chapter_name": "Seksen 35",
            "chapter_summary": [
                "1–2, Olsem wanem nao ol man oli kam ol pikinini blong God; 3–7, Lod i singaotem Sidni Rigdon blong mekem baptaes mo blong givim Tabu Spirit; 8–12, Ol saen mo ol merikel oli hapen tru long fet; 13–16, Ol wokman blong Lod bae oli klinim gud ol nesen ia tru long paoa blong Spirit; 17–19, Josef Smit i holem ol ki blong ol sikret blong God; 20–21, Olgeta we Lod i jusum, bae oli stap strong long dei we bae hem i kam; 22–27, Lod bae i sevem Isrel."
            ],
            "verses": [
                {
                    "number": 1,
                    "text": "Lisin long voes blong Lod, God blong yu, we i Alfa mo Omega, stat mo en, we wei blong hem i olsem wan raon we i no save finis, hem i semmak tedei mo yestedei, mo blong oltaem."
                },
                {
                    "number": 2,
                    "text": "Mi, mi Jisas Kraes, Pikinini blong God, we oli bin nilim mi long kros from ol sin blong wol ia, blong hamas we bambae oli biliv long nem blong mi, bae oli kam ol pikinini blong God; blong oli kam wan wetem mi olsem we mi, mi wan wetem Papa, mo olsem we Papa i wan wetem mi, blong yumi stap wan."
                },
                {
                    "number": 3,
                    "text": "Luk, i tru, i tru mi talem long yu, wokman blong mi, Sidni; mi bin luk long yu mo ol wok blong yu. Mi bin harem ol prea blong yu, mo mi bin mekem yu rere from wan wok we i moa bigwan."
                },
                {
                    "number": 4,
                    "text": "Mi blesem yu, from bambae yu mekem ol bigfala samting. Luk, mi bin sendem yu i go, semmak olsem Jon, blong mekem rere rod i stap fastaem long mi, mo bifo we Elaeja bae i kam, mo yu, yu no bin save hemia."
                },
                {
                    "number": 5,
                    "text": "Yu bin mekem baptaes long wota blong man i sakem sin, be oli no kasem Tabu Spirit;"
                },
                {
                    "number": 6,
                    "text": "Be naoia, mi givim wan komanmen long yu, se bae yu baptaesem man long wota, mo bae oli kasem Tabu Spirit tru long fasin blong putum han antap long hed blong man, semmak olsem we ol aposol blong bifo oli bin mekem."
                },
                {
                    "number": 7,
                    "text": "Mo bae i hapen se i gat wan bigfala wok i hapen long graon ia, long medel blong Ol Jentael, from krangke fasin mo rabis sin blong olgeta bae oli kamaot klia long ae blong evri pipol."
                },
                {
                    "number": 8,
                    "text": "From mi, mi God, mo han blong mi i no sot; mo bambae mi soem ol merikel, ol saen, mo ol sapraes, long olgeta evriwan we oli biliv long nem blong mi."
                },
                {
                    "number": 9,
                    "text": "Mo huia we bae i askem long nem blong mi wetem fet, bae i sakemaot ol devel; bae i mekem ol sikman oli kam oraet bakegen, bae i mekem olgeta we oli blaen oli lukluk bakegen, mo bae i mekem olgeta we sora i fas oli harem samting, mo bae i mekem olgeta we oli no toktok oli toktok, mo bae i mekem olgeta we oli no wokbaot oli wokbaot."
                },
                {
                    "number": 10,
                    "text": "Mo taem i kam kwik tumas, we Lod bae i soemaot ol bigfala samting long ol pikinini blong man;"
                },
                {
                    "number": 11,
                    "text": "Be sapos i no gat fet, Lod i no soemaot ol samting ia, be, bae i gat nomo ol hadtaem long Babilon, semwan ia we i bin mekem evri nesen oli bin dring long waen ia blong bigfala nogud kros blong God from fasin blong stap mekem ol rabis sin."
                },
                {
                    "number": 12,
                    "text": "Mo i no gat wan i mekem gud, be olgeta nomo we oli rere blong kasem ful gospel blong mi, we mi bin sendem i kam long jeneresen ia."
                },
                {
                    "number": 13,
                    "text": "Taswe, mi singaotem olgeta blong wol ia we oli no strong, olgeta we oli no skul gud mo olgeta we oli no wantem save long olgeta, blong klinim gud ol nesen tru long paoa blong Spirit blong mi;"
                },
                {
                    "number": 14,
                    "text": "Mo han blong olgeta bae i han blong mi, mo bae mi mi stap olsem sil blong olgeta, mo smol sil blong olgeta; mo bae mi mekem olgeta oli rere, mo bae oli faet blong mi wetem ful tingting mo paoa; mo ol enemi blong olgeta bae oli stap andanit long leg blong olgeta; mo bae mi letem naef blong faet i foldaon long bihaf blong olgeta, mo wetem faea blong kros blong mi, bae mi mekem olgeta ia oli laef."
                },
                {
                    "number": 15,
                    "text": "Mo olgeta we oli pua mo olgeta we oli no stap flas, bae oli prijim gospel long olgeta, mo bae oli lukluk fored long taem ia we bae mi kam, from taem i kam kolosap—"
                },
                {
                    "number": 16,
                    "text": "Mo bambae oli lanem parabol blong fig tri, from we naoia, taem ia we Lod i kam, i kam kolosap."
                },
                {
                    "number": 17,
                    "text": "Mo mi bin sendem gospel blong mi we i fulwan i kam tru long han blong wokman blong mi, Josef; mo taem hem i no bin strong, mi bin blesem hem;"
                },
                {
                    "number": 18,
                    "text": "Mo bin givim long hem ol ki blong sikret blong ol samting ia we mi bin silim, we oli ol samting we oli bin stap stat long stat blong wol, mo ol samting we bae oli kam, stat long taem naoia i go kasem taem we bambae mi kam, sapos hem i stap fetful long mi, mo sapos no, bae mi putum wan nara man i tekem ples blong hem."
                },
                {
                    "number": 19,
                    "text": "Taswe, luklukaotem gud hem blong hem i no lusum fet blong hem, mo ol samting ia bae oli kam long hem tru long Spirit blong Givhan, Tabu Spirit, we i save evri samting."
                },
                {
                    "number": 20,
                    "text": "Mo mi givim wan komanmen long yu—se bambae yu raet blong hem; mo bae mi givim ol skripja, olsem we oli stap insaed long jes blong mi, blong sevem olgeta we mi bin jusum olgeta."
                },
                {
                    "number": 21,
                    "text": "From bae oli harem voes blong mi, mo bae oli luk mi, mo bae oli no save stap slip, mo bae oli stap strong long dei we bae mi kam; from bae oli kam klin evriwan, semmak olsem we mi mi klin."
                },
                {
                    "number": 22,
                    "text": "Mo naoia, mi talem long yu, yu stastap wetem hem, mo bae hem i travel wetem yu; no livim hem fogud, mo i tru, ol samting ia bae oli hapen."
                },
                {
                    "number": 23,
                    "text": "Mo long taem we yutufala i no raet, luk, bae mi mekem hem i profesae; mo bambae yu prijim gospel blong mi, mo talemaot bakegen ol toktok blong ol tabu profet blong pruvum ol toktok blong hem, olsem we bae mi givim long hem."
                },
                {
                    "number": 24,
                    "text": "Obei long evri komanmen mo evri kavenan we yutufala i mas obei long olgeta; mo bambae mi mekem ol heven oli seksek from gud blong yutufala, mo Setan bae i fraet mo seksek mo Saeon bambae i stap glad antap long ol hil mo bambae i gro gud;"
                },
                {
                    "number": 25,
                    "text": "Mo bae mi sevem Isrel long stret taem blong mi; mo tru long ol ki we mi bin givim, bae mi lidim olgeta, mo bae i nomo save go lus bakegen."
                },
                {
                    "number": 26,
                    "text": "Leftemap hat blong yutufala, mo stap glad, taem blong pemaot yutufala i kam kolosap."
                },
                {
                    "number": 27,
                    "text": "No fraet, smol grup, kingdom i blong yufala kasem taem we mi kam. Luk, mi kam kwiktaem. I olsem. Amen."
                }
            ]
        },
        "/study/scriptures/dc-testament/dc/36": {
            "uri": "/study/scriptures/dc-testament/dc/36",
            "title": "Doktrin mo Ol Kavenan 36",
            "data_type": "chapter",
            "chapter_name": "Seksen 36",
            "chapter_summary": [
                "1–3, Lod i putum han blong Hem antap long Edwod Patrij tru long han blong Sidni Rigdon; 4–8, Evri man we i kasem gospel mo prishud, ol lida blong Jos oli singaotem olgeta blong go aot mo blong prij."
            ],
            "verses": [
                {
                    "number": 1,
                    "text": "Olsem ia nao Lod God, Hem blong Isrel we I Gat Olgeta Paoa i talem: “Luk, mi talem long yu, wokman blong mi, Edwod; mi blesem yu, mo mi fogivim ol sin blong yu, mo mi singaotem yu blong prijim gospel blong mi olsem voes blong wan pupu;"
                },
                {
                    "number": 2,
                    "text": "Mo bae mi putum han blong mi antap long yu tru long han blong wokman blong mi, Sidni Rigdon, mo bae yu kasem Spirit blong mi, Tabu Spirit, we i Spirit blong Givhan, we bae i tijim yu ol trutok blong kingdom we bae oli givim pis;"
                },
                {
                    "number": 3,
                    "text": "Mo bambae yu talemaot gospel ia wetem wan voes we i laod, mo talem: ‘Hosana, blesem nem blong Hae God we i hae olgeta.’"
                },
                {
                    "number": 4,
                    "text": "Mo naoia, koling mo komanmen ia, mi givim long yu long saed blong evri man—"
                },
                {
                    "number": 5,
                    "text": "Se hamas we bambae oli kam long fored blong ol wokman blong mi, Sidni Rigdon mo Josef Smit Junia, mo akseptem koling mo komanmen ia, bambae oli odenem olgeta, mo bambae oli sendem olgeta i go aot blong prijim gospel we i no gat en long medel blong ol nesen—"
                },
                {
                    "number": 6,
                    "text": "Mo taltalemaot fasin blong sakem sin, mo talem: ‘Sevem yufalawan long rabis jeneresen ia, mo yufala i kamkamaot long faea, mo no laekem ol klos ia we oli doti long rabis fasin blong man.’"
                },
                {
                    "number": 7,
                    "text": "Mo komanmen ia, bae oli mas givim long ol elda blong jos blong mi, se evri man we bae i akseptem komanmen ia wetem wan tingting nomo long hat, bae oli odenem hem, mo bae oli sendem hem i go, olsem we mi bin talem."
                },
                {
                    "number": 8,
                    "text": "Mi, mi Jisas Kraes, Pikinini blong God; taswe, mekem yufala i rere mo kwiktaem bae mi kam long tempol blong mi.” I olsem. Amen."
                }
            ]
        },
        "/study/scriptures/dc-testament/dc/37": {
            "uri": "/study/scriptures/dc-testament/dc/37",
            "title": "Doktrin mo Ol Kavenan 37",
            "data_type": "chapter",
            "chapter_name": "Seksen 37",
            "chapter_summary": [
                "1–4, Lod i singaotem olgeta Sent blong oli kam wanples long Ohaeo."
            ],
            "verses": [
                {
                    "number": 1,
                    "text": "Luk, mi talem long yutufala se i no nid, long mi, blong yutufala i mekem sam moa translesen kasem taem we yutufala i go long Ohaeo, mo hemia, from se enemi we i stap mo from gud blong yutufala."
                },
                {
                    "number": 2,
                    "text": "Mo bakegen, mi talem long yutufala se bae yutufala i no mas go kasem taem nomo we yutufala i prijim gospel blong mi long ol eria ia, mo yutufala i mekem jos, long weaples yutufala i faenem jos i stap, i kam strong gud moa, mo moa speseli long Kolesvil; from luk, oli stap prea long mi wetem bigfala fet."
                },
                {
                    "number": 3,
                    "text": "Mo bakegen, mi givim wan komanmen long jos, se long mi, hem i nid blong oli kam tugeta wanples long Ohaeo, blong rere long taem ia we wokman blong mi, Oliva Kaodri, bae i kambak long olgeta."
                },
                {
                    "number": 4,
                    "text": "Luk, hemia i waes toktok, mo evri man i mas mekem joes blong hemwan kasem taem we mi kam. I olsem. Amen."
                }
            ]
        },
        "/study/scriptures/dc-testament/dc/38": {
            "uri": "/study/scriptures/dc-testament/dc/38",
            "title": "Doktrin mo Ol Kavenan 38",
            "data_type": "chapter",
            "chapter_name": "Seksen 38",
            "chapter_summary": [
                "1–6, Kraes i bin krietem evri samting; 7–8, Hem i stap long medel blong olgeta Sent blong Hem, we bae oli luk Hem i no longtaem; 9–12, Evri bodi blong mit mo bun i kam nogud long fored blong Hem; 13–22, Hem i holemtaet wan graon blong promes i stap blong olgeta Sent blong Hem long taem ia mo long taem we i no save finis; 23–27, Lod i givim komanmen long olgeta Sent blong oli mas stap wan mo oli mas lukluk olgeta wanwan olsem ol brata mo sista; 28–29, Lod i stap talem finis se bambae i gat ol wo; 30–33, Olgeta Sent bae oli kasem paoa we i kam long heven mo bae oli go aot long medel blong evri nesen; 34–42, Lod i givim komanmen long Jos blong kea long olgeta we oli pua mo blong lukaotem olgeta rij samting blong taem we i no save finis."
            ],
            "verses": [
                {
                    "number": 1,
                    "text": "Olsem ia nao mi talem, mi we mi Lod God blong yufala, we mi Jisas Kraes, Mi we Mi Stap we Mi Hae Tumas, Alfa mo Omega, stat mo en, mi semwan ia we mi bin lukluk ples we i bigwan tumas blong taem we i no save finis, mo mi bin lukluk evri bigfala grup blong ol enjel blong heven we oli saen, hemia, bifo mi bin mekem wol ia;"
                },
                {
                    "number": 2,
                    "text": "Mi semwan ia we i save evri samting, from evri samting oli stap long fored blong ae blong mi;"
                },
                {
                    "number": 3,
                    "text": "Mi, mi semwan ia we i bin toktok, mo wol i bin kamtru, mo evri samting oli bin kam tru long mi."
                },
                {
                    "number": 4,
                    "text": "Mi, mi semwan ia we i bin tekem Saeon blong Inok i kam kolosap long jes blong mi; mo tru, mi talem; hamas we oli bin biliv long nem blong mi, from we mi mi Kraes, mo tru long nem blong mi, tru long paoa blong blad blong mi we mi bin letem i ron, mi bin toktok from olgeta long fored blong Papa."
                },
                {
                    "number": 5,
                    "text": "Be luk, ol narafala man nogud we oli stap, mi bin holem olgeta wetem ol jen blong tudak kasem taem blong jajmen blong bigfala dei ia, we bae i kam long en blong wol;"
                },
                {
                    "number": 6,
                    "text": "Mo tu, bae mi mekem se oli holemtaet ol man nogud we oli no wantem harem voes blong mi be oli mekem hat blong olgeta i kam strong, mo sore tumas, sore tumas, sore tumas, bae oli no stap gud nating."
                },
                {
                    "number": 7,
                    "text": "Be luk, i tru, i tru, mi talem long yufala se ae blong mi i stap luk yufala. Mi stap long medel blong yufala mo yufala i no save luk mi;"
                },
                {
                    "number": 8,
                    "text": "Be dei ia i kam kolosap we bambae yufala i luk mi, mo bae yufala i save se mi stap; from vel blong tudak bae i brok long tu, mo hem we i no kam klin evriwan bae i no save stap strong long dei ia."
                },
                {
                    "number": 9,
                    "text": "Taswe, fasem strap raon long wes blong yufala, mo mekem yufala i rere. Luk, kingdom i blong yufala, mo enemi bae i no save win."
                },
                {
                    "number": 10,
                    "text": "I tru, mi talem long yufala, yufala i klin, be i no evriwan; mo i no gat wan narawan moa we mi mi glad tumas long hem;"
                },
                {
                    "number": 11,
                    "text": "From evri bodi blong mit mo bun i kam nogud long fored blong mi; mo ol paoa blong tudak oli rul long wol, long medel blong ol pikinini blong ol man, long fored blong evri bigfala grup blong ol enjel blong heven—"
                },
                {
                    "number": 12,
                    "text": "Mo hemia i mekem se i nomo gat saon long ful ples, mo ful ples blong taem we i no save finis i harem nogud, mo ol enjel oli stap wet long bigfala oda blong katem daon wit long wol, blong putum tugeta ol rabis gras blong bonem olgeta; mo luk, enemi i joen wanples."
                },
                {
                    "number": 13,
                    "text": "Mo naoia, mi soemaot wan sikret long yufala, wan samting we oli holem insaed long ol rum blong ol sikret, blong mekem se bambae yufala i mas lus taem taem i stap go, mo yufala i no bin save long hem;"
                },
                {
                    "number": 14,
                    "text": "Be naoia, mi talemaot hemia long yufala, mo yufala i gat blesing, i no from yufala i gat rabis fasin, mo i no from hat blong yufala i no biliv; from i tru, sam long yufala oli rong long fored blong mi, be mi bae mi gat sore long yufala from ol samting we yufala i no strong long olgeta."
                },
                {
                    "number": 15,
                    "text": "From hemia, yufala i mas strong stat long naoia i go; no fraet, from kingdom ia i blong yufala."
                },
                {
                    "number": 16,
                    "text": "Mo blong sevem yufala, mi givim wan komanmen long yufala, from we mi bin harem ol prea blong yufala, mo olgeta we oli pua oli bin komplen long fored blong mi, mo olgeta we oli rij, mi bin mekem olgeta, mo evri bodi blong mit mo bun oli blong mi, mo mi mi lukluk evri man i semmak nomo."
                },
                {
                    "number": 17,
                    "text": "Mo mi bin mekem wol ia i rij, mo luk, hem i ples we mi stap putum ol leg blong mi long hem, taswe, bakegen, bambae mi stanap antap long hem."
                },
                {
                    "number": 18,
                    "text": "Mo mi openem han blong mi mo mi glad blong givim long yufala ol samting we oli moa rij, we i wan graon blong promes, wan graon we i fulap wetem melek mo hani, we oli no sakem wan strong nogud tok long hem taem Lod bae i kam;"
                },
                {
                    "number": 19,
                    "text": "Mo bambae mi givim hemia i kam long yufala olsem graon blong givim long pikinini blong yufala, sapos yufala i traehad blong kasem wetem ful hat blong yufala."
                },
                {
                    "number": 20,
                    "text": "Mo hemia bae i kavenan blong mi wetem yufala, se bambae yufala i kasem olsem graon blong givim long ol pikinini blong yufala, mo blong givim long ol pikinini blong ol pikinini blong yufala, blong oltaem, long taem ia we wol ia i stap stanap yet, mo bambae yufala i karem bakegen long taem we i no save finis, we bambae i nomo save lus bakegen."
                },
                {
                    "number": 21,
                    "text": "Be i tru, mi talem long yufala, se bambae i gat wan taem we bae yufala i no gat king o man blong rul, from we bae mi king blong yufala mo bambae mi luklukaotem gud long yufala."
                },
                {
                    "number": 22,
                    "text": "Taswe, harem voes blong mi mo folem mi, mo bae yufala i wan fri pipol, mo bae yufala i no gat loa, be ol loa blong mi nomo, long taem we bambae mi kam, from mi nao mi stap givim loa long yufala, mo ?wanem nao i save stopem han blong mi?"
                },
                {
                    "number": 23,
                    "text": "Be, i tru, mi talem long yufala, tijim wanwan long yufala folem ofis we mi bin jusum blong yufala i stap long hem;"
                },
                {
                    "number": 24,
                    "text": "Mo evri man i mas lukluk brata blong hem olsem se hem i hemwan stret, mo praktisim klin fasin mo tabu fasin long fored blong mi."
                },
                {
                    "number": 25,
                    "text": "Mo bakegen, mi talem long yufala, evri man i mas lukluk brata blong hem olsem se hem i hemwan stret."
                },
                {
                    "number": 26,
                    "text": "From, huia man we i stap long medel blong yufala, we i gat twelef boe, mo i lukluk long olgeta evriwan i semmak nomo, mo oli givim seves long hem wetem fasin blong obei, mo hem i talem long wan long olgeta se: “Bae yu werem ol gudgudfala klos mo sidaon long ples ia;” mo long narawan i talem: “Bae yu werem ol brokbrok klos mo sidaon long ples ia”—mo afta i lukluk long ol boe blong hem mo i talem: “?Mi, mi wan stret man o no?”"
                },
                {
                    "number": 27,
                    "text": "Luk, hemia, mi givim long yu olsem wan parabol, mo hemia i talem stret se mi mi olsem ia nao. Mi talem long yufala, yufala i mas stap wan; mo sapos yufala i no stap wan, yufala i no blong mi."
                },
                {
                    "number": 28,
                    "text": "Mo bakegen, mi talem long yufala se enemi we i stap long ol rum blong ol sikret i wantem blong kilimded laef blong yufala."
                },
                {
                    "number": 29,
                    "text": "Yufala i stap harem abaot ol wo long ol kantri we oli stap longwe, mo yufala i stap talem se i no longtaem, bambae i gat ol wo long ol kantri we oli stap longwe, be yufala i no save nating hat blong ol man we oli stap long graon blong yufala bakegen."
                },
                {
                    "number": 30,
                    "text": "Mi stap talem hemia from ol prea blong yufala; taswe, holemtaet gud waes insaed long yufala, nogud bae fasin nogud blong man i soemaot olgeta samting ia long yufala tru long fasin nogud blong olgeta bakegen, long wan wei we bae i toktok long sora blong yufala wetem wan voes we i moa laod bitim voes we bae i mekem wol i seksek; be sapos yufala i rere, bae yufala i no fraet."
                },
                {
                    "number": 31,
                    "text": "Mo blong yufala i ronwe long paoa blong enemi, mo kam wanples, long mi, olsem wan pipol we i stret mo gud, we i no gat mak mo i no gat rong—"
                },
                {
                    "number": 32,
                    "text": "Taswe, from hemia nao mi bin givim komanmen ia se bae yufala i go long Ohaeo; mo long ples ia, bambae mi givim loa blong mi long yufala; mo long ples ia, bambae yufala i kasem paoa we i kam long heven;"
                },
                {
                    "number": 33,
                    "text": "Mo stat long ples ia, huia we bae mi jusum bae i go long medel blong evri nesen, bae mi talem long olgeta wanem nao bae oli mekem; from mi gat wan bigfala wok i slip i stap, from bae mi sevem Isrel, mo bae mi lidim olgeta long weaples we mi wantem olgeta oli go long hem, mo bae i no gat paoa bae i stopem han blong mi."
                },
                {
                    "number": 34,
                    "text": "Mo naoia, mi givim wan komanmen long jos we i stap long ol eria ia, se bambae jos i jusum sam man long medel blong hem, mo voes blong jos bakegen bae i jusum olgeta;"
                },
                {
                    "number": 35,
                    "text": "Mo bambae oli mas lukluk long olgeta we oli pua mo olgeta we oli stap long nid, mo oli mas givim help blong oli no safa; mo bambae oli mas sendem olgeta i go long ples we mi givim oda se bae oli go long hem."
                },
                {
                    "number": 36,
                    "text": "Mo hemia bae i wok blong olgeta, blong oli lidim ol wok blong propeti blong jos ia."
                },
                {
                    "number": 37,
                    "text": "Mo olgeta we oli gat ol plantesen we oli no save salem olgeta, bae oli mas aot long olgeta o bae oli mas mekem man i rentem olsem we oli luk se i stret."
                },
                {
                    "number": 38,
                    "text": "Yufala i mekemsua se evri samting oli stap gud; mo taem ol man oli kasem paoa we i kam long heven mo oli sendem olgeta i go, evri samting ia, bae oli karem i kam i stap long han blong jos."
                },
                {
                    "number": 39,
                    "text": "Mo sapos yufala i lukaotem ol rij samting we Papa i gat tingting blong givim long yufala, bambae yufala i kam ol man we yufala i moa rij long evri pipol, from we bae yufala i gat ol rij samting blong taem we i no save finis; mo i mas nid se ol rij samting blong wol ia, oli blong mi nao blong mi givim olgeta; be, lukaot long hae tingting, nogud bae yufala i kam olsem Ol Man blong Nifae blong bifo."
                },
                {
                    "number": 40,
                    "text": "Mo bakegen, mi talem long yufala, mi givim wan komanmen long yufala, se evri man, tugeta we i elda, o i pris, o i tija, mo tu, we i memba, blong i go wetem strongfala paoa blong hem, mo wok strong long han blong hem, blong mekem, ol samting we mi givim oda from, oli rere mo oli hapen."
                },
                {
                    "number": 41,
                    "text": "Mo mekem prijing blong yufala i stap olsem voes blong woning, evri man i tok long neba blong hem, wetem voes we i sofsof mo i no stap flas."
                },
                {
                    "number": 42,
                    "text": "Mo yufala i kamaot long medel blong ol man nogud. Sevem yufalawan. Yufala i mas klin, yufala we i stap tekem toktok blong Lod i go. I olsem. Amen."
                }
            ]
        },
        "/study/scriptures/dc-testament/dc/39": {
            "uri": "/study/scriptures/dc-testament/dc/39",
            "title": "Doktrin mo Ol Kavenan 39",
            "data_type": "chapter",
            "chapter_name": "Seksen 39",
            "chapter_summary": [
                "1–4, Olgeta Sent oli gat paoa blong kam ol pikinini blong God; 5–6, Blong akseptem gospel i blong akseptem Kraes; 7–14, Jemes Kovel i kasem komanmen blong kasem baptaes mo blong wok long plantesen blong Lod; 15–21, Ol wokman blong Lod oli mas prijim gospel bifo long Seken Kaming; 22–24, Olgeta we oli akseptem gospel, bae oli kam wanples long taem ia mo long taem we i no save finis."
            ],
            "verses": [
                {
                    "number": 1,
                    "text": "Lisin gud mo lisin long voes blong hem we i blong ful taem we i no save finis i go kasem ful taem we i no save finis, Mi we Mi Stap we Mi Hae Tumas, we mi Jisas Kraes—"
                },
                {
                    "number": 2,
                    "text": "Laet mo laef blong wol ia, wan laet we i saen long tudak mo tudak ia i no andastanem hemia;"
                },
                {
                    "number": 3,
                    "text": "Mi, mi semwan ia we mi bin kam long medel blong taem, long olgeta ia we oli blong mi, mo olgeta we oli blong mi oli no bin akseptem mi;"
                },
                {
                    "number": 4,
                    "text": "Be long olgeta hamas we oli bin akseptem mi, mi bin givim paoa blong oli kam ol pikinini blong mi; mo semmak olsem, bambae mi givim long olgeta hamas ia we bae oli akseptem mi, paoa blong oli kam ol pikinini blong mi."
                },
                {
                    "number": 5,
                    "text": "Mo i tru, i tru, mi talem long yu, hem we i akseptem gospel blong mi, i akseptem mi; mo hem we i no akseptem gospel blong mi, i no akseptem mi."
                },
                {
                    "number": 6,
                    "text": "Mo hemia i gospel blong mi—fasin blong sakem sin mo baptaes long wota, folem wetem baptaes blong faea mo Tabu Spirit, we i Spirit blong Givhan, we i soemaot evri samting, mo i tijim ol trutok blong kingdom ia we bae oli givim pis."
                },
                {
                    "number": 7,
                    "text": "Mo naoia, luk, mi talem long yu, wokman blong mi Jemes, mi bin luk long ol wok blong yu mo mi save yu."
                },
                {
                    "number": 8,
                    "text": "Mo i tru, mi talem long yu, se hat blong yu i klin naoia long fored blong mi long taem ia; mo luk, mi bin givim ol bigfala blesing antap long hed blong yu."
                },
                {
                    "number": 9,
                    "text": "Be, yu bin gat ol bigfala harem nogud, from we yu bin sakemaot mi plante taem from we yu gat hae tingting mo yu kea long ol samting blong wol ia."
                },
                {
                    "number": 10,
                    "text": "Be luk, ol dei we bambae yu fri oli kam, sapos nomo yu lisin gud long voes blong mi, we i stap talem long yu se: “Girap mo kasem baptaes, mo wasemaot ol sin blong yu; mo singaotem nem blong mi, mo bae yu kasem Spirit blong mi, mo wan blesing we i bigwan tumas we yu neva bin save wan olsem bifo.”"
                },
                {
                    "number": 11,
                    "text": "Mo sapos yu mekem hemia, mi bin mekem yu rere from wan wok we i moa bigwan. Bambae yu prijim ful gospel blong mi, we mi bin sendem i kam long ol las dei ia, kavenan ia we mi bin sendem i kam blong karembak ol pipol blong mi, we oli blong haos blong Isrel."
                },
                {
                    "number": 12,
                    "text": "Mo bambae i hapen se paoa i stap long yu; bambae yu gat bigfala fet, mo bambae mi stap wetem yu mo bambae mi stap long fored blong yu."
                },
                {
                    "number": 13,
                    "text": "Mi singaotem yu blong wok long plantesen blong mi, mo blong bildimap jos blong mi, mo blong mekem Saeon i muv fored, blong hem i stap glad antap long ol hil mo i gro gud."
                },
                {
                    "number": 14,
                    "text": "Luk, i tru, i tru, mi talem long yu, mi no singaotem yu blong go long ol kantri long Is, be mi singaotem yu blong go long Ohaeo."
                },
                {
                    "number": 15,
                    "text": "Mo from se pipol blong mi bae oli kam tugeta long Ohaeo, mi gat wan blesing i stap we i moa bigwan long wanem ol pikinini blong man oli save long hem, mo bae mi kapsaetem antap long hed blong olgeta. Mo aot long ples ia nao bae ol man oli go aot long evri nesen."
                },
                {
                    "number": 16,
                    "text": "Luk, i tru, i tru mi talem long yu, se ol pipol blong Ohaeo oli stap prea long mi wetem bigfala fet from oli ting se bae mi stap holembak han blong mi blong jajem ol nesen, be mi no save go agensem toktok blong mi."
                },
                {
                    "number": 17,
                    "text": "Taswe, stat blong wok wetem paoa blong yu mo singaotem ol fetful man we oli stap wok long plantesen blong mi, blong oli klinim gud blong wan las taem."
                },
                {
                    "number": 18,
                    "text": "Mo sapos ol man oli sakem sin mo akseptem ful gospel blong mi, mo oli kam klin evriwan, bae mi holembak han blong mi blong jajem olgeta."
                },
                {
                    "number": 19,
                    "text": "Taswe, go aot, mo taltalemaot wetem wan voes we i laod: “Kingdom blong heven i kam kolosap nao;” mo taltalemaot strong: “!Hosana! Blesem nem blong Hae God we I Hae Olgeta.”"
                },
                {
                    "number": 20,
                    "text": "Go aot mo mekem baptaes long wota, mekem rere rod long fored blong fes blong mi from taem ia we bambae mi kam;"
                },
                {
                    "number": 21,
                    "text": "From taem i kam kolosap nao; dei o aoa ia, i no gat man i save; be i tru we bambae i kam."
                },
                {
                    "number": 22,
                    "text": "Mo hem we i akseptem ol samting ia, i akseptem mi; mo bae oli kam wanples long mi, long taem ia mo long taem we i no save finis."
                },
                {
                    "number": 23,
                    "text": "Mo bakegen, bae i hapen se hamas ia we bae yu baptaesem olgeta long wota, bambae yu putum han blong yu antap long hed blong olgeta, mo bambae oli kasem presen we i Tabu Spirit, mo bambae oli stap lukaotem ol saen blong taem ia we bae mi kam, mo bambae oli save mi."
                },
                {
                    "number": 24,
                    "text": "Luk, mi kam kwiktaem. I olsem. Amen."
                }
            ]
        },
        "/study/scriptures/dc-testament/dc/40": {
            "uri": "/study/scriptures/dc-testament/dc/40",
            "title": "Doktrin mo Ol Kavenan 40",
            "data_type": "chapter",
            "chapter_name": "Seksen 40",
            "chapter_summary": [
                "1–3, Fasin blong stap fraet blong kasem hadtaem mo fasin blong kea long ol samting blong wol, i mekem se man i sakemaot gospel."
            ],
            "verses": [
                {
                    "number": 1,
                    "text": "Luk, i tru, mi talem long yutufala, se hat blong wokman blong mi, Jemes Kovel, i bin stret long fored blong mi, from we hem i bin mekem kavenan wetem mi se bambae hem i obei long toktok blong mi."
                },
                {
                    "number": 2,
                    "text": "Mo hem i bin akseptem toktok wetem gladhat, be stret afta, Setan i bin temtem hem; mo fasin blong stap fraet blong kasem hadtaem mo fasin blong kea long ol samting blong wol ia i bin mekem se hem i sakemaot toktok blong mi."
                },
                {
                    "number": 3,
                    "text": "Taswe, hem i bin brekem kavenan blong mi, mo i stap long mi nao blong mi mekem long hem olsem we mi ting se i gud. Amen."
                }
            ]
        },
        "/study/scriptures/dc-testament/dc/41": {
            "uri": "/study/scriptures/dc-testament/dc/41",
            "title": "Doktrin mo Ol Kavenan 41",
            "data_type": "chapter",
            "chapter_name": "Seksen 41",
            "chapter_summary": [
                "1–3, Ol elda bae oli lidim Jos tru long spirit blong revelesen; 4–6, Ol tru disaepol bae oli kasem mo obei loa blong Lod; 7–12, Lod i putum Edwod Patrij olsem wan bisop long Jos."
            ],
            "verses": [
                {
                    "number": 1,
                    "text": "Lisin gud mo harem, O yufala ol pipol blong mi, Lod mo God blong yufala i talem, yufala we mi glad tumas blong blesem yufala wetem blesing ia we i moa bigwan long evri blesing, yufala we i stap harem mi; mo yufala we i no harem mi, bae mi sakem wan strong nogud tok long yufala we yufala i bin toktok agensem nem blong mi, wan strong nogud tok we i moa bigwan long evri strong nogud tok we man i save sakem."
                },
                {
                    "number": 2,
                    "text": "Lisin gud, O yufala, ol elda blong jos blong mi, we mi bin singaotem yufala, luk, mi givim wan komanmen long yufala, blong yufala i kam tugeta blong agri long wanem toktok we mi talem;"
                },
                {
                    "number": 3,
                    "text": "Mo tru long prea blong fet, bambae yufala i kasem loa blong mi, blong yufala i save olsem wanem blong lidim jos blong mi, mo mekem evri samting long oda long fored blong mi."
                },
                {
                    "number": 4,
                    "text": "Mo bae mi mi rul ova long yufala long taem we bae mi kam; mo luk, mi kam kwiktaem, mo bambae yufala i mas mekemsua se oli obei loa blong mi."
                },
                {
                    "number": 5,
                    "text": "Hem we i akseptem loa blong mi mo i mekem samting folem, hem ia, hem i disaepol blong mi; mo hem we i talem se hem i akseptem loa ia, mo i no mekem samting folem, hem ia, hem i no disaepol blong mi, mo oli mas sakemaot hem long medel blong yufala;"
                },
                {
                    "number": 6,
                    "text": "From hem i no stret blong givim ol samting we i blong ol pikinini blong kingdom i go long olgeta we oli no klin inaf, o i go long ol dog; o i no stret blong sakem ol perel i go long ol pig."
                },
                {
                    "number": 7,
                    "text": "Mo bakegen, hem i stret se wokman blong mi, Josef Smit Junia, i mas gat haos we oli bildim blong hem, we bambae hem i stap long hem mo bambae i mekem translesen."
                },
                {
                    "number": 8,
                    "text": "Mo bakegen, hem i stret se wokman blong mi, Sidni Rigdon, i mas laef olsem we hem i luk se i stret long hem, hemia nomo sapos hem i stap obei long ol komanmen blong mi."
                },
                {
                    "number": 9,
                    "text": "Mo bakegen, mi bin singaotem wokman blong mi, Edwod Patrij; mo mi givim wan komanmen, se voes blong jos bae i jusum hem, mo odenem hem i kam bisop blong jos, mo hem i mas livim bisnis blong hem mo spenem ful taem blong hem long ol wok blong jos;"
                },
                {
                    "number": 10,
                    "text": "Blong hem i mas mekemsua se hem i lukaotem evri samting we bambae mi givim long hem blong mekem folem ol loa blong mi, mo folem taem we bambae mi givim olgeta."
                },
                {
                    "number": 11,
                    "text": "Mo hemia, from we hat blong hem i klin evriwan long fored blong mi, from hem i olsem Nataniel blong bifo, we i no gat fasin blong no stap ones."
                },
                {
                    "number": 12,
                    "text": "Ol toktok ia, mi givim long yufala, mo oli klin evriwan long fored blong mi; taswe, lukaot long fasin we yufala i lukluk long olgeta, from we sol blong yufala bae i ansa long ol toktok ia long dei blong jajmen. I olsem. Amen."
                }
            ]
        },
        "/study/scriptures/dc-testament/dc/42": {
            "uri": "/study/scriptures/dc-testament/dc/42",
            "title": "Doktrin mo Ol Kavenan 42",
            "data_type": "chapter",
            "chapter_name": "Seksen 42",
            "chapter_summary": [
                "1–10, Lod i singaotem ol elda blong prijim gospel, baptaesem ol konvet, mo bildimap Jos; 11–12, Oli mas singaotem mo odenem olgeta, mo oli mas tijim ol prinsipol blong gospel olsem we oli stap long ol skripja; 13–17, Oli mas tij mo profesae tru long paoa blong Spirit; 18–29, Ol Sent oli kasem komanmen blong oli no mas kilim man i ded, oli no mas stil, oli no mas giaman, oli no mas gat rabis tingting long saed blong seks, oli no mas mekem adaltri, o oli no mas talem ol nogud samting agensem ol nara man; 30–39, Lod i givim ol loa blong fasin blong lukaotem ol propeti we oli givim long jos; 40–42, Lod i tok agensem fasin blong gat hae tingting mo fasin blong stap mekem nating; 43–52, Lod i mekem ol sikman oli harem gud bakegen tru long fasin blong blesem man mo tru long fet; 53–60, Ol skripja oli stap blong lidim Jos mo ol elda oli mas talemaot olgeta i go long wol; 61–69, Lod bae i talemaot niufala ples blong Niu Jerusalem mo Lod bae i talemaot ol sikret blong kingdom; 70–73, Oli mas yusum ol propeti we oli givim i kam long Jos blong givim sapot long ol ofisa blong Jos; 74–93, Lod i givimaot ol loa we i rulum fasin blong slip wetem man o woman we i no mared, fasin blong adaltri, fasin blong kilimded man, fasin blong stil, mo fasin blong konfesem ol sin."
            ],
            "verses": [
                {
                    "number": 1,
                    "text": "Lisin gud, O yufala, ol elda blong jos blong mi, we yufala i kam tugeta long nem blong mi, we i Jisas Kraes, Pikinini blong God we i laef, Sevya blong wol, from yufala i biliv long nem blong mi mo stap obei long ol komanmen blong mi."
                },
                {
                    "number": 2,
                    "text": "Bakegen, mi talem long yufala, lisin gud mo harem mo obei long loa ia we bae mi givim long yufala."
                },
                {
                    "number": 3,
                    "text": "From i tru, mi talem, olsem we yufala i bin kam tugeta folem komanmen we mi bin givim long yufala, mo yufala i agri long saed blong wan samting ia, mo olsem we yufala i bin askem long Papa long nem blong mi, olsem ia nao bambae yufala i kasem."
                },
                {
                    "number": 4,
                    "text": "Luk, i tru, mi talem long yufala, mi givim fas komanmen ia long yufala, se bae yufala i go aot long nem blong mi, evriwan long yufala, be nomo tufala wokman blong mi, Josef Smit Junia mo Sidni Rigdon, bae tufala i stap."
                },
                {
                    "number": 5,
                    "text": "Mo mi givim wan komanmen long tufala, se bae tufala i mas go aot blong smol taem, mo bambae mi talem tru long paoa blong Spirit, wanem taem nao bae tufala i kambak."
                },
                {
                    "number": 6,
                    "text": "Mo bambae yufala i mas go aot wetem paoa blong Spirit blong mi, mo stap prijim gospel blong mi, mo wokbaot tutu, long nem blong mi, mo stap leftemap voes blong yufala semmak olsem saon blong wan pupu, blong talemaot toktok blong mi semmak olsem ol enjel blong God."
                },
                {
                    "number": 7,
                    "text": "Mo bambae yufala i go aot, mo mekem baptaes long wota, mo talem: “Yufala i sakem sin, yufala i sakem sin, from kingdom blong heven i kam kolosap nao.”"
                },
                {
                    "number": 8,
                    "text": "Mo stat long ples ia, bambae yufala i go aot, i go long ol eria long Wes; mo hamas bambae yufala i faenem olgeta we bambae oli akseptem yufala, bambae yufala i bildimap jos blong mi long wanwan eria ia—"
                },
                {
                    "number": 9,
                    "text": "Kasem taem i kam we heven i talemaot long yufala, taem we siti blong Niu Jerusalem bae i rere, blong yufala i kam tugeta olsem wan grup long wanples, blong yufala i kam pipol blong mi mo bambae mi God blong yufala."
                },
                {
                    "number": 10,
                    "text": "Mo bakegen, mi talem long yufala, se wokman blong mi, Edwod Patrij bae i stanap long ofis we mi bin putum hem long hem. Mo bae i hapen se, sapos hem i brekem loa, bae mi putum wan narawan long ples blong hem. I olsem. Amen."
                },
                {
                    "number": 11,
                    "text": "Mo bakegen mi talem long yufala, se mi no givim raet long eniwan long yufala blong go aot blong prijim gospel blong mi, o blong bildimap jos blong mi, be nomo, sapos wan we i gat atoriti i odenem yufala, mo jos i save se man ia i gat atoriti, mo ol lida blong jos oli bin odenem long stret fasin."
                },
                {
                    "number": 12,
                    "text": "Mo bakegen, ol elda, ol pris mo ol tija blong jos ia bae oli mas tijim ol prinsipol blong gospel blong mi, we oli stap long Baebol mo long Buk blong Momon, we i holem ful gospel."
                },
                {
                    "number": 13,
                    "text": "Mo oli mas folem ol kavenan mo ol loa blong jos mo mekemsua blong mekem folem, mo hemia nao ol tijing we bae oli tijim, olsem we Spirit i talem long olgeta."
                },
                {
                    "number": 14,
                    "text": "Mo bae mi givim Spirit long yufala tru long prea blong fet; mo sapos yufala i no kasem Spirit, bae yufala i no save tij."
                },
                {
                    "number": 15,
                    "text": "Mo evri samting ia, bae yufala i mas luk blong mekem folem olsem we mi givim komanmen long yufala long saed blong tijing blong yufala, kasem taem mi givim skripja blong mi we i fulwan."
                },
                {
                    "number": 16,
                    "text": "Mo taem yufala i leftemap voes blong yufala tru long Spirit blong Givhan, bae yufala i toktok mo talem ol profesi olsem we mi luk se i stret;"
                },
                {
                    "number": 17,
                    "text": "From luk, Spirit blong Givhan i save evri samting, mo i witnes long saed blong Papa mo Pikinini."
                },
                {
                    "number": 18,
                    "text": "Mo naoia, luk, mi toktok long jos. Bae yu no mas kilim man i ded; mo hem we i kilim man i ded, bae i no save kasem fogivnes long wol ia, mo tu, long wol we i stap kam."
                },
                {
                    "number": 19,
                    "text": "Mo bakegen, mi talem, bae yu no mas kilim man i ded; be hem we i kilim man i ded, bambae hem i mas ded."
                },
                {
                    "number": 20,
                    "text": "Yu no mas stil; mo hem we i stil mo i no sakem sin, bambae oli mas sakemaot hem long jos."
                },
                {
                    "number": 21,
                    "text": "Yu no mas giaman; hem we i giaman mo i no sakem sin, bambae oli mas sakemaot hem long jos."
                },
                {
                    "number": 22,
                    "text": "Bambae yu mas lavem waef blong yu wetem ful hat blong yu, mo yu mas stap strong fulwan long hem mo i no wan narawan."
                },
                {
                    "number": 23,
                    "text": "Mo hem we i lukluk long wan woman nao i wantem hem tumas, i tanem baksaed long fet, mo bae i no gat Spirit; mo sapos hem i no sakem sin, bambae oli mas sakemaot hem long jos."
                },
                {
                    "number": 24,
                    "text": "Yu no mas mekem adaltri; mo hem we i mekem adaltri, mo i no sakem sin, bambae oli mas sakemaot hem long jos."
                },
                {
                    "number": 25,
                    "text": "Be hem we i mekem adaltri, mo i sakem sin wetem ful hat blong hem, mo i livim fasin ia fogud, mo i nomo mekem bakegen, bae oli mas fogivim hem;"
                },
                {
                    "number": 26,
                    "text": "Be sapos hem i mekem bakegen, bae oli no fogivim hem, be bae oli mas sakemaot hem long jos."
                },
                {
                    "number": 27,
                    "text": "Yu no talem nogud samting agensem neba blong yu, mo no mekem nogud long hem."
                },
                {
                    "number": 28,
                    "text": "Yu save ol loa blong mi long saed blong olgeta samting ia, oli stap long ol skripja blong mi; hem we i sin mo i no sakem sin, bae oli mas sakemaot hem long jos."
                },
                {
                    "number": 29,
                    "text": "Sapos yu lavem mi, bambae yu mas wok blong mi mo stap obei long evri komanmen blong mi."
                },
                {
                    "number": 30,
                    "text": "Mo luk, bae yu tingbaot olgeta we oli pua, mo givim sam long ol propeti blong yu blong sapotem olgeta wetem ol samting we yu save givim long olgeta, wetem wan kavenan mo wan pepa we i folem loa we oli no save brekem."
                },
                {
                    "number": 31,
                    "text": "Mo olsem we bae yufala i givim sam samting blong yufala long olgeta we oli pua, bae yufala i mekem semmak tu long mi; mo bae yufala i putum olgeta samting ia i stap long fored blong bisop blong jos blong mi mo ol kaonsela blong hem, we oli tu long ol elda, o ol hae pris, olsem we bae hem i jusum o i bin jusum olgeta mo setem olgeta apat from stamba tingting ia."
                },
                {
                    "number": 32,
                    "text": "Mo bae i kam blong hapen se, afta we yufala i putum olgeta samting ia oli stap long fored blong bisop blong jos blong mi, mo afta we hem i kasem ol testemoni ia long saed blong donesen blong ol propeti ia blong jos blong mi, we oli no save tekemaot long jos bakegen, we i folem ol komanmen blong mi, nao evri man bae i mas ansa long fored blong mi, olsem man blong lukaot long propeti blong hem, o wanem we hem i bin kasem we oli bin givim, folem hamas we i inaf long hemwan mo famli."
                },
                {
                    "number": 33,
                    "text": "Mo bakegen, sapos i gat ol propeti long han blong jos, o long eniwan blong jos, we i moa bitim wanem hem i nidim blong sapotem hem afta long fas donesen ia, we i wanem we i stap blong givimbak long bisop, bae jos i mas kipim i stap, blong givim wanwan taem long olgeta we oli no gat, blong mekem se evri man we i gat nid, bae jos i save givim samting long hem mo bae i kasem folem wanem hem i wantem."
                },
                {
                    "number": 34,
                    "text": "From hemia, wanem ia we i stap blong ol samting ia, bae jos i mas putum i stap insaed long stoahaos blong mi, blong oli givim i go long olgeta we oli pua mo olgeta we oli stap long nid, olsem we hae kaonsel blong jos, mo bisop mo kaonsel blong hem i talem."
                },
                {
                    "number": 35,
                    "text": "Mo tu, blong oli pemaot ol graon blong gud blong evri memba blong jos, mo blong bildim ol haos blong wosip, mo blong bildimap Niu Jerusalem we bambae mi soemaot long yufala afta—"
                },
                {
                    "number": 36,
                    "text": "Blong ol kavenan pipol blong mi oli kam tugeta wanples long dei ia taem bae mi kam long tempol blong mi. Mo hemia, mi mekem blong sevem ol pipol blong mi."
                },
                {
                    "number": 37,
                    "text": "Mo bae i kam blong hapen se, hem we i mekem sin mo i no sakem sin, bae oli sakemaot hem long jos, mo bae i no kasem bakegen wanem we hem i bin givim long olgeta blong jos blong mi we oli pua mo olgeta we oli stap long nid, o long nara toktok, long mi—"
                },
                {
                    "number": 38,
                    "text": "From se hamas nao yu mekem long wan we i moa daon long olgeta ia, nao yu mekem long mi."
                },
                {
                    "number": 39,
                    "text": "Mo bae i kam blong hapen se, wanem we mi bin talem tru long ol maot blong ol profet blong mi, bambae i hapen; from we bae mi givim sam long ol rij samting blong olgeta we oli akseptem gospel blong mi long medel blong Ol Jentael, i go long olgeta we oli ol pua pipol blong mi we oli blong haos blong Isrel."
                },
                {
                    "number": 40,
                    "text": "Mo bakegen, bae yu no gat hae tingting long hat blong yu; bae yu mas mekem klos blong yu i no flas, mo bae i naes folem hamas nao wok blong han blong yu i naes."
                },
                {
                    "number": 41,
                    "text": "Mo oli mas mekem evri samting long klin fasin long fored blong mi."
                },
                {
                    "number": 42,
                    "text": "Yu no mas stap mekem nating; from hem we i stap mekem nating bae i no kakae bred mo bae i no werem klos blong man we i stap wok."
                },
                {
                    "number": 43,
                    "text": "Mo huia long medel blong yufala we i sik, mo i no gat fet ia blong kam gud bakegen, be i biliv, bae oli fidim hem wetem kaen fasin, wetem ol grin lif mo kaekae we i sopsop, mo hemia, han blong enemi bae i no mekem."
                },
                {
                    "number": 44,
                    "text": "Mo ol elda blong jos, tu o moa long tu, bambae oli singaotem olgeta, mo bae oli prea from mo putum han blong olgeta long hed blong olgeta we oli sik long nem blong mi; mo sapos oli ded, bae oli ded wetem mi, mo sapos oli laef, bae oli laef wetem mi."
                },
                {
                    "number": 45,
                    "text": "Bae yufala i mas laef tugeta wetem lav, mekem se bae yu krae from olgeta we oli ded, mo moa speseli blong olgeta ia we oli no gat hop blong wan laef bakegen long ded wetem glori."
                },
                {
                    "number": 46,
                    "text": "Mo bae i kam blong hapen se olgeta we oli ded wetem bilif long mi, bae oli no testem ded, from bae hem i swit long olgeta;"
                },
                {
                    "number": 47,
                    "text": "Mo olgeta we oli ded mo oli no biliv long mi, sore long olgeta, from ded blong olgeta bae i konkon."
                },
                {
                    "number": 48,
                    "text": "Mo bakegen, bae i kam blong hapen se, hem we i gat fet long mi se bae hem i kam oraet bakegen long sik, mo mi no jusum hem blong i ded, bambae mi mekem hem i kam oraet bakegen."
                },
                {
                    "number": 49,
                    "text": "Hem we i gat fet blong lukluk bakegen, bambae i lukluk bakegen."
                },
                {
                    "number": 50,
                    "text": "Hem we i gat fet blong harem samting bakegen, bambae i harem."
                },
                {
                    "number": 51,
                    "text": "Man we i no save wokbaot we i gat fet blong wokbaot bakegen, bambae hem i wokbaot."
                },
                {
                    "number": 52,
                    "text": "Mo olgeta we oli no gat fet blong mekem ol samting ia, be oli biliv long mi, oli gat paoa blong kam ol pikinini blong mi; mo sapos oli no brekem ol loa blong mi, bae yufala i givhan long olgeta ia long wanem we oli no strong long hem."
                },
                {
                    "number": 53,
                    "text": "Bae yu mas stanap strong long ples blong yu we yu gat wok blong mas lukaotem."
                },
                {
                    "number": 54,
                    "text": "Bae yu no mas tekem klos blong brata blong yu; bae yu mas pem samting we yu kasem long brata blong yu."
                },
                {
                    "number": 55,
                    "text": "Mo sapos yu kasem moa bitim wanem yu nidim blong sapotem yu, bae yu mas givim i go long stoahaos blong mi, blong oli mekem evri samting folem wanem we mi bin talem."
                },
                {
                    "number": 56,
                    "text": "Bae yu mas askem, mo bae mi givim ol skripja blong mi olsem we mi bin talem, mo jos bae i mas putum gud olgeta i stap long wan sef ples."
                },
                {
                    "number": 57,
                    "text": "Mo hem i gat nid blong yu stap kwaet abaot olgeta samting ia, mo yu no tijim olgeta kasem taem yu kasem olgeta fulwan."
                },
                {
                    "number": 58,
                    "text": "Mo mi givim wan komanmen long yufala se long taem ia nao bae yufala i mas tijim olgeta long evri man; from bambae oli mas tijim olgeta long evri nesen, famli, lanwis mo pipol."
                },
                {
                    "number": 59,
                    "text": "Bae yufala i mas tekem wanem we yufala i bin kasem, we mi bin givim long yufala long skripja blong mi olsem wan loa, blong i stap olsem loa blong mi blong lidim jos blong mi;"
                },
                {
                    "number": 60,
                    "text": "Mo hem we i mekem folem olgeta samting ia, bambae mi sevem hem; mo hem we i no mekem olgeta, bambae devel i stap kontrolem hem sapos hem i gohed blong mekem olsem."
                },
                {
                    "number": 61,
                    "text": "Sapos yufala i askem, bambae yufala i kasem wan revelesen folem nara revelesen, wan save folem nara save, blong yufala i save ol sikret mo ol trutok blong kingdom we bae oli givim pis—we oli tekem glad i kam, we oli tekem laef we i no save finis i kam."
                },
                {
                    "number": 62,
                    "text": "Bae yufala i mas askem, mo bambae mi soemaot long yufala long stret taem blong mi, weaples nao bae oli mas bildim Niu Jerusalem."
                },
                {
                    "number": 63,
                    "text": "Mo luk, bambae i kam blong hapen se bae mi sendem ol wokman blong mi i go aot long Is mo long Wes, long Not mo long Saot."
                },
                {
                    "number": 64,
                    "text": "Mo tu, naoia, hem we i go long Is i mas tijim olgeta we oli jenisim laef blong oli ronwe i go long Wes, mo hemia, from wanem we i stap kam long wol, mo from ol sikret plan."
                },
                {
                    "number": 65,
                    "text": "Luk, bae yufala i folem evri samting ia, mo presen blong yufala bae i bigwan; from long yufala, bae mi givim long yufala blong save ol sikret blong kingdom, be long wol, bae mi no givim long olgeta blong oli save long hem."
                },
                {
                    "number": 66,
                    "text": "Yufala i mas folem ol loa we yufala i bin kasem mo stap fetful."
                },
                {
                    "number": 67,
                    "text": "Mo afta, bambae yufala i kasem ol kavenan blong jos, olgeta ia we bae i inaf blong yufala i stanap olsem wan jos, tugeta long ples ia mo long Niu Jerusalem."
                },
                {
                    "number": 68,
                    "text": "From hemia, hem we i no gat waes, hem i mas askem long mi, mo bambae mi givim long hem wetem gladhat mo mi no save tok long hem from."
                },
                {
                    "number": 69,
                    "text": "Leftemap hat blong yufala mo stap glad, from mi givim long yufala kingdom, o long narafala toktok, ol ki blong Jos. I olsem. Amen."
                },
                {
                    "number": 70,
                    "text": "Ol pris mo ol tija bae oli gat pat blong olgeta blong lukaot long hem, semmak olsem ol memba tu."
                },
                {
                    "number": 71,
                    "text": "Mo ol elda mo ol hae pris we bisop i jusum blong helpem hem olsem ol kaonsela long saed blong evri samting, bae oli mas sapotem famli blong olgeta wetem ol propeti we ol memba blong jos oli givim long bisop, hemia blong gud blong olgeta we oli pua, mo blong ol narafala stamba tingting, olsem we mi bin talem fastaem finis."
                },
                {
                    "number": 72,
                    "text": "O, bae oli mas kasem wan stret pei from evri seves we oli givim, bae oli kasem wan samting blong lukaot long hem o, sapos no, olsem we ol kaonsela mo bisop oli ting se i moa gud."
                },
                {
                    "number": 73,
                    "text": "Mo bisop tu, bae i mas kasem sapot blong hem, o wan stret pei, from evri seves blong hem insaed long jos."
                },
                {
                    "number": 74,
                    "text": "Luk, i tru mi talem long yufala, se huia long medel blong yufala, we i livim patna blong hem i stap from patna blong hem i mekem trabol wetem wan narawan, o, long nara toktok, sapos hem i testifae long fored blong yu wetem wan hat we i stap daon se hemia nao i hapen, bae yufala i no mas sakemaot hem long medel blong yufala;"
                },
                {
                    "number": 75,
                    "text": "Be sapos yufala i faenem se wan i livim patna blong hem from fasin blong mekem adaltri, mo hem nao i mekem rong ia, mo patna blong hem i stap laef yet, bambae yufala i mas sakemaot hem long medel blong yufala."
                },
                {
                    "number": 76,
                    "text": "Mo bakegen, mi talem long yufala, se bambae yufala i mas lukaot gud mo lukluk gud, mo askem gud kwestin, blong yufala i no save akseptem wan olsem ia long medel blong yufala sapos hem i mared."
                },
                {
                    "number": 77,
                    "text": "Mo sapos hem i no mared, bambae hem i mas sakem evri sin blong hem, sapos no, bambae yufala i no mas akseptem hem."
                },
                {
                    "number": 78,
                    "text": "Mo bakegen, evriwan we i blong jos ia blong Kraes, bae i mas wokhad blong obei long evri komanmen mo evri kavenan blong jos."
                },
                {
                    "number": 79,
                    "text": "Mo bae i kam blong hapen se, sapos eniwan long medel blong yufala i kilim man i ded, bambae yufala i mas tekem hem i go blong oli lukluk long hem folem ol loa blong kantri; from tingbaot, se bambae hem i no gat fogivnes; mo ol atoriti bae oli pruvum folem ol loa blong kantri."
                },
                {
                    "number": 80,
                    "text": "Mo sapos i gat wan man o wan woman we i mekem adaltri, bambae tu elda o moa long tu elda, i mas jajem hem, mo evri toktok we i kamaot agensem hem, bae tu witnes blong jos bae i mas pruvum, be i no witnes blong enemi blong jos; be sapos i gat moa long tu witnes, i moa gud."
                },
                {
                    "number": 81,
                    "text": "Be toktok blong tufala witnes bae i mas faenem hem i rong; mo ol elda oli mas putum trabol ia long fored blong jos, mo jos i mas leftemap han blong olgeta agensem hem, blong oli save lukluk long hem folem loa blong God."
                },
                {
                    "number": 82,
                    "text": "Mo sapos i save olsem, hem i nid blong bisop i mas stap tu."
                },
                {
                    "number": 83,
                    "text": "Mo olsem ia nao bambae yufala i mas mekem long evri trabol we bambae i kam long fored blong yufala."
                },
                {
                    "number": 84,
                    "text": "Mo sapos wan man o wan woman i tekem wan samting blong narafala man we i no askem hem, bambae yufala i mas tekem hem i go blong oli jajem hem folem loa blong kantri."
                },
                {
                    "number": 85,
                    "text": "Mo sapos hem i stil, bambae yufala i tekem hem i go blong oli jajem hem folem loa blong kantri."
                },
                {
                    "number": 86,
                    "text": "Mo sapos hem i giaman, bambae yufala i tekem hem i go blong oli jajem hem folem loa blong kantri."
                },
                {
                    "number": 87,
                    "text": "Mo sapos hem i mekem eni kaen rabis fasin, bambae yufala i tekem hem i go blong oli jajem hem folem loa blong kantri, we i loa blong God."
                },
                {
                    "number": 88,
                    "text": "Mo sapos brata o sista blong yu i mekem wan sin agensem yu, bambae yu mas tekem hem i go, hem mo yu nomo; mo sapos hem i konfes long yu, bambae yutufala i mas stretem mo kam gud fren bakegen."
                },
                {
                    "number": 89,
                    "text": "Mo sapos hem i no konfes, bambae yu mas tekem hem i go long fored blong jos, i no long fored blong ol memba, be long fored blong ol elda. Mo bambae oli mas mekem hemia long wan miting, mo hemia i no mas hapen long fored blong wol."
                },
                {
                    "number": 90,
                    "text": "Mo sapos brata o sista blong yufala i mekem wan sin agensem plante man, bambae oli mas panisim hem long fored blong plante man."
                },
                {
                    "number": 91,
                    "text": "Mo sapos eniwan i mekem sin agensem wan narawan long fes blong man, bambae oli mas tok strong long hem long fes blong man, blong mekem se hem i mas sem. Mo sapos hem i no konfes, bambae oli mas tekem hem i go blong oli jajem hem folem loa blong God."
                },
                {
                    "number": 92,
                    "text": "Sapos eniwan i mekem sin agensem narawan long sikret, bambae oli mas panisim hem long sikret, blong mekem se hem i gat janis blong konfes long hem we hem i bin mekem sin agensem hem, mo long God, long sikret, blong mekem se jos bae i no tok strong long hem."
                },
                {
                    "number": 93,
                    "text": "Mo olsem ia nao bambae yufala i mas mekem long saed blong evri samting."
                }
            ]
        },
        "/study/scriptures/dc-testament/dc/43": {
            "uri": "/study/scriptures/dc-testament/dc/43",
            "title": "Doktrin mo Ol Kavenan 43",
            "data_type": "chapter",
            "chapter_name": "Seksen 43",
            "chapter_summary": [
                "1–7, Ol revelesen mo ol komanmen oli kam nomo tru long man ia nomo we God i jusum; 8–14, Ol Sent oli kam tabu, taem oli mekem samting long tabu fasin long fored blong Lod; 15–22, Lod i sendem ol elda blong oli go aot blong taltalemaot fasin blong sakem sin, mo blong mekem ol man oli rere long bigfala dei blong Lod; 23–28, Lod i toktok long ol man wetem stret voes blong Hem, mo tru long ol paoa blong kriesen; 29–35, Taem blong Mileniom, mo taem we bae oli fasem Setan bambae i kam."
            ],
            "verses": [
                {
                    "number": 1,
                    "text": "O lisin gud, yufala ol elda blong jos blong mi, mo harem gud ol toktok we bae mi talemaot long yufala."
                },
                {
                    "number": 2,
                    "text": "From luk, i tru, i tru mi talem long yufala, se yufala i bin kasem wan komanmen we bae i kam wan loa long jos blong mi, tru long man ia we mi bin jusum blong yufala, blong hem i kasem ol komanmen mo ol revelesen long han blong mi."
                },
                {
                    "number": 3,
                    "text": "Mo hemia, yufala i mas save gud—se i no gat wan narafala man we mi jusum blong yufala, blong hem i kasem ol komanmen mo ol revelesen kasem taem bae mi tekemaot hem, sapos hem i stap fetful long mi."
                },
                {
                    "number": 4,
                    "text": "Be i tru, i tru mi talem long yufala, se i no gat wan nara man we bae mi jusum blong kasem presen ia, be tru long hem nomo; from sapos mi tekemaot long hem, bambae hem i no gat paoa be nomo blong jusum wan nara man blong tekem ples blong hem."
                },
                {
                    "number": 5,
                    "text": "Mo hemia bae i wan loa long yufala, se yufala i no stap kasem ol tijing blong eni nara man we bae i kam long fored blong yufala olsem ol revelesen o ol komanmen."
                },
                {
                    "number": 6,
                    "text": "Mo mi givim hemia long yufala blong oli no giaman long yufala, blong yufala i save se oli no blong mi."
                },
                {
                    "number": 7,
                    "text": "From i tru, mi talem long yufala se hem we mi odenem, bae i mas kam insaed, tru long get, mo bae oli odenem hem olsem we mi bin talem finis long yufala, blong tijim ol revelesen ia we yufala i bin kasem mo bambae yufala i kasem tru long hem we mi bin jusum."
                },
                {
                    "number": 8,
                    "text": "Mo naoia, luk, mi givim wan komanmen long yufala, se taem we yufala i kam tugeta long wanples, bambae yufala i mas tijim mo mekem wanwan long yufala i kam antap, blong yufala i save olsem wanem blong mekem samting mo lidim jos blong mi, olsem wanem blong mekem samting folem ol poen blong loa mo ol komanmen blong mi, we mi bin givim."
                },
                {
                    "number": 9,
                    "text": "Mo olsem ia nao bambae yufala i kasem tijing long saed blong loa blong jos blong mi, mo bae yufala i kam tabu tru long wanem we yufala i bin kasem, mo bae yufala i mas mekem promes blong mekem samting long tabu fasin long fored blong mi—"
                },
                {
                    "number": 10,
                    "text": "Mo folem hamas bae yufala i mekem hemia, bae yufala i ademap glori long kingdom we yufala i bin kasem. Mo folem hamas bae yufala i no mekem hemia, bae mi tekemaot long yufala hemia we yufala i bin kasem finis."
                },
                {
                    "number": 11,
                    "text": "Yufala i klinimaot gud ol rabis fasin we i stap long medel blong yufala; mekem yufala i kam tabu long fored blong mi;"
                },
                {
                    "number": 12,
                    "text": "Mo sapos yufala i wantem ol glori blong kingdom, yufala i mas jusum wokman blong mi, Josef Smit Junia, mo sapotem hem long fored blong mi tru long prea blong fet."
                },
                {
                    "number": 13,
                    "text": "Mo bakegen, mi talem long yufala se, sapos yufala i wantem ol sikret blong kingdom, givim kaekae mo klos long hem, mo eni kaen samting we hem i nidim blong mekem wok ia we mi bin komandem hem blong mekem i kamtru."
                },
                {
                    "number": 14,
                    "text": "Mo sapos yufala i no mekem, bambae hem i stap wetem olgeta we oli akseptem hem, blong mekem se mi holemtaet i stap, blong miwan, wan pipol we i klin evriwan long fored blong mi."
                },
                {
                    "number": 15,
                    "text": "Mo bakegen, mi talem, yufala i lisin gud, yufala ol elda blong jos blong mi, we mi bin jusum yufala: Mi no sendem yufala i go aot blong oli tijim yufala, be blong yufala i tijim ol pikinini blong ol man abaot ol samting we mi bin putum long han blong yufala tru long paoa blong Spirit blong mi;"
                },
                {
                    "number": 16,
                    "text": "Mo bae yufala i kasem tijing we i kam long heven. Mekem yufala i kam tabu mo bambae yufala i kasem paoa, blong yufala i tij olsem we mi bin talem."
                },
                {
                    "number": 17,
                    "text": "Yufala i lisin gud, from luk, bigfala dei blong Lod i kam kolosap nao."
                },
                {
                    "number": 18,
                    "text": "From dei ia i stap kam we voes blong Lod i toktok aot long heven i kamdaon; bae heven i seksek mo bae wol i seksek, mo pupu blong God bae i blo longtaem mo bigwan, mo bae i talem long ol nesen we oli stap slip: “Yufala ol sent, yufala i girap mo stap laef; yufala ol man blong mekem sin, yufala i stap mo slip kasem taem mi singaot bakegen.”"
                },
                {
                    "number": 19,
                    "text": "Taswe, yufala i mas mekem yufala i rere, nogud bambae Lod i faenem yufala i stap long medel blong ol nogud man."
                },
                {
                    "number": 20,
                    "text": "Leftemap voes blong yufala mo no stop blong toktok. Singaot long ol nesen blong oli sakem sin, tugeta ol olfala mo ol yangfala, tugeta olgeta long kalabus mo olgeta we oli fri, mo talem: “Yufala i mas mekem yufala i rere from bigfala dei blong Lod;"
                },
                {
                    "number": 21,
                    "text": "From se sapos mi, we mi wan man, mi leftemap voes blong mi mo singaot long yufala blong sakem sin, mo yufala i no laekem mi, ?wanem nao bae yufala i talem taem dei ia i stap kam we voes blong ol tanda bae oli toktok aot long evri en blong wol ia, mo toktok long ol sora blong evriwan we oli laef, mo talem: ‘Sakem sin, mo rere from bigfala dei ia blong Lod’?"
                },
                {
                    "number": 22,
                    "text": "Yes, mo bakegen, ?wanem nao bae yufala i talem taem ol laetning bae oli straekem wol stat long Is i go kasem Wes, mo bae voes blong olgeta i toktok long evriwan we i laef, mo i mekem sora we i save harem samting oli ring, mo oli talem ol toktok ia: ‘Yufala i sakem sin, from bigfala dei blong Lod i kam?’”"
                },
                {
                    "number": 23,
                    "text": "Mo bakegen, bae voes blong Lod i toktok aot long heven i kamdaon, i talem: “Lisin gud, o yufala ol nesen blong wol, mo harem ol toktok blong God ia we i bin mekem yufala."
                },
                {
                    "number": 24,
                    "text": "!O, yufala ol nesen blong wol! !Hamas taem nao mi bin glad blong karem yufala i kam tugeta olsem wan mama faol i stap karem i kam wanples, ol pikinini blong hem andanit long ol wing blong hem, be yufala i no wantem!"
                },
                {
                    "number": 25,
                    "text": "!Hamas taem nao, mi bin singaotem yufala tru long maot blong ol wokman blong mi, mo tru long seves blong ol enjel, mo tru long voes blong miwan, mo tru long voes blong ol tanda, mo tru long voes blong ol laetning, mo tru long voes blong ol strong win, mo tru long voes blong ol etkwek, mo tru long bigfala win blong aes ston, mo tru long voes blong hadtaem blong kasem kaekae mo ol defren kaen sik, mo tru long bigfala saon blong wan pupu, mo tru long voes blong jajmen, mo tru long voes blong sore we mi givim long ful dei, mo tru long voes blong glori mo ona mo ol rij samting blong laef we i no save finis, mo hamas taem mi bin glad blong sevem yufala wetem fasin blong sevem man we i no gat en, be yufala i no wantem!"
                },
                {
                    "number": 26,
                    "text": "Luk, dei ia i kam, we kap blong bigfala nogud kros we i kamaot long kros blong mi, i fulap.”"
                },
                {
                    "number": 27,
                    "text": "Luk, i tru, mi talem long yufala, se hemia oli ol toktok blong Lod, God blong yufala."
                },
                {
                    "number": 28,
                    "text": "Taswe, yufala i mas wok, yufala i mas wok long plantesen blong mi blong wan las taem—blong yufala i mas singaotem ol man we oli stap laef long wol blong wan las taem."
                },
                {
                    "number": 29,
                    "text": "From long stret taem blong mi, bae mi kam long wol blong mekem jajmen, mo bae mi pemaot ol pipol blong mi mo bambae oli rul wetem mi long wol."
                },
                {
                    "number": 30,
                    "text": "From bigfala taem blong Mileniom, we mi bin tokbaot tru long maot blong ol wokman blong mi, bambae i kam."
                },
                {
                    "number": 31,
                    "text": "From bae mi fasem Setan, mo taem hem i go fri bakegen, bae hem i rul blong wan smol taem nomo, mo afta en blong wol i kam."
                },
                {
                    "number": 32,
                    "text": "Mo hem we i laef long stret mo gud fasin, bae i jenis i kam niu i kwik olsem taem man i sarem wan ae, mo wol bae i go lus, olsem we faea i kakae hem."
                },
                {
                    "number": 33,
                    "text": "Mo olgeta nogud man bae oli go lus long wan faea we i no save ded, mo en blong olgeta, i no gat man long wol we i save, mo bambae oli neva save, kasem taem oli kam long jajmen long fored blong mi."
                },
                {
                    "number": 34,
                    "text": "Yufala i lisin gud long ol toktok ia. Luk, mi, mi Jisas Kraes, Sevya blong wol. Holemtaet gud ol toktok ia insaed long hat blong yufala, mo ol tabu samting blong taem we i no save finis oli mas stastap long maen blong yufala."
                },
                {
                    "number": 35,
                    "text": "No pleiplei. Obei long evri komanmen blong mi. I olsem. Amen."
                }
            ]
        },
        "/study/scriptures/dc-testament/dc/44": {
            "uri": "/study/scriptures/dc-testament/dc/44",
            "title": "Doktrin mo Ol Kavenan 44",
            "data_type": "chapter",
            "chapter_name": "Seksen 44",
            "chapter_summary": [
                "1–3, Ol elda oli mas kam tugeta long wan konfrens; 4–6, Oli mas oganaesem olgeta folem ol loa blong kantri mo oli mas kea long olgeta we oli pua."
            ],
            "verses": [
                {
                    "number": 1,
                    "text": "Luk, olsem ia nao Lod i talem long yufala, ol wokman blong mi, se long mi, i nid blong ol elda blong jos blong mi oli mas kam tugeta, long Is mo long Wes, mo long Not mo long Saot, tru long leta o long sam nara wei."
                },
                {
                    "number": 2,
                    "text": "Mo bae i kam blong hapen se, folem hamas oli fetful, mo yusum fet we oli gat long mi, bambae mi kapsaetem Spirit blong mi long olgeta long dei ia we bae oli kam tugeta."
                },
                {
                    "number": 3,
                    "text": "Mo bae i kam blong hapen se bambae oli mas go aot, i go long ol eria we oli stap raonabaot, mo bae oli prijim fasin blong sakem sin long ol pipol."
                },
                {
                    "number": 4,
                    "text": "Mo plante bambae oli jenisim laef blong olgeta, mekem se bambae yufala i kasem paoa blong oganaesem yufala folem ol loa blong man;"
                },
                {
                    "number": 5,
                    "text": "Blong mekem se ol enemi blong yufala bae oli no gat paoa ova long yufala; blong Lod i kipim yufala i stap gud long saed blong evri samting; blong yufala i save obei ol loa blong mi; blong evri rop i brok, ol rop ia we enemi i wantem prapa spolem gud ol pipol blong mi wetem."
                },
                {
                    "number": 6,
                    "text": "Luk, mi talem long yufala, se yufala i mas visitim olgeta we oli pua mo olgeta we oli stap long nid mo blong yufala i givim han long olgeta, blong olgeta oli stap gud kasem taem we evri samting i hapen folem loa blong mi we yufala i kasem. Amen."
                }
            ]
        },
        "/study/scriptures/dc-testament/dc/45": {
            "uri": "/study/scriptures/dc-testament/dc/45",
            "title": "Doktrin mo Ol Kavenan 45",
            "data_type": "chapter",
            "chapter_name": "Seksen 45",
            "chapter_summary": [
                "1–5, Kraes i loya blong yumi long fored blong Papa; 6–10, Gospel, hem i wan mesenja blong mekem rere rod bifo Lod i kam; 11–15, Lod i tekem long saed blong Hem, Inok mo ol brata blong hem; 16–23, Kraes i bin talemaot ol saen blong taem we bae Hem i kam olsem we Hem i bin talemaot long Hil blong Olif Tri; 24–38, Gospel bae i kambak, ol taem blong Ol Jentael bae oli hapen, mo wan sik we prapa spolem gud man bae i kavremap kantri ia; 39–47, Ol saen, ol sapraes, mo Laef Bakegen long ded bambae oli kam wetem taem blong Seken Kaming; 48–53, Kraes bambae i stanap long Hil blong Olif Tri, mo Ol Jiu bambae oli luk ol kil long han mo leg blong Hem; 54–59, Lod bambae i rul long taem blong Mileniom; 60–62, Profet i kasem instraksen blong statem translesen blong Niu Testeman, we tru long hemia, bambae Lod i talemaot plante impoten toksave; 63–75, Olgeta Sent oli kasem komanmen blong kam wanples mo blong bildim Niu Jerusalem, we ol pipol we bae oli kam long evri nesen oli go long hem."
            ],
            "verses": [
                {
                    "number": 1,
                    "text": "Lisin gud, o yufala ol pipol blong jos blong mi, we mi bin givim kingdom long yufala; yufala i lisin gud mo harem hem we i bin putum fandesen blong wol ia, we i bin mekem ol heven mo evri samting we i stap insaed long hem, mo tru long hem we i mekem se evri samting i laef, mo i muvmuv, mo i stap."
                },
                {
                    "number": 2,
                    "text": "Mo bakegen, mi talem, lisin gud long voes blong mi, nogud bae ded i hapen long yufala; long wan aoa, taem yufala i no ting se hot taem bae i pas, mo taem blong pikimap kaekae i finis, mo bae mi no sevem ol sol blong yufala."
                },
                {
                    "number": 3,
                    "text": "Lisin long hem we i loya long fored blong Papa, we i stap toktok long bihaf blong gud blong yu long fored blong hem—"
                },
                {
                    "number": 4,
                    "text": "Mo i stap talem: “Papa, luk ol safaring mo ded blong hem we i no bin mekem sin, hem we yu yu glad tumas long hem; luk blad blong Pikinini blong yu we i bin ron, blad blong hem we yu bin givim blong yuwan yu kasem glori;"
                },
                {
                    "number": 5,
                    "text": "Taswe, Papa, no panisim olgeta brata blong mi ia we oli biliv long nem blong mi, blong oli kam long mi mo kasem laef we i no gat en.”"
                },
                {
                    "number": 6,
                    "text": "Lisin gud, o yufala ol pipol blong jos blong mi, mo yufala ol elda, yufala i lisin tugeta, mo yufala i harem voes blong mi long taem naoia we oli singaotem, tedei, mo yufala i no mekem hat blong yufala i kam strong;"
                },
                {
                    "number": 7,
                    "text": "I tru, mi talem long yufala, se mi mi Alfa mo Omega, stat mo en, laet mo laef blong wol ia—wan laet we i saen long tudak mo tudak ia i no andastanem hemia."
                },
                {
                    "number": 8,
                    "text": "Mi bin kam long olgeta we oli blong mi, mo olgeta we oli blong mi oli no bin akseptem mi; be long hamas we oli bin akseptem mi, mi bin givim olgeta paoa blong mekem plante merikel, mo blong oli kam ol pikinini blong God; mo tu, long olgeta we oli bin biliv long nem blong mi, mi bin givim olgeta paoa blong kasem laef we i no save finis."
                },
                {
                    "number": 9,
                    "text": "Mo long wei ia mi bin sendem kavenan blong mi we i no gat en i go long wol, blong stap wan laet long wol, mo blong stap wan standet long pipol blong mi, mo blong olgeta Jentael oli lukaotem kavenan ia, mo blong stap wan mesenja long fored blong fes blong mi blong mekem rere rod fastaem long mi."
                },
                {
                    "number": 10,
                    "text": "Taswe, yufala i mas akseptem kavenan ia, mo wetem hem we i akseptem, bambae mi tokbaot gud ol samting long hem semmak olsem wetem ol man long ol dei blong bifo, mo bambae mi soem toktok blong mi we i gat paoa."
                },
                {
                    "number": 11,
                    "text": "Taswe, yufala i lisin gud tugeta, mo letem mi soem waes blong mi long yufala—waes ia blong hem we yufala i talem se hem i God blong Inok mo ol brata blong hem,"
                },
                {
                    "number": 12,
                    "text": "we mi mekem oli seperet long wol ia, mo mi tekem olgeta oli kam long mi—wan taon we mi holemtaet i stap kasem wan dei blong stret mo gud fasin i kam—wan dei we evri tabu man i bin stap lukaotem, mo oli no bin faenem from ol fasin nogud mo ol rabis sin blong ol man."
                },
                {
                    "number": 13,
                    "text": "Mo oli bin konfes se oli bin ol strenja mo ol man we oli lukaotem God long wol;"
                },
                {
                    "number": 14,
                    "text": "Be oli bin kasem wan promes se bambae oli faenem taem ia mo bambae oli luk taem we oli gat bodi blong mit mo bun."
                },
                {
                    "number": 15,
                    "text": "Taswe, lisin gud mo bambae mi tokbaot gud long yufala, mo bambae mi toktok long yufala mo profesae, semmak olsem wetem ol man long ol dei blong bifo."
                },
                {
                    "number": 16,
                    "text": "Mo bambae mi soemaot samting ia klia, semmak olsem we mi bin soemaot samting ia long ol disaepol blong mi taem mi bin stanap long fored blong olgeta wetem bodi blong mit mo bun, mo mi bin toktok long olgeta mo talem: “Olsem we yufala i bin askem mi long saed blong ol saen blong taem we bae mi kambak long dei ia we bambae mi kambak long glori blong mi long ol klaod blong skae, blong mekem ol promes we mi bin mekem long ol papa blong yufala i kamtru;"
                },
                {
                    "number": 17,
                    "text": "From we yufala i bin luk se long longfala taem ia, we spirit blong yufala i no stap long bodi blong yufala, i olsem wan taem blong kalabus, bambae mi soem long yufala olsem wanem nao dei blong pemaot man bae i kam, mo tu, olsem wanem Isrel we i seraot i kambak tugeta."
                },
                {
                    "number": 18,
                    "text": "Mo naoia, yufala i luk tempol ia we i stap long Jerusalem, we yufala i stap singaotem haos blong God, mo enemi blong yufala i talem se haos ia bae i neva foldaon;"
                },
                {
                    "number": 19,
                    "text": "Be, i tru mi talem long yufala, se ol prapa bigfala nogud taem bae oli kam long jeneresen ia olsem wan stilman long naet, mo pipol ia bae i lus evriwan mo i seraot olbaot long medel blong evri nesen."
                },
                {
                    "number": 20,
                    "text": "Mo tempol ia we yufala i stap luk naoia, bae oli brekem daon mo bambae i no gat wan ston i stap antap long wan narawan."
                },
                {
                    "number": 21,
                    "text": "Mo bae i kam blong hapen se, jeneresen ia blong Ol Jiu bambae oli no save lus kasem taem we evri prapa nogud taem we mi bin talemaot long yufala long saed blong olgeta, i kam blong hapen."
                },
                {
                    "number": 22,
                    "text": "Yufala i talem se yufala i save se en blong wol i stap kam; yufala i talem tu se yufala i save se ol heven mo wol bae i go lus;"
                },
                {
                    "number": 23,
                    "text": "Mo long saed blong hemia, yufala i talem tru, from hem i olsem; be olgeta samting ia we mi bin talemaot long yufala bambae oli no save go lus, kasem taem we evri samting ia i hapen evriwan."
                },
                {
                    "number": 24,
                    "text": "Mo hemia, mi talem long yufala long saed blong Jerusalem; mo taem dei ia bae i kam, olgeta we oli stap bae oli seraot olbaot long medel blong evri nesen;"
                },
                {
                    "number": 25,
                    "text": "Be, bambae oli kam tugeta wanples bakegen; be bambae oli stap olsem fastaem kasem taem blong Ol Jentael i kam blong hapen."
                },
                {
                    "number": 26,
                    "text": "Mo long dei ia, bambae oli harem abaot ol wo mo ol toktok olbaot abaot ol wo, mo ful wol bae i muvmuv olbaot, mo hat blong ol man i nomo strong, mo bambae oli talem se Kraes i pusumbak taem we bae hem i kambak long wol i go kasem en blong wol ia."
                },
                {
                    "number": 27,
                    "text": "Mo lav blong man bae i go kolkol, mo rabis fasin bae i kam plante."
                },
                {
                    "number": 28,
                    "text": "Mo taem we taem blong Ol Jentael i kam, wan laet bae i saenaot wantaem long medel blong olgeta we oli sidaon long tudak, mo bambae hem i taem blong ful gospel blong mi;"
                },
                {
                    "number": 29,
                    "text": "Be oli no akseptem gospel ia; from oli no luksave laet ia, mo oli tanem hat blong olgeta longwe long mi from ol tijing we oli kam long ol man."
                },
                {
                    "number": 30,
                    "text": "Mo long jeneresen ia, bambae taem blong Ol Jentael i kam blong hapen."
                },
                {
                    "number": 31,
                    "text": "Mo bae i gat ol man we bae oli laef long jeneresen ia, we bambae oli no ded kasem taem we oli luk wan hadtaem we i bigbigwan; from wan sik we i prapa spolem gud man bae i kavremap kantri ia."
                },
                {
                    "number": 32,
                    "text": "Be ol disaepol blong mi bambae oli stanap long ol tabu ples, mo bambae oli no muv; be long medel blong olgeta nogud man, sam man bae oli leftemap voes blong olgeta mo oli talem ol rabis toktok agensem God mo bae oli ded."
                },
                {
                    "number": 33,
                    "text": "Mo bambae i gat ol etkwek long ol defren ples, mo bae i gat fulap prapa bigfala nogud taem; be yet, ol man bae oli mekem hat blong olgeta i strong agensem mi, mo bambae oli tekem naef blong faet, wan agensem narawan, mo bambae oli kilimded olgeta wanwan bakegen.”"
                },
                {
                    "number": 34,
                    "text": "Mo naoia, taem we mi, Lod, mi bin talem ol toktok ia long ol disaepol blong mi, tingting blong olgeta i bin trabol tumas."
                },
                {
                    "number": 35,
                    "text": "Mo mi bin talem long olgeta se: “Yufala i no mekem tingting blong yufala i trabol tumas, from we, taem evri samting ia i kam blong hapen, bae yufala i save se ol promes we mi bin mekem long yufala bambae oli hapen."
                },
                {
                    "number": 36,
                    "text": "Mo taem laet ia bae i stat blong saenaot, long olgeta, bambae i olsem wan parabol we bae mi soem long yufala—"
                },
                {
                    "number": 37,
                    "text": "Yufala i luk mo lukluk ol fig tri ia, mo yufala i luk olgeta wetem ae blong yufala, mo yufala i talem se taem oli stat blong putumaot ol niu kru blong olgeta, mo lif blong olgeta i sopsop yet, se taem blong pikimap kaekae i kam kolosap nao;"
                },
                {
                    "number": 38,
                    "text": "Bambae i olsem ia nao long dei ia taem ol pipol blong wol oli luk evri samting ia, afta nao, bambae oli save se aoa ia i kam kolosap."
                },
                {
                    "number": 39,
                    "text": "Mo bae i kam blong hapen se, hem we i respektem mi, bae i stap lukluk long fored from bigfala dei ia blong Lod we bae i kam, mo tu, bae i lukaotem ol saen blong taem we Pikinini blong Man bae i kam."
                },
                {
                    "number": 40,
                    "text": "Mo bambae oli luk ol saen mo ol sapraes, from mi soemaot olgeta long heven antap, mo long wol andanit."
                },
                {
                    "number": 41,
                    "text": "Mo bambae oli luk blad, mo faea, mo ol stim blong smok."
                },
                {
                    "number": 42,
                    "text": "Mo bifo long dei we bambae Lod i kam, bae san i kam tudak, mo mun bae i kam blad, mo ol sta oli foldaon long heven i kamdaon."
                },
                {
                    "number": 43,
                    "text": "Mo olgeta we oli stap yet, bae oli kam wanples long ples ia;"
                },
                {
                    "number": 44,
                    "text": "Mo afta, bambae oli lukaotem mi, mo luk, bambae mi kam; mo bambae oli luk mi long ol klaod blong skae, we mi gat paoa mo bigfala glori; wetem evri tabu enjel; mo hem we i no stap lukaotem mi, bae mi katemaot hem."
                },
                {
                    "number": 45,
                    "text": "Be bifo we han blong Lod i foldaon, wan enjel bambae i blo long pupu blong hem, mo olgeta sent we oli bin slip bambae oli girap blong mitim mi long klaod."
                },
                {
                    "number": 46,
                    "text": "Taswe, sapos yufala i bin slip long pis, mi blesem yufala; from olsem we yufala i luk mi naoia mo save se mi stap, olsem ia nao bambae yufala i kam long mi mo sol blong yufala bae i laef, mo fasin blong pemaot yufala bae i fulwan; mo olgeta sent bae oli kamkamaot, aot long ol fo pat blong wol ia."
                },
                {
                    "number": 47,
                    "text": "Afta nao, bae han blong Lod i foldaon long ol nesen."
                },
                {
                    "number": 48,
                    "text": "Mo afta nao bae Lod i putum leg blong hem antap long hil ia, mo bae i seraot long tu pat, mo wol bae i seksek, mo i stap lelei olbaot, mo ol heven tu bae oli seksek."
                },
                {
                    "number": 49,
                    "text": "Mo voes blong Lod i toktok aot, mo evri en blong wol bambae oli harem voes ia; mo ol nesen blong wol bambae oli krae sore, mo olgeta we oli bin laf, bambae oli luksave krangke fasin blong olgeta."
                },
                {
                    "number": 50,
                    "text": "Mo bigfala trabol bae i kavremap man we i stap jik, mo man we i tok agensem God bae i bon long faea; mo olgeta we oli stap lukaotem rabis fasin, bambae oli katemdaon olgeta mo sakem olgeta i go long faea."
                },
                {
                    "number": 51,
                    "text": "Mo afta, ol man Jiu bambae oli lukluk long mi mo talem: ‘?Wanem ia ol kil long ol han blong yu mo long ol leg blong yu?’"
                },
                {
                    "number": 52,
                    "text": "Afta nao bambae oli save se mi ia, mi Lod; from bambae mi talem long olgeta: ‘Ol kil ia oli ol kil we oli givim long mi long haos blong ol fren blong mi. Mi ia nao, oli bin leftemap mi. Mi ia nao, mi Jisas we oli bin hangem mi long kros. Mi ia nao, mi Pikinini blong God.’"
                },
                {
                    "number": 53,
                    "text": "Mo afta, bambae oli krae from ol rabis fasin blong olgeta; afta nao, bambae oli kraekrae from se oli bin givim hadtaem long king blong olgeta."
                },
                {
                    "number": 54,
                    "text": "Mo afta, bambae mi pemaot ol nesen we oli no gat respek long God, mo olgeta we oli no bin save long loa bambae oli tekem pat long fas laef bakegen long ded; mo taem ia bae i no strong tumas long olgeta."
                },
                {
                    "number": 55,
                    "text": "Mo bambae mi fasem Setan i stap, blong hem i nomo gat wan ples insaed long hat blong ol pikinini blong man."
                },
                {
                    "number": 56,
                    "text": "Mo long dei ia, taem bae mi kam long glori blong mi, parabol ia bae i hapen, we mi bin talem long saed blong ol ten yangfala gel ia we oli neva go wetem man yet."
                },
                {
                    "number": 57,
                    "text": "From olgeta we oli waes mo oli bin akseptem trutok, mo oli bin tekem Tabu Spirit olsem gaed blong olgeta, mo oli no bin folem ol giaman toktok—i tru, mi talem long yufala, bambae mi no katemdaon olgeta mo no sakem olgeta i go long faea, be bae oli stap laef long dei ia."
                },
                {
                    "number": 58,
                    "text": "Mo bambae mi givim wol long olgeta olsem wan ples we i blong olgeta; mo bambae oli kam plante mo kam strong, mo bambae ol pikinini blong olgeta oli groap mo oli no gat sin kasem taem Lod i sevem olgeta."
                },
                {
                    "number": 59,
                    "text": "From Lod bae i stap long medel blong olgeta, mo glori blong hem bae i stap long olgeta, mo bae hem i king blong olgeta mo i man blong olgeta we i givim loa long olgeta.”"
                },
                {
                    "number": 60,
                    "text": "Mo naoia, luk, mi talem long yu, bambae mi no givim moa blong yu save long saed blong japta ia, kasem taem we yu transletem Niu Testeman, mo bambae mi talemaot evri samting ia insaed long hem."
                },
                {
                    "number": 61,
                    "text": "Taswe, mi givim long yu blong yu transletem naoia, blong yu rere from ol samting we bambae oli kam."
                },
                {
                    "number": 62,
                    "text": "From i tru, mi talem long yufala, se ol bigfala samting oli wet long yufala."
                },
                {
                    "number": 63,
                    "text": "Yufala i harem abaot ol wo long ol narafala kantri; be luk, mi talem long yufala se oli kam kolosap, oli stap naoia tu long ol doa blong yufala, mo long samfala yia afta nomo, bae yufala i harem abaot ol wo long ol kantri blong yufalawan nomo."
                },
                {
                    "number": 64,
                    "text": "Taswe, mi, Lod, mi bin talem, yufala i aot tugeta long ol kantri long Is, mo yufala i kam tugeta wanples, yufala ol elda blong jos blong mi; yufala i go long ol kantri long Wes, mo singaotem ol pipol we oli stap laef long ol ples ia blong oli sakem sin, mo folem hamas nao we bae oli sakem sin, yufala i bildimap ol jos long mi."
                },
                {
                    "number": 65,
                    "text": "Mo wetem wan hat mo wetem wan maen, yufala i karem i kam wanples, ol rij samting blong yufala blong yufala i pem wan ples we i blong yufala, we bambae Lod i givim long yufala afta."
                },
                {
                    "number": 66,
                    "text": "Mo ples ia, bambae oli singaotem Niu Jerusalem, wan graon blong pis, wan siti blong haed, wan ples blong stap sef, hemia blong olgeta sent blong Hae God we I Hae Olgeta;"
                },
                {
                    "number": 67,
                    "text": "Mo glori blong Lod bae i stap ia, mo tu, bigfala fraet we man i gat long Lod bae i stap ia, mekem se ol nogud man bambae oli no kam long ples ia, mo bae oli singaotem ples ia, Saeon."
                },
                {
                    "number": 68,
                    "text": "Mo bae i kam blong hapen long medel blong ol nogud man, se evri man we bae i no yusum naef blong faet blong hem agensem neba blong hem, bae i mas ronwe i go long Saeon blong hem i stap sef."
                },
                {
                    "number": 69,
                    "text": "Mo long ples ia, ol pipol blong evri nesen andanit long heven bae oli kam wanples; mo bambae hem i wan pipol ia nomo we bae i no mekem wo long wanwan long olgeta."
                },
                {
                    "number": 70,
                    "text": "Mo long medel blong ol nogud man bambae oli talem se: “Bambae yumi no go faet agensem Saeon, from ol pipol we oli stap laef long Saeon oli strong tumas; taswe, bambae yumi no save stanap.”"
                },
                {
                    "number": 71,
                    "text": "Mo bae i kam blong hapen se olgeta we oli stret mo gud bae oli kam wanples aot long medel blong evri nesen, mo bambae oli kam long Saeon, mo oli stap singsing ol singsing blong wan glad we i no gat en."
                },
                {
                    "number": 72,
                    "text": "Mo naoia, mi talem long yufala, yufala i holemtaet ol samting ia yet mo no talemaot olbaot long wol kasem taem we hem i stret long mi, blong yufala i save mekem wok ia i hapen long fored blong ae blong ol pipol, mo long fored blong ae blong ol enemi blong yufala, blong oli no save ol wok blong yufala kasem taem we yufala i mekem samting ia we mi bin komandem yufala blong mekem."
                },
                {
                    "number": 73,
                    "text": "Blong mekem se taem oli save wok ia, bae oli save tingbaot olgeta samting ia."
                },
                {
                    "number": 74,
                    "text": "From we, taem Lod bae i kamaot, bae hem i strong tumas long olgeta, mekem se fraet bae i kasem olgeta, mo bambae oli stanap longlongwe mo bae oli seksek."
                },
                {
                    "number": 75,
                    "text": "Mo evri nesen bambae oli fraet from bigfala fraet we man i gat long Lod, mo bigfala paoa blong hem. I olsem. Amen."
                }
            ]
        },
        "/study/scriptures/dc-testament/dc/46": {
            "uri": "/study/scriptures/dc-testament/dc/46",
            "title": "Doktrin mo Ol Kavenan 46",
            "data_type": "chapter",
            "chapter_name": "Seksen 46",
            "chapter_summary": [
                "1–2, Ol elda oli mas lidim ol miting olsem we Tabu Spirit i lidim olgeta; 3–6, Olgeta we oli stap lukaotem trutok, ol memba blong Jos oli no mas stopem olgeta blong kam long ol seves blong sakramen; 7–12, Askem long God mo lukaotem ol presen blong Spirit; 13–26, Lod i taltalemaot wanem nao sam long ol presen we hem i givim; 27–33, Lod i givim paoa long ol lida blong Jos blong luksave ol presen blong Spirit."
            ],
            "verses": [
                {
                    "number": 1,
                    "text": "Lisin gud, o yufala ol pipol blong jos blong mi; from i tru, mi talem long yufala se mi bin talemaot ol samting ia long yufala blong gud blong yufala mo blong yufala i lanem samting."
                },
                {
                    "number": 2,
                    "text": "Be, nomata ol samting we oli bin raetem, oltaem, mi bin givim long ol elda blong jos blong mi, stat long stat, mo bambae i olsem blong oltaem, blong oli lidim evri miting olsem we Tabu Spirit i talem mo lidim olgeta."
                },
                {
                    "number": 3,
                    "text": "Be, mi komandem yufala blong yufala i neva mas sakem wan aot long ol pablik miting blong yufala, we yufala i holem long fored blong wol."
                },
                {
                    "number": 4,
                    "text": "Mo tu, mi komandem yufala blong no sakem eniwan we i blong jos, aot long ol sakramen miting blong yufala; be, sapos i gat eniwan we i bin brekem loa, hem i no mas tekem sakramen kasem taem we hem i stretem hemwan."
                },
                {
                    "number": 5,
                    "text": "Mo bakegen, mi talem long yufala, bambae yufala i no sakem eniwan we i wokhad blong lukaotem kingdom, i go aot long ol sakramen miting blong yufala—Mi stap tokbaot olgeta we oli no blong jos."
                },
                {
                    "number": 6,
                    "text": "Mo bakegen, mi talem long yufala long saed blong ol miting blong yufala blong mekem konfemesen, se sapos i gat eniwan we i no blong jos, we i wokhad blong lukaotem kingdom, bambae yufala i no mas sakem olgeta i go aot."
                },
                {
                    "number": 7,
                    "text": "Be, long saed blong evri samting, mi komandem yufala blong askem long God, we i glad blong givim plante samting; mo samting we Spirit i testifae long yu, olsem ia nao mi wantem se yu mekem wetem wan hat we i tabu evriwan, mo mekem wetem fasin blong wokbaot long stret laef long fored blong mi, mo stap tingting long en ia we bae mi sevem yufala, mo stap mekem evri samting wetem prea mo fasin blong talem tangkyu, blong mekem se yufala i no foldaon long trik blong ol nogud spirit, o ol doktrin blong ol devel, o ol komanmen we oli kam long ol man; from sam oli kam long ol man, mo ol narawan oli kam long ol devel."
                },
                {
                    "number": 8,
                    "text": "Taswe, lukaot, nogud oli trikim yufala; mo, blong mekem se oli no trikim yufala, lukaotem wetem strong tingting, ol presen ia we oli moa gud bitim ol narawan, mo stap tingbaot oltaem se from wanem nao mi stap givim ol samting ia long yufala;"
                },
                {
                    "number": 9,
                    "text": "From i tru, mi talem long yufala, mi stap givim ol samting ia blong gud blong olgeta we oli lavem mi mo oli stap obei long evri komanmen blong mi, mo hem we i traem blong mekem olsem; blong mekem se i blong gud blong olgeta evriwan we oli lukaotem, o oli askem long mi, mo oli askem be i no wetem tingting blong kasem wan saen we bae oli yusum long selfis tingting blong olgeta."
                },
                {
                    "number": 10,
                    "text": "Mo bakegen, i tru mi talem long yufala, mi wantem se yufala i mas tingbaot oltaem, mo oltaem holemtaet hemia long maen blong yufala se wanem nao oli ol presen ia, we mi givim i go long jos."
                },
                {
                    "number": 11,
                    "text": "From i no evriwan we mi givim evri presen long olgeta; from we i gat plante presen, mo long evri man, mi givim wan presen tru long Spirit blong God."
                },
                {
                    "number": 12,
                    "text": "Long samfala, mi givim wan, mo long sam narafala, mi givim wan narafalawan, blong olgeta presen ia oli blong gud blong evriwan."
                },
                {
                    "number": 13,
                    "text": "Long samfala, mi givim tru long Tabu Spirit, blong oli save se Jisas Kraes i Pikinini blong God, mo se oli bin nilim hem long kros from ol sin blong wol ia."
                },
                {
                    "number": 14,
                    "text": "Long sam narafalawan, mi givim blong oli bilivim toktok blong olgeta ia, blong olgeta tu oli save gat laef we i no save finis sapos oli gohed blong stap fetful."
                },
                {
                    "number": 15,
                    "text": "Mo bakegen, long samfala, mi givim tru long Tabu Spirit, blong oli save ol defren kaen wok blong mekem, olsem we bae semfala Lod ia i glad long hem, folem wanem we Lod i wantem, mo i makem ol sore blong hem i go folem fasin blong laef blong ol pikinini blong ol man."
                },
                {
                    "number": 16,
                    "text": "Mo bakegen, tru long Tabu Spirit, mi givim long sam blong oli save ol defren kaen fasin blong mekem ol wok, sapos oli kam long God o no, blong ol samting we Spirit i soemaot bae i blong evri man i yusum blong helpem olgeta wetem."
                },
                {
                    "number": 17,
                    "text": "Mo bakegen, i tru mi talem long yufala se, long samfala, tru long Spirit blong God, mi givim toktok blong waes tingting."
                },
                {
                    "number": 18,
                    "text": "Long wan narafalawan, mi givim toktok blong save, blong hem i save tijim evriwan blong oli waes mo blong oli gat save."
                },
                {
                    "number": 19,
                    "text": "Mo bakegen, long samfala mi givim blong oli gat fet blong oli kam oraet bakegen;"
                },
                {
                    "number": 20,
                    "text": "Mo long samfala narawan, mi givim blong oli gat fet blong hilim man."
                },
                {
                    "number": 21,
                    "text": "Mo bakegen, long samfala mi givim blong oli save mekem ol merikel;"
                },
                {
                    "number": 22,
                    "text": "Mo long samfala narawan, mi givim blong oli talem profesi;"
                },
                {
                    "number": 23,
                    "text": "Mo long samfala narawan, blong oli luksave ol defren kaen spirit."
                },
                {
                    "number": 24,
                    "text": "Mo bakegen, mi givim long samfala blong oli toktok long ol lanwis;"
                },
                {
                    "number": 25,
                    "text": "Mo long wan narafalawan, mi givim blong hem i save talem mining blong ol lanwis."
                },
                {
                    "number": 26,
                    "text": "Mo evri presen ia oli kam long God, blong gud blong ol pikinini blong God."
                },
                {
                    "number": 27,
                    "text": "Mo long bisop blong jos, mo long olgeta we God bae i jusum mo odenem olgeta blong luklukaotem gud jos, mo blong oli stap olsem ol elda blong jos, bae mi givim hemia long olgeta blong oli luksave evriwan long ol presen ia, blong mekem se bae i no gat wan long medel blong yufala i traem talem se i kam long God be yet, i no kam long God."
                },
                {
                    "number": 28,
                    "text": "Mo bambae i kam blong hapen se hem we i askem tru long Spirit, bambae i kasem tru long Spirit;"
                },
                {
                    "number": 29,
                    "text": "Blong mekem se, long samfala, mi givim long olgeta blong oli gat evri presen ia, blong i save gat wan hed, blong mekem se i blong gud blong evri memba long wei ia."
                },
                {
                    "number": 30,
                    "text": "Hem we i askem tru long Spirit, i askem folem tingting blong God; taswe, God i mekem olsem we hem i askem."
                },
                {
                    "number": 31,
                    "text": "Mo bakegen, mi talem long yufala, evri samting we yufala i mekem folem Spirit, yufala i mas mekem long nem blong Kraes;"
                },
                {
                    "number": 32,
                    "text": "Mo yufala i mas givim ol tangkyu long God tru long Spirit from eni blesing we God i blesem yufala wetem."
                },
                {
                    "number": 33,
                    "text": "Mo yufala i mas gohed blong praktisim klin fasin mo tabu fasin long fored blong mi. I olsem. Amen."
                }
            ]
        },
        "/study/scriptures/dc-testament/dc/47": {
            "uri": "/study/scriptures/dc-testament/dc/47",
            "title": "Doktrin mo Ol Kavenan 47",
            "data_type": "chapter",
            "chapter_name": "Seksen 47",
            "chapter_summary": [
                "1–4, Lod i jusum Jon Witma blong i raetemdaon histri blong Jos mo blong hem i raet blong Profet."
            ],
            "verses": [
                {
                    "number": 1,
                    "text": "Luk, long mi, hem i nid blong wokman blong mi, Jon, i mas raet mo i kipim oltaem wan histri, mo helpem yu, wokman blong mi, Josef, blong raetemdaon evri samting we bambae mi talemaot long yu, kasem taem we mi singaotem hem blong mekem sam moa wok."
                },
                {
                    "number": 2,
                    "text": "Bakegen, i tru, mi talem long yu se hem i save leftemap voes blong hem tu long ol miting, long taem we bae i gat nid from."
                },
                {
                    "number": 3,
                    "text": "Mo bakegen, mi talem long yu se mi jusum hem blong hem i kipim rekod mo histri blong jos oltaem; from we Oliva Kaodri, mi bin jusum hem blong stap long wan narafala ofis."
                },
                {
                    "number": 4,
                    "text": "Taswe, mi givim ol samting ia long hem, folem hamas bae hem i fetful, tru long Spirit blong Givhan, blong hem i raetemdaon ol samting ia. I olsem. Amen."
                }
            ]
        },
        "/study/scriptures/dc-testament/dc/48": {
            "uri": "/study/scriptures/dc-testament/dc/48",
            "title": "Doktrin mo Ol Kavenan 48",
            "data_type": "chapter",
            "chapter_name": "Seksen 48",
            "chapter_summary": [
                "1–3, Olgeta Sent long Ohaeo oli mas serem ol graon blong olgeta wetem ol brata blong olgeta; 4–6, Olgeta Sent oli mas pem ol graon, bildim wan siti, mo folem kaonsel blong ol prisaeding ofisa blong olgeta."
            ],
            "verses": [
                {
                    "number": 1,
                    "text": "Hem i nid blong yufala i mas stap nomo, blong taem naoia, long ol ples we yufala i stap laef long hem naoia, olsem we i stret long ol situesen blong yufala."
                },
                {
                    "number": 2,
                    "text": "Mo folem hamas graon nao yufala i gat, bambae yufala i mas givim i go long ol brata blong Is;"
                },
                {
                    "number": 3,
                    "text": "Mo folem hamas graon nao we yufala i no gat, olgeta oli mas pem, blong taem naoia, long ol ples we oli stap raonabaot, olsem we i gud long olgeta, from i mas nid blong oli mas gat ol ples blong oli stap long hem blong taem naoia."
                },
                {
                    "number": 4,
                    "text": "I mas nid blong yufala i sevem evri mane we yufala i save sevem, mo blong yufala i kasem evri mane we yufala i save kasem long stret mo gud fasin, blong mekem se long stret taem, bambae i save helpem yufala blong pem graon blong givim long laen blong pikinini blong yufala, mo taon ia tu."
                },
                {
                    "number": 5,
                    "text": "Ples ia, Lod bae i no soemaot yet; be afta we ol brata blong yufala long Is oli kam, bambae i gat sam man ia we bae oli mas jusum, mo long olgeta nao, Lod bae i mekem se oli save ples ia, o long olgeta nao, bae Lod i soemaot samting ia."
                },
                {
                    "number": 6,
                    "text": "Mo bambae oli mas jusum olgeta blong pem ol graon, mo blong statem ol stamba wok blong bildimap taon ia; mo afta, bambae yufala i stat blong kam tugeta wetem ol famli blong yufala, evri man wetem famli blong hem, folem situesen blong hem, mo olsem we presidensi mo bisop blong jos bae oli jusum, folem ol loa mo ol komanmen we yufala i bin kasem, mo we bae yufala i kasem afta. I olsem. Amen."
                }
            ]
        },
        "/study/scriptures/dc-testament/dc/49": {
            "uri": "/study/scriptures/dc-testament/dc/49",
            "title": "Doktrin mo Ol Kavenan 49",
            "data_type": "chapter",
            "chapter_name": "Seksen 49",
            "chapter_summary": [
                "1–7, Dei mo aoa ia blong taem we Kraes bae i kam, bambae man i no save, kasem taem Hem i kam; 8–14, Ol man oli mas sakem sin, biliv long gospel, mo obei long ol odinens blong Lod i sevem olgeta; 15–16, God i odenem mared; 17–21, Blong kakae mit, hem i oraet; 22–28, Saeon bambae i gro gud mo Ol Man blong Leman bambae oli opengud semmak olsem wan ros flaoa bifo long Seken Kaming."
            ],
            "verses": [
                {
                    "number": 1,
                    "text": "Lisin gud long toktok blong mi, ol wokman blong mi, Sidni, mo Parli, mo Leman; from luk, i tru mi talem long yufala, se mi givim yufala wan komanmen se bambae yufala i mas go mo prijim gospel blong mi we yufala i kasem, semmak olsem we yufala i bin kasem, i go long ol Seka."
                },
                {
                    "number": 2,
                    "text": "Luk, mi talem long yufala, se olgeta oli wantem save haf trutok nomo, be i no evriwan, from se oli no stret long fored blong mi, mo i nid blong oli mas sakem sin."
                },
                {
                    "number": 3,
                    "text": "Taswe, mi sendem yutufala, ol wokman blong mi, Sidni mo Parli, blong prijim gospel long olgeta."
                },
                {
                    "number": 4,
                    "text": "Mo wokman blong mi, Leman, bae oli mas odenem hem long wok ia, blong hem i save tokbaot gud wetem olgeta, i no folem wanem samting we hem i bin kasem long olgeta, be folem wanem we yutufala, ol wokman blong mi, bae yutufala i tijim hem long hem; mo taem bae hem i mekem hemia, bambae mi blesem hem, sapos no, bambae hem i no save mekem wok ia i kamtru."
                },
                {
                    "number": 5,
                    "text": "Olsem ia nao, Lod i talem, mi mi God, mo mi sendem Wan Stret Pikinini Ia Nomo blong mi long wol ia blong hem i pemaot wol ia, mo mi bin talem strong toktok ia se hem we bae i akseptem Pikinini blong mi, bambae mi sevem hem, mo hem we bae i no akseptem Pikinini blong mi, bambae devel i stap kontrolem hem—"
                },
                {
                    "number": 6,
                    "text": "Mo oli bin mekem long Pikinini blong Man olsem we oli bin wantem; mo hem i bin tekem paoa blong hem long raet han blong glori blong hem, mo naoia, hem i stap rul long ol heven, mo bambae hem i rul kasem taem we bae hem i kamdaon long wol blong putum ol enemi blong hem andanit long leg blong hem, mo taem ia i kam kolosap nao—"
                },
                {
                    "number": 7,
                    "text": "Mi, Lod God, mi bin talem samting ia; be aoa mo dei ia, i no gat man i save long hem, mo ol enjel long heven tu, oli no save, mo bambae oli no save kasem taem we bae hem i kam."
                },
                {
                    "number": 8,
                    "text": "Taswe, mi wantem se evri man i mas sakem sin, from we evriwan i stap anda long sin, be olgeta ia nomo we mi holemtaet olgeta i stap blong mi, ol tabu man ia we yufala i no save long olgeta."
                },
                {
                    "number": 9,
                    "text": "Taswe, mi talem long yufala se mi bin sendem long yufala, kavenan blong mi ia we i no gat en, we hem i kavenan ia we i bin stap long stat finis."
                },
                {
                    "number": 10,
                    "text": "Mo wanem we mi bin promes long hem, mi bin mekem i hapen, mo ol nesen blong wol bae oli bodaon long hem; mo sapos oli no mekem olgetawan, bae God i daonem olgeta, from huia i putum hemwan i kam antap, bambae God i daonem hem tru long paoa blong hem."
                },
                {
                    "number": 11,
                    "text": "Taswe, mi givim wan komanmen long yufala blong yufala i go long medel blong ol pipol ia, mo talemaot long olgeta, semmak olsem we aposol blong mi blong bifo i bin talemaot, we nem blong hem i Pita:"
                },
                {
                    "number": 12,
                    "text": "“Yufala i biliv long nem blong Lod Jisas, we i bin stap long wol, mo bambae i kam, hem we i stat mo en;"
                },
                {
                    "number": 13,
                    "text": "Yufala i sakem sin mo kasem baptaes long nem blong Jisas Kraes, folem tabu komanmen, blong kam klin aot long ol sin;"
                },
                {
                    "number": 14,
                    "text": "Mo huia i mekem hemia, bambae i kasem presen we i Tabu Spirit, tru long fasin blong ol elda blong jos oli putum han antap long hed blong man.”"
                },
                {
                    "number": 15,
                    "text": "Mo bakegen, i tru mi talem long yufala, se huia i stap stopem man blong mared, God i no odenem hem, from we God i odenem mared long man."
                },
                {
                    "number": 16,
                    "text": "Taswe, hem i folem loa se man i mas gat wan waef, mo tufala tu i mas kam wan bodi, mo evri samting ia i olsem, blong wol i save mekem stamba tingting biaen long kriesen blong hem i hapen;"
                },
                {
                    "number": 17,
                    "text": "Blong wol ia i save fulap long hamas man we bae oli kam long hem, folem kriesen blong God bifo hem i bin mekem wol ia."
                },
                {
                    "number": 18,
                    "text": "Mo huia i talem se i no gud blong kakae ol mit blong animol, blong mekem se man i no kakae mit, God i no odenem hem;"
                },
                {
                    "number": 19,
                    "text": "From luk, ol animol long plantesen mo ol pijin long skae, mo evri samting we i kamaot long graon, God i odenem blong man i yusum blong kaekae mo klos, blong hem i save gat fulap."
                },
                {
                    "number": 20,
                    "text": "Be God i no odenem se wan man i mas gat moa samting bitim wan narafala man, taswe, wol ia i slip long sin."
                },
                {
                    "number": 21,
                    "text": "Mo sore long man we i mekem blad i ron, o i westem mit blong animol from hem i no nidim."
                },
                {
                    "number": 22,
                    "text": "Mo bakegen, i tru mi talem long yufala, se Pikinini blong Man i no kam long bodi olsem hemia blong wan woman, mo i no long hemia blong wan man we i stap travel long wol."
                },
                {
                    "number": 23,
                    "text": "Taswe, yufala i no letem man i trikim yufala, be gohed blong stap fetful, mo lukluk fored blong God i sekem ol heven, mo blong wol i seksek mo i stap lelei olbaot olsem wan man we i drong, mo blong ol vale oli go antap, mo blong ol bigfala hil oli kamdaon, mo blong ol raf ples oli kam smut—mo evri samting ia bae i hapen taem enjel bae i blo long pupu blong hem."
                },
                {
                    "number": 24,
                    "text": "Be bifo we bigfala dei blong Lod i kam, Jekob bae i gro i kam antap long waelples, mo Ol Man blong Leman bae oli opengud semmak olsem wan ros flaoa."
                },
                {
                    "number": 25,
                    "text": "Saeon bae i gro gud antap long ol hil mo bae i stap glad antap long ol bigfala hil, mo bae oli kam tugeta long ples we mi bin jusum."
                },
                {
                    "number": 26,
                    "text": "Luk, mi talem long yufala, yufala i go aot olsem we mi bin komandem yufala blong mekem; sakem evri sin blong yufala; askem, mo bae yufala i kasem; noknok, mo bae i open long yufala."
                },
                {
                    "number": 27,
                    "text": "Luk, bambae mi go long fored blong yufala mo bae mi biaenem yufala; bambae mi stap long medel blong yufala, mo bambae man i no save blokem yufala."
                },
                {
                    "number": 28,
                    "text": "Luk, mi mi Jisas Kraes, mo mi kam kwiktaem. I olsem. Amen."
                }
            ]
        },
        "/study/scriptures/dc-testament/dc/50": {
            "uri": "/study/scriptures/dc-testament/dc/50",
            "title": "Doktrin mo Ol Kavenan 50",
            "data_type": "chapter",
            "chapter_name": "Seksen 50",
            "chapter_summary": [
                "1–5, Plante giaman spirit oli stap olbaot long wol; 6–9, Sore tumas long ol man we oli gat tufes mo olgeta we oli sakemaot olgeta long Jos; 10–14, Ol elda oli mas prijim gospel folem Spirit; 15–22, Tugeta, olgeta we oli prijim gospel mo olgeta we oli harem gospel, oli gat nid blong kasem moa laet tru long Spirit; 23–25, Samting we i no mekem man i kam antap, i no kam long God; 26–28, Olgeta we oli fetful, oli olgeta we oli gat evri samting; 29–36, Ol prea blong olgeta we oli kam stret evriwan, Lod i givim ansa long olgeta; 37–46, Kraes i Gudfala Man blong Lukaot long Sipsip mo Ston blong Isrel."
            ],
            "verses": [
                {
                    "number": 1,
                    "text": "Lisin gud, O yufala, ol elda blong jos blong mi, mo harem gud voes blong God we i stap laef; mo folem gud ol toktok blong waes we bambae mi givim long yufala, folem wanem we yufala i bin agri blong askem long mi long saed blong jos, mo long saed blong ol spirit we oli go olbaot long wol."
                },
                {
                    "number": 2,
                    "text": "Luk, i tru mi talem long yufala, se i gat plante spirit we oli ol giaman spirit, we oli bin go olbaot long wol ia, mo oli stap trikim wol."
                },
                {
                    "number": 3,
                    "text": "Mo tu, Setan i bin lukaotem blong trikim yufala, blong hem i save winim yufala."
                },
                {
                    "number": 4,
                    "text": "Luk, mi, Lod, mi bin lukluk long yufala, mo mi bin luk ol rabis sin insaed long jos ia we i talem se i tekem nem blong mi."
                },
                {
                    "number": 5,
                    "text": "Be mi blesem olgeta we oli fetful mo oli stap strong, nomata long laef ia o long ded, from bae oli kasem laef we i no save finis."
                },
                {
                    "number": 6,
                    "text": "Be sore tumas long olgeta we oli stap trikim man mo oli gat tufes, from, olsem we Lod i talem, bae mi tekem olgeta oli pas long jajmen."
                },
                {
                    "number": 7,
                    "text": "Luk, i tru mi talem long yufala, se i gat ol man we oli gat tufes long medel blong yufala, we oli bin trikim sam, mekem se man ia we i agens i gat paoa; be luk, bambae olgeta ia bae oli kambak yet;"
                },
                {
                    "number": 8,
                    "text": "Be Lod bae i faenemaot mo bae i katemaot olgeta we oli gat tufes, long laef ia o long ded, folem tingting blong mi; mo sore tumas long olgeta we oli katemaot olgeta long jos blong mi, from wol bae i winim olgeta ia."
                },
                {
                    "number": 9,
                    "text": "Taswe, evri man i mas lukaot gud long hemia blong mekem se hem i no mekem samting ia we i no folem trutok mo stret mo gud fasin long fored blong mi."
                },
                {
                    "number": 10,
                    "text": "Mo naoia, yufala i kam, Lod i talem tru long Spirit, i go long ol elda blong jos blong hem, mo bambae, tugeta, yumi tokbaot gud, blong yufala i andastanem;"
                },
                {
                    "number": 11,
                    "text": "Bae yumi tokbaot gud, semmak olsem wan man i tokbaot gud samting wetem wan narafalawan, we tufala i fesem tufala."
                },
                {
                    "number": 12,
                    "text": "Nao, taem wan man i tokbaot gud samting, man i andastanem gud hem, from se hem i tokbaot gud samting olsem man i tokbaot samting; mo semmak olsem, bae mi, Lod, mi tokbaot gud samting wetem yufala, blong yufala i andastanem gud."
                },
                {
                    "number": 13,
                    "text": "Taswe, mi Lod, mi askem kwestin ia long yufala—?long wanem nao oli odenem yufala long hem?"
                },
                {
                    "number": 14,
                    "text": "Blong prijim gospel blong mi folem Spirit, we i Spirit blong Givhan we mi bin sendem i kam blong tijim trutok."
                },
                {
                    "number": 15,
                    "text": "Mo afta, yufala i bin akseptem ol spirit ia we yufala i no andastanem, mo yufala i bin akseptem olgeta se oli kam long God; mo long saed blong hemia, ?yufala i talem se yufala i no gat rong?"
                },
                {
                    "number": 16,
                    "text": "Luk, bambae yufala i ansa long kwestin ia yufalawan; be, bambae mi gat sore long yufala; hem we i no strong long medel blong yufala, afta long hemia, bambae mi mekem hem i strong."
                },
                {
                    "number": 17,
                    "text": "I tru, mi talem long yufala, hem we mi odenem hem mo mi sendem hem i go blong i prijim toktok blong trutok blong mi folem Spirit blong Givhan, tru long Spirit blong trutok, ?i olsem wanem? ?hem i stap prijim hemia tru long Spirit blong trutok, o tru long sam narafala wei moa?"
                },
                {
                    "number": 18,
                    "text": "Mo sapos hem i tru long sam narafala wei, hemia i no kam long God."
                },
                {
                    "number": 19,
                    "text": "Mo bakegen, hem we i kasem toktok blong trutok, ?olsem wanem?, ?hem i kasem hemia tru long Spirit blong trutok, o tru long sam narafala wei moa?"
                },
                {
                    "number": 20,
                    "text": "Sapos hem i tru long sam narafala wei, hemia i no kam long God."
                },
                {
                    "number": 21,
                    "text": "From hemia, ?from wanem nao hem i olsem, we yufala i no save andastanem mo save, se hem we i kasem toktok tru long Spirit blong trutok, nao hem i kasem toktok ia olsem we Spirit blong trutok i stap prijim?"
                },
                {
                    "number": 22,
                    "text": "Taswe, hem we i prij mo hem we i kasem toktok, tufala i andastanem tufala bakegen, mo tufala i kam antap mo stap glad tugeta."
                },
                {
                    "number": 23,
                    "text": "Mo wanem we i no mekem man i kam antap, i no kam long God, mo i tudak."
                },
                {
                    "number": 24,
                    "text": "Wanem we i kam long God, i laet; mo hem we i kasem laet, mo i gohed blong stap strong long God, i kasem moa laet; mo laet ia i gro i saen gud mo i saen moa gud bakegen kasem dei we i stret gud evriwan i kam."
                },
                {
                    "number": 25,
                    "text": "Mo bakegen, i tru mi talem long yufala, mo mi talem hemia blong yufala i save trutok, blong yufala i ronemaot tudak long medel blong yufala;"
                },
                {
                    "number": 26,
                    "text": "Hem we God i odenem mo i sendem i go, hem nao Lod i jusum blong hem i moa hae, nomata we hem i moa daon mo i wokman blong evriwan."
                },
                {
                    "number": 27,
                    "text": "Taswe, hem i man we i gat evri samting; from evri samting oli stap anda long hem, tugeta long heven mo long wol, laef mo laet, Spirit mo paoa, we oli sendem i kam folem tingting blong Papa tru long Jisas Kraes, Pikinini blong hem."
                },
                {
                    "number": 28,
                    "text": "Be i no gat man i gat evri samting, be nomo sapos Lod i mekem hem i kam klin evriwan mo i kam klin long evri sin."
                },
                {
                    "number": 29,
                    "text": "Mo sapos yufala i kam klin evriwan mo yufala i klin long evri sin, bae yufala i askem eni samting we yufala i wantem long nem blong Jisas mo bambae Lod i mekem folem."
                },
                {
                    "number": 30,
                    "text": "Be yufala i mas save hemia, bambae yufala i kasem wanem we yufala i askem; mo from se Lod i jusum yufala blong lidim man, ol spirit bambae oli stap anda long yufala."
                },
                {
                    "number": 31,
                    "text": "Taswe, bambae i kam blong hapen se, sapos yufala i luk wan spirit i kamaot we yufala i no andastanem, mo yufala i no akseptem spirit ia, nao yufala i mas askem long Papa long nem blong Jisas; mo sapos hem i no givim spirit ia long yufala, nao yufala i save se spirit ia i no kam long God."
                },
                {
                    "number": 32,
                    "text": "Mo bambae Lod i givim long yufala, paoa ova long spirit ia; mo bambae yufala i mas toktok agensem spirit ia wetem wan voes we i laod, se hem i no kam long God—"
                },
                {
                    "number": 33,
                    "text": "I no wetem ol strong toktok, blong spirit ia i no winim yufala, mo i no wetem ol flas toktok o ol toktok blong jik, nogud hem i kasem yufala."
                },
                {
                    "number": 34,
                    "text": "Hem we i kasem samting we i kam long God, hem i mas talem se i kam long God; mo hem i mas glad se God i kaontem hem se hem i klin inaf blong kasem."
                },
                {
                    "number": 35,
                    "text": "Mo taem yufala i folem gud mo mekem olgeta samting ia we yufala i bin kasem, mo ol samting we bambae yufala i kasem afta—mo Papa i givim kingdom ia long yufala, mo paoa blong winim evri samting we hem i no odenem olgeta—"
                },
                {
                    "number": 36,
                    "text": "Mo luk, i tru mi talem long yufala, mi blesem yufala we yufala i stap harem ol toktok blong mi ia naoia, we i kamaot long maot blong wokman blong mi, from mi fogivim ol sin blong yufala."
                },
                {
                    "number": 37,
                    "text": "Wokman blong mi, Josef Wekfil, we mi glad tumas long hem, mo wokman blong mi, Parli P. Prat, tufala i mas go long medel blong ol jos mo tufala i mas mekem olgeta oli kam strong moa tru long toktok we mi askem strong samting long yufala;"
                },
                {
                    "number": 38,
                    "text": "Mo tu, wokman blong mi, Jon Koril, o hamas wokman blong mi we ol lida blong jos oli odenem olgeta long ofis ia, mo olgeta oli mas wok long plantesen; mo no mas gat eni man i blokem olgeta blong mekem samting ia we mi bin talem olgeta blong mekem—"
                },
                {
                    "number": 39,
                    "text": "Taswe, long samting ia, wokman blong mi, Edwod Patrij i no gat eskius; be hem i mas sakem sin mo bambae mi fogivim hem."
                },
                {
                    "number": 40,
                    "text": "Luk, yufala i ol smol pikinini mo yufala i no save tekem evri samting ia naoia; yufala i mas gro wetem gladhat mo wetem save blong trutok."
                },
                {
                    "number": 41,
                    "text": "No fraet, ol smol pikinini, from yufala i blong mi, mo mi bin winim wol ia, mo yufala i pat blong olgeta ia we Papa blong mi i bin givim long mi;"
                },
                {
                    "number": 42,
                    "text": "Mo i no gat wan long olgeta we Papa blong mi i bin givim long mi we bambae i lus."
                },
                {
                    "number": 43,
                    "text": "Mo Papa mo mi, mitufala i wan. Mi mi stap long Papa, mo Papa i stap long mi; mo hamas nao yufala i akseptem mi, yufala i stap long mi, mo mi stap long yufala."
                },
                {
                    "number": 44,
                    "text": "Taswe, mi stap long medel blong yufala, mo mi mi gudfala man blong lukaot long sipsip, mo ston blong Isrel. Hem we i bildimap hem antap long strong ston ia, bambae i neva foldaon."
                },
                {
                    "number": 45,
                    "text": "Mo dei ia i stap kam, we bambae yufala i harem voes blong mi mo luk mi, mo save se mi mi stap."
                },
                {
                    "number": 46,
                    "text": "From hemia, yufala i mas lukaot, blong yufala i rere. I olsem. Amen."
                }
            ]
        },
        "/study/scriptures/dc-testament/dc/51": {
            "uri": "/study/scriptures/dc-testament/dc/51",
            "title": "Doktrin mo Ol Kavenan 51",
            "data_type": "chapter",
            "chapter_name": "Seksen 51",
            "chapter_summary": [
                "1–8, Lod i jusum Edwod Patrij blong stretem fasin blong givim ol wok mo ol propeti; 9–12, Olgeta Sent oli mas mekem ol samting long ones fasin mo bambae oli kasem i semmak; 13–15, Oli mas gat wan stoahaos blong bisop mo oli mas oganaesem ol propeti folem loa blong Lod; 16–20, Ohaeo i mas stap olsem wan ples blong stap long hem blong sot taem nomo."
            ],
            "verses": [
                {
                    "number": 1,
                    "text": "Lisin gud long mi, Lod, God blong yufala i talem, mo bambae mi toktok long wokman blong mi, Edwod Patrij, mo givim ol daereksen long hem; from i mas nid se hem i kasem ol daereksen long olsem wanem blong oganaesem ol pipol ia."
                },
                {
                    "number": 2,
                    "text": "From i mas nid se oli mas oganaesem olgeta folem ol loa blong mi; sapos i no olsem, bambae mi katemaot olgeta."
                },
                {
                    "number": 3,
                    "text": "Taswe, wokman blong mi, Edwod Patrij, mo olgeta we hem i bin jusum olgeta, we mi mi glad tumas long olgeta, i mas givim long ol pipol ia, pat we i blong olgeta, evri man i folem famli blong hem, mo folem situesen blong hem mo ol samting we hem i wantem mo folem ol nid blong hem."
                },
                {
                    "number": 4,
                    "text": "Mo wokman blong mi, Edwod Patrij, taem bae hem i givim wan pat i go long wan man, i mas givim hem tu wan pepa we oli raetem, we i talem tru se hemia i pat blong hem, blong hem i holem pepa ia, mo tu, i holem raet ia mo pat ia insaed long jos, kasem taem we hem i brekem loa mo oli faenem hem se hem i nomo klin inaf, tru long voes blong jos, folem ol loa mo ol kavenan blong jos, blong hem i pat blong jos ia."
                },
                {
                    "number": 5,
                    "text": "Mo sapos hem i brekem ol loa, mo oli faenem hem se hem i no klin inaf blong stap pat blong jos ia, bambae hem i no gat paoa blong tekem pat ia we hem i bin konsekretem long bisop, blong givim long olgeta we oli pua mo oli stap long nid we oli blong jos blong mi; taswe, bambae hem i no holemtaet presen ia, be bae hem i save tekem nomo pat ia we oli givim long hem wetem wan pepa."
                },
                {
                    "number": 6,
                    "text": "Mo olsem ia nao, bambae oli mekem ol samting oli stap gud evriwan, folem ol loa blong kantri."
                },
                {
                    "number": 7,
                    "text": "Mo wanem we i blong ol pipol ia, bisop i mas givim long ol pipol ia folem loa."
                },
                {
                    "number": 8,
                    "text": "Mo mane ia we i stap blong ol pipol ia—oli mas jusum wan ripresentativ long ol pipol ia, blong hem i tekem mane ia blong i givim kaekae mo klos, folem wanem we pipol ia i wantem."
                },
                {
                    "number": 9,
                    "text": "Mo evri man i mas mekem samting wetem ones fasin, mo i semmak long medel blong pipol ia, mo i kasem i semmak, blong oli stap wan, olsem we mi bin komandem yufala."
                },
                {
                    "number": 10,
                    "text": "Mo wanem we i blong pipol ia, oli no mas tekemaot long olgeta mo givim i go long wan narafala jos."
                },
                {
                    "number": 11,
                    "text": "Taswe, sapos wan narafala jos i wantem kasem mane long jos ia, olgeta oli mas pembak long jos ia, bakegen, folem wanem we bae oli agri long hem;"
                },
                {
                    "number": 12,
                    "text": "Mo hemia, bambae oli mekem tru long bisop o long wan ripresentativ, we voes blong jos i mas jusum hem."
                },
                {
                    "number": 13,
                    "text": "Mo bakegen, bisop i mas jusum wan stoahaos blong jos ia; mo evri samting, tugeta, mane mo kaekae, we i moa long wanem we oli nidim blong lukluk long wanem we pipol ia i wantem, bae oli mas kipim i stap long han blong bisop."
                },
                {
                    "number": 14,
                    "text": "Mo hem i mas holemtaet sam blong hemwan i stap, from ol nid blong hem, mo from ol nid blong famli blong hem, from se bambae hem i wok blong mekem bisnis ia."
                },
                {
                    "number": 15,
                    "text": "Mo olsem ia nao, mi givim long pipol ia, wan spesel janis blong oganaesem olgetawan folem ol loa blong mi."
                },
                {
                    "number": 16,
                    "text": "Mo mi givim graon ia long olgeta blong wan smol taem, kasem taem we mi, Lod, bambae mi givim wan narafala samting long olgeta, mo komandem olgeta blong aot long ples i go;"
                },
                {
                    "number": 17,
                    "text": "Mo aoa mo dei ia, mi no givim long olgeta; taswe, olgeta oli mas mekem samting long graon ia olsem se bae oli stap ia blong plante yia, mo hemia bambae i kamaot blong gud blong olgeta."
                },
                {
                    "number": 18,
                    "text": "Luk, hemia bae i wan eksampol long yu, wokman blong mi, Edwod Patrij, blong yusum long ol narafala ples, long evri jos."
                },
                {
                    "number": 19,
                    "text": "Mo huia mi luk se hem i wan wokman we i fetful, i stret, mo i waes, bambae i kasem glad blong Lod blong hem, mo bambae i kasem laef we i no save finis."
                },
                {
                    "number": 20,
                    "text": "I tru, mi talem long yufala. Mi mi Jisas Kraes, we mi kam kwiktaem, long wan aoa we yufala i no tingting long hem. I olsem. Amen."
                }
            ]
        },
        "/study/scriptures/dc-testament/dc/52": {
            "uri": "/study/scriptures/dc-testament/dc/52",
            "title": "Doktrin mo Ol Kavenan 52",
            "data_type": "chapter",
            "chapter_name": "Seksen 52",
            "chapter_summary": [
                "1–2, Lod i talemaot se nekis konfrens bae i stap long Misuri; 3–8, Lod i jusum sam elda blong oli travel tugeta; 9–11, Ol elda oli mas tijim wanem we ol aposol mo ol profet oli bin raetem; 12–21, Olgeta we Spirit i givim laet long olgeta, oli givim ol frut blong pres mo waes; 22–44, Lod i jusum sam elda blong go aot blong prijim gospel taem oli stap travel i go long Misuri from konfrens."
            ],
            "verses": [
                {
                    "number": 1,
                    "text": "Luk, olsem ia nao Lod i talem long ol elda we hem i bin singaotem olgeta mo i bin jusum long ol las dei ia, tru long voes blong Spirit blong hem—"
                },
                {
                    "number": 2,
                    "text": "I stap talem: Mi, Lod, bambae mi mekem yufala i save wanem nao mi wantem se bae yufala i mekem stat long taem naoia i go kasem taem blong nekis konfrens, we bambae i mas stap long Misuri, long graon ia we bambae mi konsekretem i go long pipol blong mi, we oli wan haf blong laen blong Jekob, mo olgeta ia we oli gat raet blong kasem ol samting folem kavenan ia."
                },
                {
                    "number": 3,
                    "text": "Taswe, i tru mi talem long yufala, ol wokman blong mi, Josef Smit Junia, mo Sidni Rigdon, tufala i mas tekem rod blong tufala, stret afta we oli rere long ol samting, blong tufala i aot long hom blong tufala, mo wokbaot i go long graon blong Misuri."
                },
                {
                    "number": 4,
                    "text": "Mo hamas nao tufala i fetful long mi, bambae mi mekem tufala i save long wanem nao tufala i mas mekem;"
                },
                {
                    "number": 5,
                    "text": "Mo tu, folem hamas nao we tufala i fetful, bambae mi mekem tufala i save long graon ia we bae ol memba blong jos oli kasem, we oli gat raet long hem."
                },
                {
                    "number": 6,
                    "text": "Mo folem hamas nao we tufala i no fetful, bambae mi katemaot tufala, olsem we mi wantem, olsem we mi luk se i gud."
                },
                {
                    "number": 7,
                    "text": "Mo bakegen, i tru mi talem long yufala, wokman blong mi, Liman Waet mo wokman blong mi, Jon Koril, tufala i mas tekem rod blong tufala kwiktaem;"
                },
                {
                    "number": 8,
                    "text": "Mo tu, wokman blong mi, Jon Medok, mo wokman blong mi, Haeram Smit, tufala i tekem rod blong tufala long semfala ples tru long rod we i pas long Ditroe."
                },
                {
                    "number": 9,
                    "text": "Mo tufala i mas aot long ples ia, mo stap prijim toktok folem rod, mo oli no talem wan narafala samting moa be wanem nomo we ol profet mo ol aposol oli bin raetem, mo wanem we Spirit blong Givhan i tijim olgeta tru long prea blong fet."
                },
                {
                    "number": 10,
                    "text": "Oli mas wokbaot tutu, mo olsem ia nao, oli mas prij folem rod long evri kongregesen, mo mekem baptaes long wota, mo mekem fasin blong putum han antap long hed long saedsaed blong wota we oli baptaes long hem."
                },
                {
                    "number": 11,
                    "text": "Olsem ia nao, Lod i talem, bambae mi no tekem tumas taem blong mekem wok blong mi long stret mo gud fasin, from ol dei oli stap kam we bambae mi sendem jajmen blong mi blong win."
                },
                {
                    "number": 12,
                    "text": "Mo wokman blong mi, Liman Waet i mas lukaot, from Setan i wantem blong seksekem hem blong karemaot ol doti long hem olsem oli sevsevemaot klinim doti blong skin blong wit."
                },
                {
                    "number": 13,
                    "text": "Mo luk, hem we i fetful, bambae mi mekem hem i man blong rul ova long plante samting."
                },
                {
                    "number": 14,
                    "text": "Mo bakegen, bambae mi givim yufala wan rod blong folem long saed blong evri samting, blong mekem se Setan i no trikim yufala; from Setan i stap olbaot long graon, mo hem i stap go, i stap trikim ol nesen—"
                },
                {
                    "number": 15,
                    "text": "Taswe, hem we i prea, we spirit blong hem i wantem sakem sin, hem, mi akseptem sapos hem i obei long ol odinens blong mi."
                },
                {
                    "number": 16,
                    "text": "Hem we i toktok, we spirit blong hem i wantem sakem sin, we lanwis blong hem i sofsof mo i leftemap tingting, hem, hem i kam long God sapos hem i obei long ol odinens blong mi."
                },
                {
                    "number": 17,
                    "text": "Mo bakegen, hem we i seksek anda long paoa blong mi, bambae mi mekem hem i kam strong, mo bambae hem i givim ol frut blong pres mo waes, folem ol revelesen mo ol trutok we mi bin givim long yufala."
                },
                {
                    "number": 18,
                    "text": "Mo bakegen, folem eksampol ia, hem we Setan i winim hem mo i no givim frut, hem i no kam long mi."
                },
                {
                    "number": 19,
                    "text": "Taswe, tru long rod ia, bambae yufala i save ol spirit long evri situesen anda long evri heven."
                },
                {
                    "number": 20,
                    "text": "Mo ol dei oli kam; folem fet blong ol man, bambae mi lukluk long olgeta."
                },
                {
                    "number": 21,
                    "text": "Luk, komanmen ia, mi givim long evri elda we mi bin jusum olgeta."
                },
                {
                    "number": 22,
                    "text": "Mo bakegen, i tru mi talem long yufala, wokman blong mi, Tomas B. Mars mo wokman blong mi, Esra Teire, tufala i mas tekem rod blong tufala tu, mo stap prijim toktok folem rod long semfala graon ia."
                },
                {
                    "number": 23,
                    "text": "Mo bakegen, wokman blong mi Aesak Morli, mo wokman blong mi, Esra But, tufala i mas tekem rod blong tufala, mo tu, stap prijim toktok folem rod long semfala graon ia."
                },
                {
                    "number": 24,
                    "text": "Mo bakegen, ol wokman blong mi, Edwod Patrij mo Martin Haris, tufala i mas tekem rod blong tufala wetem ol wokman blong mi, Sidni Rigdon mo Josef Smit Junia."
                },
                {
                    "number": 25,
                    "text": "Ol wokman blong mi, Deved Witma mo Harvi Witlok tu, tufala i mas tekem rod blong tufala, mo prij folem rod long semfala graon ia."
                },
                {
                    "number": 26,
                    "text": "Mo ol wokman blong mi, Parli P. Prat mo Orson Prat, tufala i mas tekem rod blong tufala, mo prij folem rod long semfala graon ia tu."
                },
                {
                    "number": 27,
                    "text": "Mo tu, ol wokman blong mi, Solomon Hankok mo Simeon Kata, tufala i mas tekem rod blong tufala long semfala graon ia, mo stap prij folem rod."
                },
                {
                    "number": 28,
                    "text": "Ol wokman blong mi, Edson Fula mo Jekob Skot, tufala tu i mas tekem rod blong tufala."
                },
                {
                    "number": 29,
                    "text": "Ol wokman blong mi, Livae W. Hankok mo Sebedi Koltrin, tufala tu i mas tekem rod blong tufala."
                },
                {
                    "number": 30,
                    "text": "Ol wokman blong mi, Renols Kahun mo Samuel H. Smit, tufala tu i mas tekem rod blong tufala."
                },
                {
                    "number": 31,
                    "text": "Ol wokman blong mi Wila Bolwin mo Wiliam Kata, tufala tu i mas tekem rod blong tufala."
                },
                {
                    "number": 32,
                    "text": "Mo ol wokman blong mi, Niuwel Naet mo Sela J. Grifin, oli mas odenem tufala, mo tufala tu, i mas tekem rod blong tufala."
                },
                {
                    "number": 33,
                    "text": "Yes, i tru mi talem long yufala, evriwan ia oli mas tekem rod blong olgeta i go long wan ples nomo, folem ol defren rod blong olgeta, mo wan man bambae i no mas bildimap hem antap long fandesen blong narawan, mo bambae i no mas wokbaot folem semfala rod we wan narafalawan i folem."
                },
                {
                    "number": 34,
                    "text": "Hem we i fetful, hem ia bambae mi holemtaet hem mo blesem hem wetem plante frut."
                },
                {
                    "number": 35,
                    "text": "Mo bakegen, mi talem long yufala, ol wokman blong mi, Josef Wekfil mo Solomon Hamfri, tufala i mas tekem rod blong tufala i go long ol graon long Is;"
                },
                {
                    "number": 36,
                    "text": "Mo tufala i mas wok wetem ol famli blong tufala, mo talemaot ol samting ia nomo we ol profet mo ol aposol oli talem, hemia we tufala i bin luk mo harem, mo biliv strong se oli tru, blong mekem se ol profesi oli kamtru."
                },
                {
                    "number": 37,
                    "text": "From we hem i bin brekem loa, oli mas tekemaot wanem we oli bin givim long Heman Baset, mo putum antap long hed blong Saemonds Raeda."
                },
                {
                    "number": 38,
                    "text": "Mo bakegen, i tru mi talem long yufala, oli mas odenem Jared Kata i kam wan pris, mo tu, oli mas odenem Joj Jemes i kam wan pris."
                },
                {
                    "number": 39,
                    "text": "Mo ol narafala elda we oli stap, oli mas luklukaotem gud ol kongregesen blong jos, mo talemaot toktok ia long ol ples raonabaot long olgeta; mo oli mas wok wetem han blong olgetawan nomo, blong mekem se oli no mekem fasin blong presem ol aedol o blong gat ol fasin nogud."
                },
                {
                    "number": 40,
                    "text": "Mo long evri samting, tingbaot olgeta we oli pua mo oli stap long nid, olgeta we oli sik mo olgeta we oli gat hadtaem, from we hem we i no mekem samting ia, hem, hem i no disaepol blong mi."
                },
                {
                    "number": 41,
                    "text": "Mo bakegen, ol wokman blong mi, Josef Smit Junia, mo Sidni Rigdon mo Edwod Patrij oli mas tekem wetem olgeta wan rekomen we i kam long jos. Mo tu, oli mas kasem wan i stap blong wokman blong mi, Oliva Kaodri."
                },
                {
                    "number": 42,
                    "text": "Mo olsem ia nao, olsem we mi bin talem, sapos yufala i fetful, bae yufala i kam wan ples tugeta blong stap glad long graon blong Misuri, we i graon we laen blong yufala i gat raet long hem, we naoia, i graon blong ol enemi blong yufala."
                },
                {
                    "number": 43,
                    "text": "Be luk, mi, Lod, bambae mi bildim kwiktaem taon ia long stret taem; mo olsem wan hat blong king, bambae mi putum glad mo filing blong glad antap long hed blong hem we i fetful."
                },
                {
                    "number": 44,
                    "text": "Luk, mi mi Jisas Kraes, Pikinini blong God, mo bambae mi leftemap olgeta long las dei. I olsem. Amen."
                }
            ]
        },
        "/study/scriptures/dc-testament/dc/53": {
            "uri": "/study/scriptures/dc-testament/dc/53",
            "title": "Doktrin mo Ol Kavenan 53",
            "data_type": "chapter",
            "chapter_name": "Seksen 53",
            "chapter_summary": [
                "1–3, Koling mo diuti blong Sidni Gilbet insaed long Jos i blong oli odenem hem i kam elda; 4–7, Hem i mas givim seves tu olsem wan we i ripresentem bisop."
            ],
            "verses": [
                {
                    "number": 1,
                    "text": "Luk, mi talem long yu, wokman blong mi, Sidni Gilbet, se mi bin harem ol prea blong yu; mo yu bin prea long mi se bambae yu kam blong save ol wok ia, we i kam long Lod, God blong yu, long saed blong koling mo diuti blong yu insaed long jos, we mi, Lod, mi bin setemap long ol las dei ia."
                },
                {
                    "number": 2,
                    "text": "Luk, mi, Lod, we oli bin nilim mi long kros from ol sin blong wol ia, mi givim wan komanmen long yu, se bae yu livim ol samting blong wol ia fogud."
                },
                {
                    "number": 3,
                    "text": "Tekem long yu, odinesen ia we i kam long mi, we i hemia blong wan elda, blong prijim fet mo fasin blong sakem sin mo fasin blong kam klin aot long ol sin, folem ol toktok blong mi, mo folem fasin blong kasem Tabu Spirit tru long fasin blong putum han antap long hed blong man;"
                },
                {
                    "number": 4,
                    "text": "Mo tu, blong yu stap ripresentem jos ia long ples we bisop i jusum, folem ol komanmen we bambae mi givim afta."
                },
                {
                    "number": 5,
                    "text": "Mo bakegen, i tru mi talem long yu, bambae yu mas tekem rod ia blong yu wetem ol wokman blong mi, Josef Smit Junia, mo Sidni Rigdon."
                },
                {
                    "number": 6,
                    "text": "Luk, olgeta ia oli ol fas odinens we bambae yu kasem; mo ol narafalawan we oli stap, bambae mi mekem yu save long olgeta long wan taem we bambae i kam yet, folem ol wok blong yu long plantesen blong mi."
                },
                {
                    "number": 7,
                    "text": "Mo bakegen, mi wantem se bambae yu lanem se, hem we i stap strong kasem en, hem nomo bambae mi sevem. I olsem. Amen."
                }
            ]
        },
        "/study/scriptures/dc-testament/dc/54": {
            "uri": "/study/scriptures/dc-testament/dc/54",
            "title": "Doktrin mo Ol Kavenan 54",
            "data_type": "chapter",
            "chapter_name": "Seksen 54",
            "chapter_summary": [
                "1–6, Olgeta Sent oli mas gohed blong obei long kavenan blong gospel blong kasem sore; 7–10, Oli mas gat fasin blong save wet longtaem long taem blong hadtaem."
            ],
            "verses": [
                {
                    "number": 1,
                    "text": "Luk, olsem ia nao Lod i talem, hem we i Alfa mo Omega, stat mo en, mo tu, hem we oli bin nilim hem long kros from ol sin blong wol—"
                },
                {
                    "number": 2,
                    "text": "Luk, i tru, i tru, mi talem long yu, wokman blong mi, Niuwel Naet, bae yu mas stanap strong long ofis we mi bin putum yu long hem."
                },
                {
                    "number": 3,
                    "text": "Mo sapos ol brata blong yu oli wantem ronwe long ol enemi blong olgeta, oli mas sakem evri sin blong olgeta, mo oli mas kam blong rili putum tingting blong olgeta i stap daon long fes blong mi, mo oli rili mas sakem sin."
                },
                {
                    "number": 4,
                    "text": "Mo from we kavenan we oli bin mekem wetem mi, oli bin brekem, i minim se, hem i nomo laef mo i nomo wok."
                },
                {
                    "number": 5,
                    "text": "Mo sore tumas long hem we i mekem rong ia, from bae i moa gud long hem se oli draonem hem long dip ples long solwota."
                },
                {
                    "number": 6,
                    "text": "Be mi blesem olgeta we oli bin kipim kavenan mo obei komanmen ia, from we bae oli kasem sore."
                },
                {
                    "number": 7,
                    "text": "Taswe, yufala i go naoia mo yufala i ronwe long graon ia, nogud ol enemi blong yufala oli foldaon long yufala; mo tekem rod blong yufala, mo jusum huia bae i kam lida blong yufala, mo i pem ol samting blong yufala."
                },
                {
                    "number": 8,
                    "text": "Mo olsem ia nao bae yufala i tekem rod blong yufala i go long ol eria long Wes, i go kasem graon blong Misuri, kasem ol boda blong Ol Man blong Leman."
                },
                {
                    "number": 9,
                    "text": "Mo afta we yufala i finis long rod blong yufala, luk, mi talem long yufala, yufala i mas gat wan laef we i sapotem wanwan long yufala, kasem taem we mi mekem wan ples i rere blong yufala."
                },
                {
                    "number": 10,
                    "text": "Mo bakegen, yufala i mas gat fasin blong wet longtaem long hadtaem kasem taem we mi kam; mo luk, mi kam kwiktaem, mo praes blong mi we bae mi givim i stap wetem mi, mo olgeta we oli bin lukaotem mi fastaem, bambae sol blong olgeta i spel. I olsem. Amen."
                }
            ]
        },
        "/study/scriptures/dc-testament/dc/55": {
            "uri": "/study/scriptures/dc-testament/dc/55",
            "title": "Doktrin mo Ol Kavenan 55",
            "data_type": "chapter",
            "chapter_name": "Seksen 55",
            "chapter_summary": [
                "1–3, Lod i singaotem mo jusum Wiliam W. Felps blong i baptaes, blong oli odenem hem i kam wan elda, mo blong hem i go prijim gospel; 4, Mo tu, blong hem i raetem ol buk blong ol pikinini we oli stap long ol skul blong Jos; 5–6, Hem i mas go kasem Misuri, we bae i stap olsem wan ples blong hem i mekem ol wok blong hem."
            ],
            "verses": [
                {
                    "number": 1,
                    "text": "Luk, olsem ia nao Lod i talem long yu, wokman blong mi, Wiliam, yes, mi we mi Lod blong ful wol, mi singaotem mo jusum yu; mo afta we yu kasem baptaes long wota, we sapos yu mekem wetem wan ae we i lukluk nomo long glori blong mi, bambae yu kam klin aot long ol sin blong yu mo bambae yu kasem Tabu Spirit tru long fasin blong putum han antap long hed;"
                },
                {
                    "number": 2,
                    "text": "Mo afta, tru long han blong wokman blong mi, Josef Smit Junia, bambae oli odenem yu i kam wan elda blong Jos ia, blong prijim fasin blong sakem sin mo fasin blong kam klin aot long ol sin tru long rod blong baptaes long nem blong Jisas Kraes, Pikinini blong God we i laef."
                },
                {
                    "number": 3,
                    "text": "Mo long huia nao we bambae yu putum han blong yu antap long hed blong olgeta, sapos oli wantem sakem sin long fes blong mi, bambae yu gat paoa blong givim Tabu Spirit."
                },
                {
                    "number": 4,
                    "text": "Mo bakegen, bae oli odenem yu blong yu givhan long wokman blong mi, Oliva Kaodri, blong mekem wok blong printim buk, mo blong jusum mo raetem ol buk blong ol skul blong jos ia, blong mekem se ol smol pikinini tu oli save kasem instraksen long fes blong mi, olsem we mi glad long hem."
                },
                {
                    "number": 5,
                    "text": "Mo bakegen, i tru, mi talem long yu, from stamba tingting ia nao bae yu tekem rod blong yu wetem ol wokman blong mi Josef Smit Junia, mo Sidni Rigdon, blong yu save stanap long graon we yu gat raet long hem blong mekem wok ia."
                },
                {
                    "number": 6,
                    "text": "Mo bakegen, wokman blong mi Josef Ko, i mas tekem rod blong hem tu wetem olgeta. Ol narafala samting we oli stap, bambae mi mekem yu save long olgeta afta, olsem we mi wantem. Amen."
                }
            ]
        },
        "/study/scriptures/dc-testament/dc/56": {
            "uri": "/study/scriptures/dc-testament/dc/56",
            "title": "Doktrin mo Ol Kavenan 56",
            "data_type": "chapter",
            "chapter_name": "Seksen 56",
            "chapter_summary": [
                "1–2, Olgeta Sent oli mas karem kros blong olgeta mo folem Lod blong mekem se Lod i sevem olgeta; 3–13, Lod i givim komanmen mo i tekembak, mo olgeta we oli no obei, Lod i sakemaot olgeta; 14–17, Sore tumas long olgeta we oli rij we bambae oli no helpem olgeta we oli pua, mo sore tumas long olgeta we oli pua we hat blong olgeta i no harem nogud long sin; 18–20, Lod i blesem olgeta we oli pua we oli klin evriwan insaed long hat blong olgeta, from we bambae oli kasem wol ia."
            ],
            "verses": [
                {
                    "number": 1,
                    "text": "Lisin gud, O yufala ol pipol we yufala i tekem nem blong mi, Lod God blong yufala i talem; from luk, kros blong mi i girap agensem olgeta we oli stap agens, mo bambae oli luksave han blong mi mo kros blong mi, long dei we bae mi kam mo long dei blong bigfala nogud kros blong mi long ol kantri ia."
                },
                {
                    "number": 2,
                    "text": "Mo hem we bae i no karem kros blong hem mo i no folem mi, mo i no stap obei long ol komanmen blong mi, hem ia, bambae mi no sevem hem."
                },
                {
                    "number": 3,
                    "text": "Luk, mi, Lod, mi komandem; mo hem we bae i no obei, bambae mi katemaot hem long stret taem blong mi, afta we mi bin givim komanmen mo man i brekem komanmen ia."
                },
                {
                    "number": 4,
                    "text": "Taswe, mi, Lod, mi givim komanmen mo mi tekembak, olsem we mi luk se i gud; mo evri samting ia, bambae i foldaon antap long ol hed blong olgeta we oli stap agens blong oli ansa long hem, Lod i talem."
                },
                {
                    "number": 5,
                    "text": "Taswe, mi tekembak komanmen ia we mi bin givim long ol wokman blong mi, Tomas B. Mars mo Esra Teire, mo mi givim wan niu komanmen long wokman blong mi Tomas, se bambae hem i mas statem rod blong hem kwiktaem i go long graon blong Misuri, mo wokman blong mi, Sela J. Grifin bae i go wetem hem."
                },
                {
                    "number": 6,
                    "text": "From luk, mi tekembak komanmen ia we mi bin givim long ol wokman blong mi Sela J. Grifin mo Niuwel Naet, from we ol pipol blong mi oli stronghed, we oli stap long Tompson, mo from fasin blong olgeta blong go agens."
                },
                {
                    "number": 7,
                    "text": "Taswe, wokman blong mi, Niuwel Naet i mas stap wetem olgeta; mo hamas we oli wantem go, oli save go, we oli wantem blong sakem sin long fes blong mi, mo bae hem i lidim olgeta i go long graon ia we mi bin givim."
                },
                {
                    "number": 8,
                    "text": "Mo bakegen, i tru mi talem long yufala, se wokman blong mi, Esra Teire, i mas sakem sin blong hem blong gat fasin blong hae tingting, mo fasin blong hem blong stap selfis, mo hem i mas obei long fas komanmen ia we mi bin givim long hem long saed blong ples ia we hem i stap laef long hem naoia."
                },
                {
                    "number": 9,
                    "text": "Mo sapos bae hem i mekem hemia, from we bae oli no mas splitim graon, bae mi jusum hem yet blong go long graon blong Misuri;"
                },
                {
                    "number": 10,
                    "text": "Sapos no, bae hem i mas kasem mane we hem i bin pem, mo bae hem i mas aot long ples ia, mo bae mi mas katemaot hem long jos blong mi, Lod, God blong ol pipol i talem;"
                },
                {
                    "number": 11,
                    "text": "Mo nating we ol heven mo wol bae oli lus, be ol toktok ia bambae oli no save lus, be bambae oli kamtru."
                },
                {
                    "number": 12,
                    "text": "Mo sapos wokman blong mi, Josef Smit Junia, i nidim blong mas pem mane ia, luk, mi Lod, bambae mi pem long hem bakegen long graon blong Misuri, blong mekem se olgeta we bae hem i kasem samting long olgeta, bae oli save kasem praes blong olgeta bakegen folem wanem we oli stap mekem;"
                },
                {
                    "number": 13,
                    "text": "From we, folem wanem we oli mekem bambae oli kasem folem, olsem blong kasem ol graon we oli gat raet long hem."
                },
                {
                    "number": 14,
                    "text": "Luk, olsem ia nao Lod i talem long ol pipol blong mi—yufala i gat plante samting blong mekem mo blong yufala i sakem sin from; from luk, ol sin blong yufala oli kam kasem mi, mo mi no fogivim olgeta, from we yufala i stap lukaot blong stap givim kaonsel long wanwan long yufala folem tingting blong yufalawan nomo."
                },
                {
                    "number": 15,
                    "text": "Mo hat blong yufala i no glad nating. Mo yufala i no obei long trutok, be yufala i stap glad long fasin we i no stret mo i no gud."
                },
                {
                    "number": 16,
                    "text": "!Mo sore tumas long yufala ol rijman, we yufala i no stap givim samting blong yufala long ol pua, from ol rij samting blong yufala bae i kakae sol blong yufala; mo hemia bae i kraekrae blong yufala long dei we bae mi kam, mo long dei blong jajmen, mo long dei blong kros: Taem blong pikimap kaekae i pas finis, drae taem i finis, mo Lod i no sevem sol blong mi!"
                },
                {
                    "number": 17,
                    "text": "!Sore tumas long yufala, ol puaman, we hat blong yufala i no fulap wetem sore, we spirit blong yufala i no wantem sakem sin, mo bel blong yufala i no fulap, mo han blong yufala i no stop blong stap karem ol samting blong ol narafala man, we ae blong yufala i fulap long griri, mo we yufala i no stap wok wetem han blong yufalawan!"
                },
                {
                    "number": 18,
                    "text": "Be mi blesem olgeta pua we hat blong olgeta i klin evriwan, we hat blong olgeta i fulap wetem sore, mo spirit blong olgeta oli wantem sakem sin, from we bambae oli luk kingdom blong God i kam wetem paoa mo bigfala glori blong sevem olgeta; from evri samting we i fatfat long wol ia, bambae i blong olgeta."
                },
                {
                    "number": 19,
                    "text": "From luk, Lod bae i kam, mo praes we bae hem i givim i stap wetem hem, mo bambae hem i givim praes long evri man, mo olgeta pua bambae oli glad;"
                },
                {
                    "number": 20,
                    "text": "Mo ol jeneresen blong olgeta bambae oli kasem wol, stat long wan jeneresen i go long nara jeneresen, blong oltaem mo oltaem. Mo naoia, toktok blong mi long yufala i finis long ples ia. I olsem. Amen."
                }
            ]
        },
        "/study/scriptures/dc-testament/dc/57": {
            "uri": "/study/scriptures/dc-testament/dc/57",
            "title": "Doktrin mo Ol Kavenan 57",
            "data_type": "chapter",
            "chapter_name": "Seksen 57",
            "chapter_summary": [
                "1–3, Indipendens, Misuri, i ples blong Siti blong Saeon, mo tempol; 4–7, Olgeta Sent oli mas pem ol graon mo kasem wanem we oli gat raet long hem long eria ia; 8–16, Sidni Gilbet i mas setemap wan stoa, Wiliam W. Felps i mas stap olsem wan man blong printim buk, mo Oliva Kaodri i mas editim ol buk blong pablisim."
            ],
            "verses": [
                {
                    "number": 1,
                    "text": "Lisin gud, O yufala, ol elda blong jos blong mi, Lod God blong yufala i talem, we yufala i bin kam wanples tugeta, folem ol komanmen blong mi, long graon ia, we i graon blong Misuri, we i graon we mi bin jusum mo konsekretem blong olgeta sent oli kam tugeta wanples long hem."
                },
                {
                    "number": 2,
                    "text": "Taswe, hemia i graon blong promes, mo i ples blong siti blong Saeon."
                },
                {
                    "number": 3,
                    "text": "Mo olsem ia nao, Lod God blong yufala i talem, sapos yufala i wantem kasem waes toktok, hemia i waes toktok. Luk, ples ia we oli singaotem naoia Indipendens, i ples we i stap long senta; mo wan ples blong tempol i stap long Wes saed, long wan pat blong graon we i no stap longwe long kothaos."
                },
                {
                    "number": 4,
                    "text": "Taswe, hem i waes tingting blong mi se graon ia, bambae olgeta sent oli mas pemaot, mo tu, evri pat blong graon we i stap long Wes saed, i go kasem laen we i ron i seperetem Ol Jiu mo Ol Jentael;"
                },
                {
                    "number": 5,
                    "text": "Mo tu, evri pat blong graon we i stap long boda we gras i gro raon long hem, folem hamas we ol disaepol blong mi oli save pem ol graon ia. Luk, hemia i waes toktok, blong oli save kasem graon ia blong yufala i gat raet long hem blong taem we i no gat en."
                },
                {
                    "number": 6,
                    "text": "Mo wokman blong mi, Sidni Gilbet i mas stanap long ofis we mi bin putum hem long hem, blong hem i kasem ol mane, blong hem i wan ripresentativ long jos, blong pem graon long evri eria raonabaot, folem hamas we oli save mekem folem stret mo gud fasin, mo olsem we waes tingting i lidim hem."
                },
                {
                    "number": 7,
                    "text": "Mo wokman blong mi, Edwod Patrij i mas stanap long ofis we mi bin putum hem long hem, mo i serem, long olgeta sent, wanem we oli gat raet long hem, olsem we mi bin komandem; mo tu, blong olgeta we hem i bin putum olgeta blong oli helpem hem."
                },
                {
                    "number": 8,
                    "text": "Mo bakegen, i tru mi talem long yufala, wokman blong mi Sidni Gilbet i mas setemap hemwan long ples ia, mo i setemap wan stoa, blong hem i save salem ol samting be i no folem ol kruked rod, blong hem i save kasem mane blong pem ol graon blong gud blong olgeta Sent, mo blong hem i save kasem ol narafala samting we ol disaepol oli nidim blong setemap olgeta long ples we oli gat raet long hem."
                },
                {
                    "number": 9,
                    "text": "Mo tu, wokman blong mi, Sidni Gilbet i mas kasem wan laesens—luk, hemia i waes toktok, mo huia bae i ridim, bambae i mas andastanem—blong hem i save sendem ol samting tu long ol pipol, tru long huia we hem i wantem, we oli ol klak we bambae hem i pem olgeta blong wok blong hem;"
                },
                {
                    "number": 10,
                    "text": "Mo olsem ia, bambae hem i lukluk long ol sent blong mi, blong oli save prijim gospel blong mi long olgeta we oli sidaon long tudak mo long eria ia mo long sado blong ded."
                },
                {
                    "number": 11,
                    "text": "Mo bakegen, i tru mi talem long yufala, wokman blong mi, Wiliam W. Felps i mas setemap hem long ples ia, mo oli mas setemap hem olsem wan man blong printim buk blong jos."
                },
                {
                    "number": 12,
                    "text": "Mo luk gud, sapos wol i akseptem ol raeting ia—luk, hemia i waes toktok—hem i mas kasem wanem hem i save kasem long stret mo gud fasin, blong gud blong olgeta sent."
                },
                {
                    "number": 13,
                    "text": "Mo wokman blong mi, Oliva Kaodri i mas givhan long hem, olsem we mi bin komandem hem, long eni ples we bae mi putum hem long hem, blong hem i mekem kopi, mo blong hem i stretem, mo blong hem i jusum ol raeting, blong evri samting i stret long fes blong mi, olsem we Spirit bae i pruvum tru long hem."
                },
                {
                    "number": 14,
                    "text": "Mo olsem ia nao, olgeta we mi bin tokbaot finis, oli mas setemap olgeta long graon blong Saeon, kwiktaem olsem we oli save mekem, wetem ol famli blong olgeta, blong mekem olgeta samting ia olsem we mi bin talem."
                },
                {
                    "number": 15,
                    "text": "Mo naoia, long saed blong kam tugeta—bisop mo ripresentativ i mas mekem ol samting oli rere blong olgeta famli ia we oli bin kasem komanmen blong kam long graon ia, kwiktaem olsem we oli save mekem, mo setemap olgeta long ples we oli gat raet long hem."
                },
                {
                    "number": 16,
                    "text": "Mo long saed blong ol narafala elda mo ol narafala memba we oli stap, bambae mi givim moa toksave long wanem blong mekem afta. I olsem. Amen."
                }
            ]
        },
        "/study/scriptures/dc-testament/dc/58": {
            "uri": "/study/scriptures/dc-testament/dc/58",
            "title": "Doktrin mo Ol Kavenan 58",
            "data_type": "chapter",
            "chapter_name": "Seksen 58",
            "chapter_summary": [
                "1–5, Olgeta we oli stap strong long hadtaem bae oli kasem glori antap long hed blong olgeta; 6–12, Olgeta Sent oli mas rere from mared blong Smol Sipsip mo from kaekae blong Lod; 13–18, Ol bisop oli ol jaj long Isrel; 19–23, Olgeta Sent oli mas obei long olgeta loa blong kantri; 24–29, Ol man oli mas yusum fridom blong olgeta blong mekem joes blong mekem gud; 30–33, Lod i givim komanmen mo i tekembak; 34–43, Blong sakem sin, ol man oli mas talemaot ol sin blong olgeta mo livim ol sin ia fogud; 44–58, Olgeta Sent oli mas pem graon we bae i blong laen blong olgeta mo kam wanples long Misuri; 59–65, Oli mas prijim gospel long evri man."
            ],
            "verses": [
                {
                    "number": 1,
                    "text": "Lisin gud, O yufala, ol elda blong jos blong mi, mo harem gud ol toktok blong mi, mo lanem samting aot long mi abaot wanem nao mi wantem long yufala, mo tu, wanem mi wantem long saed blong graon ia we mi bin sendem yufala long hem."
                },
                {
                    "number": 2,
                    "text": "From, i tru mi talem long yufala, mi blesem man we i stap obei long ol komanmen blong mi, long laef ia o long ded; mo man we i stap fetful long hadtaem, praes blong hem i bigwan moa insaed long kingdom blong heven."
                },
                {
                    "number": 3,
                    "text": "Yufala i no save luk wetem ae blong yufala nomo, long taem naoia, plan ia blong God blong yufala, abaot ol samting we bae oli hapen naoia i go, mo glori we bae i kam afta plante hadtaem."
                },
                {
                    "number": 4,
                    "text": "From afta plante hadtaem, ol blesing oli kam. Taswe, dei bae i kam we bae yufala i kasem bigfala glori antap long hed blong yufala; aoa ia i no kam yet, be i kam kolosap nao."
                },
                {
                    "number": 5,
                    "text": "Tingbaot olgeta samting ia we mi talem fastaem long yufala, blong yufala i save putum stret long hat blong yufala, mo blong yufala i kasem wanem we bae i kam afta."
                },
                {
                    "number": 6,
                    "text": "Luk, i tru mi talem long yufala, from hemia nao mi bin sendem yufala—blong yufala i save obei, mo blong yufala i save mekem rere hat blong yufala blong talemaot testemoni blong yufala abaot ol samting we bambae oli kam;"
                },
                {
                    "number": 7,
                    "text": "Mo tu, blong yufala i kasem ona blong putum fandesen, mo blong talemaot abaot graon we bae Saeon blong God bae i stanap long hem."
                },
                {
                    "number": 8,
                    "text": "Mo tu, blong oli rere long wan bigfala lafet blong ol pua wetem ol nambawan kaekae; yes, wan bigfala lafet wetem ol nambawan kaekae, wetem olfala waen we oli klinim gud, blong wol bae i save se ol toktok we oli kamaot long maot blong olgeta profet bambae oli mas kamtru."
                },
                {
                    "number": 9,
                    "text": "Yes, wan kaekae blong haos blong Lod, we oli rere gud long hem, we bae evri kantri i kasem invitesen blong kam long hem."
                },
                {
                    "number": 10,
                    "text": "Faswan, olgeta we oli rij mo olgeta we oli skul, olgeta we oli waes mo olgeta we oli gat moa gud laef;"
                },
                {
                    "number": 11,
                    "text": "Mo afta long hemia, dei blong paoa blong mi bae i kam; nao bae olgeta we oli pua, olgeta we oli no save wokbaot, olgeta we oli no save lukluk, mo olgeta we sora blong olgeta i fas, bambae oli kam long mared blong Smol Sipsip, mo bae oli tekem mo kakae long sapa blong Lod, we oli bin rere long hem from bigfala dei ia we bae i kam."
                },
                {
                    "number": 12,
                    "text": "Luk, Mi, Lod, mi bin talem ol toktok ia."
                },
                {
                    "number": 13,
                    "text": "Mo tu, blong testemoni ia i kamaot long Saeon i go, yes, i kamaot long ples blong taon ia we God i givim long laen blong yufala—"
                },
                {
                    "number": 14,
                    "text": "Yes, from olgeta samting ia, mi bin sendem yufala long ples ia, mo mi bin jusum wokman blong mi, Edwod Patrij, mo mi bin givim long hem, misin ia we hem i gat blong mekem long graon ia."
                },
                {
                    "number": 15,
                    "text": "Be sapos hem i no sakem ol sin blong hem, we i sin blong no biliv mo gat blaen hat, bae hem i mas lukaot, sapos no, bambae hem i foldaon."
                },
                {
                    "number": 16,
                    "text": "Luk, hem i bin kasem misin blong hem, mo bae hem i no save kasem bakegen."
                },
                {
                    "number": 17,
                    "text": "Mo huia i kasem misin ia, i kasem wok blong stap olsem wan jaj long Isrel, semmak olsem we i bin hapen longtaem bifo, blong hem i serem ol graon we God i givim long laen blong ol pikinini blong hem;"
                },
                {
                    "number": 18,
                    "text": "Mo blong hem i jajem ol pipol blong hem tru long testemoni blong olgeta we oli stret, wetem help blong ol kaonsela blong hem, folem ol loa blong kingdom we ol profet blong God oli givim."
                },
                {
                    "number": 19,
                    "text": "From, i tru, mi talem long yufala, oli mas holem loa blong mi long graon ia."
                },
                {
                    "number": 20,
                    "text": "Man i no mas ting se hem i man blong rul; be God i mas rul ova long hem we i stap jaj, folem wanem we hemwan i wantem, o, long narafala toktok, God i mas rul ova long hem we i givim kaonsel o i sidaon long jea blong jaj."
                },
                {
                    "number": 21,
                    "text": "Man i no mas brekem ol loa blong kantri, from hem we i holem ol loa blong God i no nid blong brekem ol loa blong kantri."
                },
                {
                    "number": 22,
                    "text": "Taswe, yufala i mas folem rul blong gavman we i stap, kasem taem we bae Kraes i rul we hem nao i gat raet blong rul, mo i winim evri enemi mo i wokbaot antap long olgeta."
                },
                {
                    "number": 23,
                    "text": "Luk, olgeta loa we yufala i bin kasem long han blong mi oli ol loa blong jos, mo folem tingting ia, yufala i mas givimaot olgeta. Luk, hemia i waes toktok."
                },
                {
                    "number": 24,
                    "text": "Mo naoia, olsem we mi talem long saed blong wokman blong mi Edwod Patrij, graon ia i graon blong ples we bae hem i laef long hem, mo tu, blong olgeta we hem i bin jusum olsem ol kaonsela blong hem; mo tu, i ples blong man we mi bin jusum blong kipim stoahaos blong mi, bae i laef long hem;"
                },
                {
                    "number": 25,
                    "text": "Taswe, olgeta oli mas tekem ol famli blong olgeta oli kam long graon ia, folem wanem we bae oli tokbaot bitwin olgeta, mo tu, wetem mi."
                },
                {
                    "number": 26,
                    "text": "From luk, hem i no stret blong mi talemaot evri samting blong mekem; from hem we mi mas fosem hem long evri samting, hem i wan les man mo i no wan waes wokman; taswe, hem i no save kasem wan praes."
                },
                {
                    "number": 27,
                    "text": "I tru mi talem, ol man oli mas wok wetem strong tingting long wan gud wok, mo mekem plante samting long tingting blong olgetawan nomo, mo mekem plante stret mo gud wok oli kamtru."
                },
                {
                    "number": 28,
                    "text": "From paoa ia i stap long olgeta, we i mekem olgeta oli fri blong mekem samting olgetawan nomo. Mo sapos ol man oli gohed blong mekem gud, bae oli no save lusum praes blong olgeta nating."
                },
                {
                    "number": 29,
                    "text": "Be hem we i no mekem wan samting kasem taem nomo we mi talemaot long hem blong mekem, mo hem i kasem wan oda wetem wan hat we i gat tu tingting, mo i mekem folem oda ia wetem fasin blong stap les, bae devel i stap kontrolem hem."
                },
                {
                    "number": 30,
                    "text": "Lod i talem: ?Yu ting se huia mi, mi we mi mekem man, we bae mi jajem se man i no gat rong taem hem i no obei ol komanmen blong mi?"
                },
                {
                    "number": 31,
                    "text": "Lod i talem: ?Yu ting se huia mi, mi we mi bin mekem promes mo afta mi no mekem i kamtru?"
                },
                {
                    "number": 32,
                    "text": "Mi stap givim komanmen mo ol man oli no stap obei long olgeta; nao mi tekembak olgeta komanmen ia mo oli no kasem blesing ia."
                },
                {
                    "number": 33,
                    "text": "Afta oli talem long hat blong olgeta se: “Hemia i no wok blong Lod, from ol promes blong hem oli no kamtru.” Be sore tumas long olgeta we oli olsem, from praes blong olgeta i stap wet mo haed long olgeta daon, be i no antap."
                },
                {
                    "number": 34,
                    "text": "Mo naoia mi givim moa instraksen long yufala long saed blong graon ia."
                },
                {
                    "number": 35,
                    "text": "Mi talem se hem i waes tingting, se wokman blong mi Martin Haris i stap olsem wan eksampol long jos, taem hem i putum ol mane blong hem long fes blong bisop blong jos."
                },
                {
                    "number": 36,
                    "text": "Mo tu, hemia i wan loa long evri man we bae i kam long graon ia blong kasem graon we i blong laen blong olgeta; mo bae man ia i mas putum mane blong hem folem wanem we loa i talem."
                },
                {
                    "number": 37,
                    "text": "Mo tu, hem i waes tingting se bae Jos i pemaot ol graon long Indipendens, blong stoahaos i stap long hem, mo tu, blong haos blong print i stap long hem."
                },
                {
                    "number": 38,
                    "text": "Mo Spirit bae i givim moa instraksen long wokman blong mi Martin Haris abaot hem, blong hem i save kasem graon we i blong laen blong hem, olsem we hem i ting se i stret;"
                },
                {
                    "number": 39,
                    "text": "Mo bae hem i mas sakem ol sin blong hem, from hem i stap lukaotem ol pres blong wol."
                },
                {
                    "number": 40,
                    "text": "Mo tu, bae wokman blong mi Wiliam W. Felps i mas stap long ofis we mi bin putum hem long hem, mo kasem graon we i blong laen blong hem long ples ia;"
                },
                {
                    "number": 41,
                    "text": "Mo tu, hem i gat nid blong hem i mas sakem sin, from mi, Lod, mi no glad wetem hem, from hem i wantem kam moa hae long ol narafala man mo hem i gat flas tingting long fes blong mi."
                },
                {
                    "number": 42,
                    "text": "Luk, man we i bin sakem ol sin blong hem, mi fogivim hem, mo mi, Lod, mi nomo tingbaot ol sin ia bakegen."
                },
                {
                    "number": 43,
                    "text": "Long wei ia bae yufala i save sapos wan man i bin sakem ol sin blong hem—luk, bae hem i talemaot ol sin blong hem, mo bae hem i livim olgeta fogud."
                },
                {
                    "number": 44,
                    "text": "Mo nao, i tru, mi talem long saed blong ol narafala elda blong jos blong mi we oli stap, se taem i no kam yet, mo bae i plante yia yet, bifo oli kasem graon we i blong laen blong olgeta long ples ia; be nomo sapos oli askem tru long prea blong fet, mo olsem nomo we Lod bae i jusum blong givim long olgeta."
                },
                {
                    "number": 45,
                    "text": "From luk, bae oli pusum ol pipol oli kam tugeta aot long ol en blong wol."
                },
                {
                    "number": 46,
                    "text": "Taswe, yufala i mas kam tugeta wanples; mo olgeta we mi no jusum olgeta blong stap long graon ia, bae oli mas prijim gospel long ol eria raonabaot; mo afta, bae oli mas gobak long hom blong olgeta."
                },
                {
                    "number": 47,
                    "text": "Bae oli mas prij folem rod blong olgeta, mo bae oli mas talemaot testemoni blong trutok long evri ples, mo bae oli mas askem long olgeta we oli rij, olgeta we oli hae mo olgeta we oli daon, mo olgeta we oli pua, blong oli sakem sin."
                },
                {
                    "number": 48,
                    "text": "Mo bae oli mas setemap ol kongregesen blong jos, folem namba blong ol pipol we oli stap laef long wol we bae oli sakem sin."
                },
                {
                    "number": 49,
                    "text": "Mo bae i mas gat ripresentativ we voes blong jos i putum, blong i wok long jos long Ohaeo, blong hem i kasem ol mane blong pem ol graon long Saeon."
                },
                {
                    "number": 50,
                    "text": "Mo mi givim wan komanmen long wokman blong mi Sidni Rigdon, se bae hem i mas raet mo tokbaot graon blong Saeon, mo i mas raetem wan toktok we i talem wanem we God i wantem, olsem we Spirit bae i talemaot long hem."
                },
                {
                    "number": 51,
                    "text": "Mo hem i mas raetem wan leta wetem wan pepa blong pipol oli raetem nem blong olgeta, blong oli presentem long evri kongregesen blong jos, blong kasem mane we bae oli givim long han blong bisop, bisop hemwan o long ripresentativ, olsem we hem i ting se i stret, o olsem we bae hem i talemaot, blong hem i save pem ol graon we i blong laen blong ol pikinini blong God."
                },
                {
                    "number": 52,
                    "text": "From, luk, mi talem long yufala se Lod i wantem se ol disaepol mo ol pikinini blong man oli mas openem hat blong olgeta, blong oli save pemaot ful eria ia long kantri ia, mo bae oli mekem kwik olsem we oli save mekem."
                },
                {
                    "number": 53,
                    "text": "Luk, hemia i waes toktok. Bae oli mas mekem hemia, sapos no, bae oli no save kasem eni graon we i blong laen blong olgeta, be nomo, sapos oli mekem blad i ron."
                },
                {
                    "number": 54,
                    "text": "Mo bakegen, folem hamas graon we bae oli kasem, bae oli mas sendem ol wokman wetem evri kaen wok, oli go long ol graon ia blong wok blong olgeta sent blong God."
                },
                {
                    "number": 55,
                    "text": "Evri samting ia, bae oli mas mekem long oda; mo wanwan taem, bae bisop o ripresentativ blong jos i mas talemaot ol janis we oli open i stap, blong mekem wok long ol graon ia."
                },
                {
                    "number": 56,
                    "text": "Mo wok ia blong kam tugeta wanples bae i no mas hapen kwiktaem tumas, o bae i no mas hapen long fasin we man i ronwe kwik long ples blong hem; be bae i mas hapen olsem we ol elda blong jos bae oli givim toktok from long ol konfrens, folem save we oli kasem wanwan taem."
                },
                {
                    "number": 57,
                    "text": "Mo wokman blong mi Sidni Rigdon, bae i mas konsekretem mo i mas dediketem graon ia, mo ples blong tempol, i go long Lod."
                },
                {
                    "number": 58,
                    "text": "Mo bae oli mas singaotem wan konfrens miting; mo afta, bae ol wokman blong mi, Sidni Rigdon mo Josef Smit Junia bae oli mas gobak, mo tu, wetem Oliva Kaodri, blong oli go finisim ol narafala wok we oli stap, we mi bin givim long olgeta blong oli mekem long homples blong olgeta, mo blong mekem ol narafala wok we oli stap we bae ol konfrens oli mas agri long hem."
                },
                {
                    "number": 59,
                    "text": "Mo bae man i no mas aot long graon ia mo gobak, be nomo, hem i mas talemaot testemoni blong hem long rod blong hem, long wanem we hem i save mo hem i biliv strong se hem i tru."
                },
                {
                    "number": 60,
                    "text": "Mo bae oli mas karemaot wanem we mi bin givim long Siba Piteson; mo bae hem i mas stap olsem wan memba blong jos nomo, mo bae i wok wetem han blong hemwan, wetem ol brata, kasem taem we mi stretem hem evriwan from ol sin blong hem; from se hem i no stap talemaot ol sin blong hem, mo hem i tingting blong haedem olgeta."
                },
                {
                    "number": 61,
                    "text": "Bae ol narafala elda blong jos ia we oli stap, we oli stap kam long graon ia, sam long olgeta oli gat plante blesing we i bitim wanem we oli save kaontem; bae olgeta tu, oli mas holem wan konfrens long ples ia."
                },
                {
                    "number": 62,
                    "text": "Mo bae wokman blong mi Edwod Patrij bae i mas lidim konfrens ia we bae ol elda ia oli mas holem."
                },
                {
                    "number": 63,
                    "text": "Mo bae olgeta tu oli mas gobak, mo bae oli prijim gospel folem rod blong olgeta, mo talemaot testemoni abaot ol samting we mi bin soemaot long olgeta."
                },
                {
                    "number": 64,
                    "text": "From, i tru, saon blong ol toktok ia i mas aot long ples ia i go long ful wol, mo long ol ples farawe long wol ia—oli mas prijim gospel long evri man, wetem ol saen we bae i folem olgeta we oli biliv."
                },
                {
                    "number": 65,
                    "text": "Mo luk, Pikinini blong Man i kam. Amen."
                }
            ]
        },
        "/study/scriptures/dc-testament/dc/59": {
            "uri": "/study/scriptures/dc-testament/dc/59",
            "title": "Doktrin mo Ol Kavenan 59",
            "data_type": "chapter",
            "chapter_name": "Seksen 59",
            "chapter_summary": [
                "1–4, Ol Sent we oli stap fetful long Saeon bae oli kasem blesing; 5–8, Oli mas lavem Lod mo wok blong Lod mo stap obei long ol komanmen blong Hem; 9–19, Taem oli kipim dei blong Lod i tabu, bae ol Sent oli kasem blesing long saed blong laef ia mo long saed blong spirit; 20–24, Lod i promes long olgeta we oli stret mo gud se bae oli kasem pis long wol ia mo laef we i no save finis long wol we bae i kam."
            ],
            "verses": [
                {
                    "number": 1,
                    "text": "Luk, Lod i talem, mi blesem olgeta we oli kam antap long graon ia wetem wan ae we i lukluk nomo long glori blong mi, folem ol komanmen blong mi."
                },
                {
                    "number": 2,
                    "text": "From olgeta we oli laef bae oli kasem wol ia, mo olgeta we oli ded bae oli spel long evri wok blong olgeta, mo ol wok blong olgeta bae oli folem olgeta; mo bae oli kasem wan hat blong king long haos blong Papa blong mi, we mi mekem i rere blong olgeta."
                },
                {
                    "number": 3,
                    "text": "Yes, mi, mi blesem olgeta we oli bin obei long gospel blong mi, we leg blong olgeta i stanap long graon blong Saeon; from bae oli kasem, olsem praes blong olgeta, ol gudfala samting blong wol, mo bae wol i givim plante moa gudfala samting."
                },
                {
                    "number": 4,
                    "text": "Mo bae mi givim long olgeta ia ol blesing we oli kam long heven antap long hed blong olgeta, olsem hat blong king, yes, mo plante komanmen, mo ol revelesen long stret taem blong olgeta—olgeta ia we oli stap fetful mo oli wok strong wetem strong tingting long fes blong mi."
                },
                {
                    "number": 5,
                    "text": "Taswe, mi givim wan komanmen long olgeta we i talem olsem: Yu mas lavem Lod God blong yu wetem ful hat blong yu, wetem ful paoa blong tingting, ful maen mo ful paoa blong yu; mo long nem blong Jisas Kraes, bae yu mas wok blong hem."
                },
                {
                    "number": 6,
                    "text": "Yu mas lavem neba blong yu olsem yu lavem yuwan. Yu no mas stil; mo yu no mas mekem adaltri, yu no mas kilim man i ded, mo yu no mas mekem eni samting we i semmak long hemia."
                },
                {
                    "number": 7,
                    "text": "Yu mas talem tangkyu long Lod, God blong yu long evri samting."
                },
                {
                    "number": 8,
                    "text": "Yu mas givim wan sakrifaes long Lod, God blong yu, long stret mo gud fasin, we i wan hat we i fulap wetem sore mo wan spirit we i wantem blong sakem sin."
                },
                {
                    "number": 9,
                    "text": "Mo blong yu save lukaot gud blong ol samting blong wol oli no spolem yu, yu mas go long haos blong prea mo mekem ol tabu seremoni long tabu dei blong mi;"
                },
                {
                    "number": 10,
                    "text": "From, i tru, hemia i wan dei we mi jusum blong yu spel long ol wok blong yu, mo blong yu mekem wosip blong leftemap nem blong Hae God we I Hae Olgeta;"
                },
                {
                    "number": 11,
                    "text": "Be yu mas mekem ol tabu promes blong yu long Lod, long stret mo gud fasin long evri dei mo long evri taem;"
                },
                {
                    "number": 12,
                    "text": "Be tingbaot se long dei ia, we i dei blong Lod, bae yu mas givim ol ofring mo mekem ol tabu seremoni long Hae God we I Hae Olgeta, mo talemaot ol sin blong yu long ol jos lida blong yu, mo long fes blong Lod."
                },
                {
                    "number": 13,
                    "text": "Mo long dei ia, bae yu no mas mekem eni narafala samting, be nomo, kaekae blong yu we bae yu mas rere long hem wetem wan tingting nomo long hat, blong yu livim kakae long stret fasin, o, long narafala toktok, blong glad blong yu i fulwan."
                },
                {
                    "number": 14,
                    "text": "I tru, hemia i fasin blong livim kaekae mo prea, o long narafala toktok, blong stap glad mo prea."
                },
                {
                    "number": 15,
                    "text": "Mo folem hamas we yufala i mekem olgeta samting ia wetem bigfala tangkyu, wetem hat mo fes we oli hapi, be i no wetem tumas laf, from hemia hem i sin, be wetem glad hat mo hapi fes—"
                },
                {
                    "number": 16,
                    "text": "I tru, mi talem long yufala, se folem hamas we yufala i mekem olgeta samting ia, evri samting long wol ia i blong yufala; ol animol long plantesen mo ol pijin long skae, mo evri animol we oli klaem long tri mo oli wokbaot long graon;"
                },
                {
                    "number": 17,
                    "text": "Yes, mo ol gudfala grin, mo ol gudfala samting we oli kamaot long graon, we oli blong kaekae o oli blong klos, o blong ol haos, o blong ol fam haos, o blong ol plantesen blong frut tri, o blong ol garen, o blong ol plantesen blong grep, oli blong yufala;"
                },
                {
                    "number": 18,
                    "text": "Yes, evri samting we oli kamaot long graon, long stret taem blong hem, oli stap blong helpem man mo blong man i yusum, tugeta blong i luk naes long ae blong hem mo blong i mekem hat blong hem i glad."
                },
                {
                    "number": 19,
                    "text": "Yes, blong kaekae mo blong mekem klos, blong testem mo blong smelem, blong mekem bodi i kam strong moa mo blong givim paoa long sol."
                },
                {
                    "number": 20,
                    "text": "Mo hemia i mekem God i glad, se hem i givim evri samting ia long man; from stamba tingting ia nao, God i bin mekem olgeta samting ia blong man i yusum; wetem gud jajmen; i no blong man i yusum i ova, mo i no wetem fos."
                },
                {
                    "number": 21,
                    "text": "Mo man i no save mekem God i kros long wan samting, o God i no save mekem kros blong hem i girap agensem wan man, be nomo, olgeta we oli no luksave han blong God long evri samting, mo oli no obei long ol komanmen blong hem."
                },
                {
                    "number": 22,
                    "text": "Luk, hemia i folem loa mo toktok blong ol profet; taswe, yufala i nomo askem mi abaot ol samting ia."
                },
                {
                    "number": 23,
                    "text": "Be yufala i mas lanem se hem we i mekem ol wok long stret mo gud fasin bae i kasem praes blong hem, we i pis long wol ia, mo laef we i no save finis long wol we bae i kam."
                },
                {
                    "number": 24,
                    "text": "Mi, Lod, mi bin talem ol toktok ia, mo Spirit i testifae long hem. Amen."
                }
            ]
        },
        "/study/scriptures/dc-testament/dc/60": {
            "uri": "/study/scriptures/dc-testament/dc/60",
            "title": "Doktrin mo Ol Kavenan 60",
            "data_type": "chapter",
            "chapter_name": "Seksen 60",
            "chapter_summary": [
                "1–9, Ol elda oli mas prijim gospel long ol kongregesen blong olgeta nogud man; 10–14, Oli no mas westem taem blong olgeta, mo oli no mas berem ol talen blong olgeta; 15–17, Oli save wasem leg blong olgeta olsem wan testemoni agensem olgeta we oli sakemaot gospel."
            ],
            "verses": [
                {
                    "number": 1,
                    "text": "Luk, olsem ia nao Lod i talem long ol elda blong jos blong hem, we oli mas gobak kwiktaem long graon we oli bin kamaot long hem: Luk, mi glad we yufala i bin kam long ples ia;"
                },
                {
                    "number": 2,
                    "text": "Be, mi no glad long sam long olgeta, from we oli no wantem openem maot blong olgeta, be oli haedem talen we mi bin givim long olgeta, from se oli fraet long man. Sore tumas long olgeta ia, from kros blong mi i girap agensem olgeta."
                },
                {
                    "number": 3,
                    "text": "Mo bambae i kam blong hapen se, sapos oli no fetful moa long mi, bambae mi karemaot long olgeta, wetem hemia tu we oli gat finis."
                },
                {
                    "number": 4,
                    "text": "From we mi, Lod, mi rul long ol heven antap, mo long medel blong ol ami long wol; mo long dei ia we bae mi jusum ol flas samting blong mi, evri man bambae oli save se wanem ia we i soemaot paoa blong God."
                },
                {
                    "number": 5,
                    "text": "Be, i tru, bae mi toktok long yufala long saed blong rod blong yufala blong go long graon we yufala i kam long hem. Bae yufala i mas mekem wan bot, o pem wan, olsem we yufala i luk se i gud, hemia i nomata long mi, mo mas tekem rod blong yufala kwiktaem i go long ples ia we oli singaotem Sent Lui."
                },
                {
                    "number": 6,
                    "text": "Mo long ples ia, ol wokman blong mi, Sidni Rigdon, Josef Smit Junia, mo Oliva Kaodri, oli mas tekem rod blong olgeta i go long Sinsinati;"
                },
                {
                    "number": 7,
                    "text": "Mo long ples ia, oli mas leftemap voes blong olgeta mo oli mas talemaot toktok blong mi wetem ol voes we oli laod, mo i no gat kros o gat tu tingting long hem, mo oli mas leftemap ol tabu han blong olgeta. From we mi save mekem yufala i tabu, mo bambae mi fogivim ol sin blong yufala."
                },
                {
                    "number": 8,
                    "text": "Mo ol narafalawan we oli stap, oli mas tekem rod blong olgeta aot long Sent Lui i go; oli mas go tutu, mo oli mas prijim toktok be oli no mas hariap, long medel blong ol kongregesen blong ol nogud man, kasem taem we oli gobak long ol kongrekesen we oli kamaot long hem."
                },
                {
                    "number": 9,
                    "text": "Mo hemia bae i blong gud blong ol kongregesen blong jos; from tingting ia nao mi bin sendem olgeta from."
                },
                {
                    "number": 10,
                    "text": "Mo wokman blong mi, Edwod Patrij i mas serem pat blong mane we mi bin givim long hem, i mas givim wan pat long ol elda blong mi we mi komandem olgeta blong gobak;"
                },
                {
                    "number": 11,
                    "text": "Mo hem we i save mekem, hem i mas pembak mane ia tru long ripresentativ; mo hem we i no save mekem, hem i no nidim blong pembak."
                },
                {
                    "number": 12,
                    "text": "Mo naoia, mi toktok long ol narafalawan we oli stap we bambae oli kam long graon ia."
                },
                {
                    "number": 13,
                    "text": "Luk, mi bin sendem olgeta blong prijim gospel blong mi long medel blong ol kongregesen blong ol nogud man; taswe, mi givim wan komanmen long wanwan long olgeta olsem ia nao: “Yu no mas westem taem blong yu, mo yu no mas berem talen blong yu blong man i no save long hem.”"
                },
                {
                    "number": 14,
                    "text": "Mo afta we yu kam long graon blong Saeon, mo yu bin prijim toktok blong mi, bambae yu mas gobak kwiktaem, mo talemaot toktok blong mi long medel blong ol kongregesen blong ol nogud man, be yu no mas hariap, yu no mas gat bigfala nogud kros, mo yu no mas mekem man i raorao."
                },
                {
                    "number": 15,
                    "text": "Mo yu tekemaot das long leg blong yu agensem olgeta we bambae oli no akseptem yu, i no tetaem ia we oli stap, nogud bae yu mekem olgeta oli kros, be long sikret; mo wasemaot leg blong yu, olsem wan testemoni agensem olgeta long dei blong jajmen."
                },
                {
                    "number": 16,
                    "text": "Luk, hemia i inaf long yufala, mo tingting blong hem we i bin sendem yufala."
                },
                {
                    "number": 17,
                    "text": "Mo tru long maot blong wokman blong mi, Josef Smit Junia, bambae mi talemaot long saed blong Sidni Rigdon mo Oliva Kaodri. Long saed blong ol narafalawan we oli stap, bae i kam afta. I olsem. Amen."
                }
            ]
        },
        "/study/scriptures/dc-testament/dc/61": {
            "uri": "/study/scriptures/dc-testament/dc/61",
            "title": "Doktrin mo Ol Kavenan 61",
            "data_type": "chapter",
            "chapter_name": "Seksen 61",
            "chapter_summary": [
                "1–12, Lod i talem wetem atoriti se bae i gat plante samting oli lus long ol wota; 13–22, Jon i sakem strong nogud tok long ol wota, mo man blong prapa spolem gud ol samting i stap ron long fes blong olgeta; 23–29, Sam oli gat paoa blong givim oda long ol wota; 30–35, Ol elda oli mas wokbaot tutu mo oli mas prijim gospel; 36–39, Oli mas rere from taem we Pikinini blong Man bae i kam."
            ],
            "verses": [
                {
                    "number": 1,
                    "text": "Luk, mo lisin gud long voes blong hem we i gat evri paoa, we i stap oltaem i go kasem oltaem, we i Alfa mo Omega, stat mo en."
                },
                {
                    "number": 2,
                    "text": "Luk, i tru, olsem ia nao Lod i talem long yufala, O yufala, ol elda blong jos blong mi, we yufala i kam tugeta long stret ples ia, we mi fogivim ol sin blong yufala finis, from we mi, Lod, mi fogivim ol sin, mo mi gat sore long olgeta we oli talemaot ol sin blong olgeta wetem hat we i stap daon."
                },
                {
                    "number": 3,
                    "text": "Be i tru, mi talem long yufala, se i no gat nid blong ful grup ia blong ol elda blong mi oli muv kwik long ol wota ia, be semtaem, ol pipol we oli laef long ol saedsaed blong reva oli stap ded wetem laef blong olgeta we i no gat bilif."
                },
                {
                    "number": 4,
                    "text": "Be, mi bin letem se i olsem blong yufala i testifae; luk, i gat plante denja long ol wota ia, mo moa speseli long taem ia mo afta;"
                },
                {
                    "number": 5,
                    "text": "From we mi, Lod, mi bin talem wetem atoriti long kros blong mi se bae i gat plante samting oli lus long ol wota; yes, mo speseli long ol wota ia."
                },
                {
                    "number": 6,
                    "text": "Be, evri samting we i laef, i stap long han blong mi, mo hem we i fetful long medel blong yufala bae i no save ded tru long ol wota ia."
                },
                {
                    "number": 7,
                    "text": "Taswe, i nid blong wokman blong mi, Sidni Gilbet mo wokman blong mi, Wiliam W. Felps oli hariap blong statem wok mo misin blong tufala."
                },
                {
                    "number": 8,
                    "text": "Be, bae mi no letem se bae yufala i seperet kasem taem we mi stretem yufala from evri sin blong yufala, blong yufala i stap wan, blong yufala i no ded wetem fasin nogud;"
                },
                {
                    "number": 9,
                    "text": "Be naoia, i tru mi talem, long mi, i gat nid blong yufala i mas seperet. Taswe, ol wokman blong mi, Sidni Gilbet mo Wiliam W. Felps, tufala i mas tekem fas grup blong tufala, mo oli mas tekem rod blong olgeta kwiktaem blong oli finisim misin blong olgeta, mo tru long fet, bambae oli win."
                },
                {
                    "number": 10,
                    "text": "Mo folem hamas oli fetful, bambae Lod i lukaot gud long olgeta, mo mi, Lod, bae mi stap wetem olgeta."
                },
                {
                    "number": 11,
                    "text": "Mo ol narafala man we oli stap, oli mas tekem wanem klos we oli nidim."
                },
                {
                    "number": 12,
                    "text": "Wokman blong mi, Sidni Gilbet i mas tekem wetem hem wanem we yufala i no nidim, olsem we bae yufala i agri long hem."
                },
                {
                    "number": 13,
                    "text": "Mo naoia, luk, blong gud blong yufala, mi bin givim wan komanmen long yufala long saed blong ol samting ia; mo mi, Lod, bae mi tokbaot gud ol samting long yufala semmak olsem we mi bin mekem wetem ol man long ol dei blong bifo."
                },
                {
                    "number": 14,
                    "text": "Luk, mi, Lod, long stat, mi bin blesem ol wota; be long ol las dei, tru long maot blong wokman blong mi, Jon, mi sakem strong nogud tok long ol wota."
                },
                {
                    "number": 15,
                    "text": "Taswe, ol dei bae oli kam we i no gat samting we i laef we bae i sef long ol wota."
                },
                {
                    "number": 16,
                    "text": "Mo bambae oli talem long ol dei we bae oli kam se i no gat wan i save go antap long graon blong Saeon tru long ol wota, be nomo, hem we i stret long hat blong hem."
                },
                {
                    "number": 17,
                    "text": "Mo, olsem we mi, Lod, long stat mi bin sakem strong nogud tok long graon, i semmak tu long ol las dei, mi blesem ol graon, long stret taem blong hem, blong ol sent blong mi oli yusum, blong oli tekem mo glad long ol fatfat samting blong graon ia."
                },
                {
                    "number": 18,
                    "text": "Mo naoia mi givim wan komanmen long yufala, se wanem we mi talem long wan, mi talem long evriwan; se yufala i mas givim woning fastaem long ol brata blong yufala long saed blong ol wota ia, se oli no kam wokbaot long ol wota ia, nogud fet blong olgeta i lus mo oli fas long trap i stap;"
                },
                {
                    "number": 19,
                    "text": "Mi, Lod, mi mi talem samting ia; mo man blong prapa spolem gud ol samting i stap ron antap long fes blong ol wota, mo mi no tekembak toktok ia."
                },
                {
                    "number": 20,
                    "text": "Mi, Lod, mi bin kros bigwan long yufala yestedei, be tedei, bigfala kros blong mi i gowe long yufala."
                },
                {
                    "number": 21,
                    "text": "Taswe, olgeta we mi tokbaot olgeta, we oli mas tekem rod blong olgeta kwiktaem—bakegen mi talem long yufala, oli mas tekem rod blong olgeta kwiktaem."
                },
                {
                    "number": 22,
                    "text": "Sapos i olsem, se bae oli finisim misin blong olgeta, bae i nomata long mi afta, se bae oli pas tru long wota o long drae graon; hemia, bae oli mas mekem folem wanem oli talemaot long olgeta afta, we i folem jajmen blong olgeta."
                },
                {
                    "number": 23,
                    "text": "Mo naoia, long saed blong ol wokman blong mi, Sidni Rigdon, Josef Smit Junia, mo Oliva Kaodri, oli no mas kam bakegen long ol wota ia, be nomo sapos i tru long smol reva we man i wokem, taem oli stap gobak long hom blong olgeta; o long narafala toktok, oli no mas kam long ol wota ia long rod blong olgeta, be oli go nomo long smol reva we man i wokem."
                },
                {
                    "number": 24,
                    "text": "Luk, mi, Lod, mi bin jusum wan wei blong ol sent blong mi oli wokbaot; mo luk, hemia nao wei ia—se afta we oli aot long smol reva we man i wokem, bae oli wokbaot long drae graon, from we oli bin kasem oda blong wokbaot mo go antap long graon blong Saeon;"
                },
                {
                    "number": 25,
                    "text": "Mo oli mas mekem olsem ol pikinini blong Isrel, oli stanemap ol tenet blong olgeta long rod i go."
                },
                {
                    "number": 26,
                    "text": "Mo luk, komanmen ia, bae yufala i mas givim long evri brata blong yufala."
                },
                {
                    "number": 27,
                    "text": "Be, long huia mi givim paoa blong givim oda long ol wota, long hem nao, mi givim tru long Spirit, blong hem i save evri rod blong God;"
                },
                {
                    "number": 28,
                    "text": "Taswe, hem i mas mekem olsem we Spirit blong God we i laef i komandem hem, nomata sapos i long drae graon o long ol wota, from we i stap long mi blong mekem wanem mi wantem afta."
                },
                {
                    "number": 29,
                    "text": "Mo long yufala, mi givim rod we bae olgeta sent oli folem, o rod blong olgeta sent blong kamp blong Lod oli wokbaot folem."
                },
                {
                    "number": 30,
                    "text": "Mo bakegen, i tru mi talem long yufala, ol wokman blong mi, Sidni Rigdon, Josef Smit Junia, mo Oliva Kaodri, bae oli no mas openem maot blong olgeta long ol kongregesen blong ol nogud man kasem taem we oli kasem Sinsinati;"
                },
                {
                    "number": 31,
                    "text": "Mo long ples ia, bae oli mas leftemap voes blong olgeta long God agensem ol pipol ia, yes, long hem we kros blong hem i stap blong girap agensem ol fasin nogud blong olgeta, wan pipol we oli raep gud blong mi prapa spolem gud olgeta."
                },
                {
                    "number": 32,
                    "text": "Mo stat long ples ia, oli mas wokbaot i go long ol kongregesen blong ol brata blong olgeta, from we seves blong olgeta, oli nidim moa bigwan long medel blong olgeta memba bitim ol kongregesen blong ol nogud man."
                },
                {
                    "number": 33,
                    "text": "Mo naoia, long saed blong olgeta narafalawan we oli stap, oli mas tekem rod mo talemaot toktok long medel blong ol kongregesen blong ol nogud man, folem hamas we Lod i givim long olgeta;"
                },
                {
                    "number": 34,
                    "text": "Mo folem hamas oli mekem samting ia, bae oli klinim ol klos blong olgeta, mo bae oli no gat mak nating long fes blong mi."
                },
                {
                    "number": 35,
                    "text": "Mo oli mas wokbaot tugeta, o tutu, olsem we oli ting se i gud, be hemia nomo, wokman blong mi, Renols Kahun, mo wokman blong mi, Samuel H. Smit, we mi glad tumas long tufala, tufala i no mas seperet kasem taem we tufala i gobak long hom blong tufala, mo hemia i from wan waes stamba tingting blong mi."
                },
                {
                    "number": 36,
                    "text": "Mo naoia, i tru mi talem long yufala, mo wanem mi talem long wan, mi talem long evriwan, yufala i mas stap glad, ol smol pikinini; from we mi stap long medel blong yufala, mo mi no livim yufala fogud;"
                },
                {
                    "number": 37,
                    "text": "Mo from we yufala i bin putum tingting blong yufala i stap daon long fes blong mi, ol blesing blong kingdom oli blong yufala."
                },
                {
                    "number": 38,
                    "text": "Mekem yufala i rere mo lukaot gud mo yufala i no mas pleiplei. Lukluk fored long taem we Pikinini blong Man bae i kam, from bae hem i kam long wan aoa we yufala i no tingting long hem."
                },
                {
                    "number": 39,
                    "text": "Prea oltaem blong yufala i no foldaon long temtesen, blong yufala i stap strong long dei we bae hem i kam, sapos hem i long laef ia o long ded. I olsem. Amen."
                }
            ]
        },
        "/study/scriptures/dc-testament/dc/62": {
            "uri": "/study/scriptures/dc-testament/dc/62",
            "title": "Doktrin mo Ol Kavenan 62",
            "data_type": "chapter",
            "chapter_name": "Seksen 62",
            "chapter_summary": [
                "1–3, Oli rekodem ol testemoni long heven; 4–9, Ol elda oli mas travel mo prij folem jajmen blong olgetawan mo olsem we Spirit i talem long olgeta."
            ],
            "verses": [
                {
                    "number": 1,
                    "text": "Luk, mo lisin gud, O yufala, ol elda blong jos blong mi, Lod God blong yufala i talem, hem we i Jisas Kraes, loya blong yufala, we i save ol samting we i no strong long man, mo i save olsem wanem blong givhan long olgeta we oli kasem temtesen."
                },
                {
                    "number": 2,
                    "text": "Mo i tru, tufala ae blong mi oli stap long olgeta we oli no go yet antap long graon blong Saeon; taswe, misin blong yufala i stap yet blong yufala i finisim."
                },
                {
                    "number": 3,
                    "text": "Be, mi blesem yufala, from testemoni we yufala i talem, oli rekodem long heven blong ol enjel oli lukluk long hem; mo oli glad long yufala, mo mi fogivim ol sin blong yufala."
                },
                {
                    "number": 4,
                    "text": "Mo naoia gohed long rod blong yufala. Yufala i kam tugeta long graon blong Saeon; mo holem wan miting, mo stap glad tugeta, mo mekem wan tabu seremoni long Hae God we I Hae Olgeta."
                },
                {
                    "number": 5,
                    "text": "Mo afta, yufala i save gobak blong testifae, yes, mo tu, yufala evriwan tugeta, o long tutu, olsem we yufala i ting se i gud, mo hemia i nomata long mi; be nomo, yufala i stap fetful, mo talemaot ol gud nius i go long ol pipol we oli stap laef long wol, o long medel blong ol kongregesen blong ol nogud man."
                },
                {
                    "number": 6,
                    "text": "Luk, mi Lod, mi bin mekem yufala i kam tugeta blong mekem se promes ia i hapen, blong olgeta we oli fetful long medel blong yufala oli stap sef mo oli stap glad tugeta long graon blong Misuri. Mi, Lod, mi mekem promes long olgeta we oli fetful mo mi no save giaman."
                },
                {
                    "number": 7,
                    "text": "Sapos eniwan long yufala i wantem blong ron long ol hos, o long ol dongki hos, o long ol wilkat we hos i pulum, mi Lod, mi glad blong givim blesing ia long hem, sapos hem i kasem blesing ia long han blong Lod, wetem wan hat blong talem tangkyu long saed blong evri samting."
                },
                {
                    "number": 8,
                    "text": "Ol samting ia, i stap long yufala blong mekem, folem jajmen blong yufala mo ol daereksen blong Spirit."
                },
                {
                    "number": 9,
                    "text": "Luk, kingdom i blong yufala. Mo luk, mo luk gud, mi stap wetem olgeta fetful oltaem. I olsem. Amen."
                }
            ]
        },
        "/study/scriptures/dc-testament/dc/63": {
            "uri": "/study/scriptures/dc-testament/dc/63",
            "title": "Doktrin mo Ol Kavenan 63",
            "data_type": "chapter",
            "chapter_name": "Seksen 63",
            "chapter_summary": [
                "1–6, Wan dei blong bigfala nogud kros bae i kam long ol nogud man; 7–12, Ol saen oli kam tru long fet; 13–19, Olgeta we oli mekem adaltri long hat blong olgeta oli tanem baksaed long fet mo bae Lod i sakem olgeta long lek blong faea; 20, Olgeta we oli fetful bambae oli kasem wan ples long wol we i jenis i kam niu; 21, Wan ful stori blong ol samting we oli bin hapen long Hil we Jisas I Jenis I Kam Niu, Lod i no talemaot yet; 22–23, Olgeta we oli stap obei oli kasem ol sikret blong kingdom; 24–31, Oli mas pem ol graon long Saeon; 32–35, Lod i talem wetem atoriti se bae i gat ol wo, mo ol nogud man oli kilimded ol nogud man bakegen; 36–48, Olgeta Sent oli mas kam wanples long Saeon mo givim ol mane blong bildimap Saeon; 49–54, Olgeta we oli fetful oli sua blong kasem blesing long Seken Kaming, long Taem blong Laef Bakegen long Ded, mo long taem blong Mileniom; 55–58, Hemia i wan dei blong woning; 59–66, Olgeta we oli no gat atoriti blong yusum nem blong Lod, oli yusum nogud nem blong hem."
            ],
            "verses": [
                {
                    "number": 1,
                    "text": "Lisin gud, O yufala ol pipol, mo openem hat blong yufala mo harem gud ol toktok, yufala we yufala i stap longwe; mo lisin, yufala we yufala i stap singaotem yufala ol pipol blong Lod, mo harem toktok blong Lod mo tingting blong hem long saed blong yufala."
                },
                {
                    "number": 2,
                    "text": "Yes, i tru mi talem, harem toktok blong hem we kros blong hem i stat blong girap agensem ol nogud man mo olgeta we oli stap agens;"
                },
                {
                    "number": 3,
                    "text": "we i wantem tekemaot olgeta we hem i wantem tekemaot, mo holem i laef olgeta we hem i wantem holem olgeta oli laef;"
                },
                {
                    "number": 4,
                    "text": "Hem we i stap bildimap samting folem wanem hem i wantem mo wanem hem i laekem; mo i prapa spolem gud ol samting taem hem i wantem, mo i save sakemaot sol blong man i go daon long hel."
                },
                {
                    "number": 5,
                    "text": "Luk, mi, Lod, bambae mi mekem voes blong mi i toktok aot, mo bambae oli mas obei long hem."
                },
                {
                    "number": 6,
                    "text": "Taswe, i tru mi talem, olgeta nogud man oli mas lukaot gud, mo olgeta we oli stap agens oli mas fraet mo seksek; mo olgeta we oli no biliv oli no mas toktok, from dei blong bigfala nogud kros bae i kam long olgeta olsem wan waelwin, mo evriwan we i laef bae i save se, mi, mi God."
                },
                {
                    "number": 7,
                    "text": "Mo hem we i stap lukaotem ol saen, bae i luk ol saen, be hemia bae i no sevem hem."
                },
                {
                    "number": 8,
                    "text": "I tru, mi talem long yufala, i gat sam long medel blong yufala we oli stap lukaotem ol saen, mo i bin gat ol kaen man olsem ia stat long stat finis;"
                },
                {
                    "number": 9,
                    "text": "Be, luk, fet i no kam tru long ol saen, be ol saen oli stap folem olgeta we oli biliv."
                },
                {
                    "number": 10,
                    "text": "Yes, ol saen oli kamaot tru long fet, i no tru long tingting blong man, i no tu olsem we oli wantem, be i tru long tingting blong God nomo."
                },
                {
                    "number": 11,
                    "text": "Yes, ol saen oli kamaot tru long fet, blong ol bigfala wok oli hapen, from we sapos i no gat fet, man i no mekem God i glad; mo huia olgeta we God i kros bigwan long hem, God i no glad long olgeta ia; taswe, long olgeta ia, hem i no soem ol saen, be hem i soem bigfala nogud kros nomo i go kasem panismen blong olgeta."
                },
                {
                    "number": 12,
                    "text": "Taswe, mi, Lod, mi no glad wetem olgeta we oli stap long medel blong yufala we oli lukaotem ol saen mo ol sapraes blong kasem fet, be i no blong gud blong man we i blong givim glori long mi."
                },
                {
                    "number": 13,
                    "text": "Be, mi givim ol komanmen, mo plante long olgeta oli gowe long ol komanmen blong mi, mo oli no stap obei long olgeta."
                },
                {
                    "number": 14,
                    "text": "Long medel blong yufala i bin gat ol man we oli mekem adaltri mo ol woman we oli mekem adaltri; sam long olgeta oli gowe long yufala, mo ol narafala oli stap wetem yufala we bae mi talemaot long yufala afta."
                },
                {
                    "number": 15,
                    "text": "Olgeta ia, oli mas lukaot gud mo oli mas sakem sin kwiktaem, nogud jajmen i kam long olgeta olsem wan trap, mo krangke blong olgeta bae i kamaot klia, mo wok blong olgeta bae i folem olgeta long fored blong ae blong ol pipol."
                },
                {
                    "number": 16,
                    "text": "Mo i tru mi talem long yufala, olsem we mi bin talem bifo: hem we i lukluk long wan woman nao i wantem hem tumas, o sapos eniwan i mekem adaltri long hat blong hem, bambae hem i no gat Spirit, be bambae hem i tanem baksaed long fet mo bambae hem i fraet."
                },
                {
                    "number": 17,
                    "text": "Taswe, mi, Lod, mi bin talem se olgeta we oli stap fraet, mo olgeta we oli no biliv, mo evri giaman man, mo huia we i laekem mo i stap mekem giaman toktok, mo olgeta we oli slip wetem man o woman bifo long mared, mo ol man blong wokem majik, bae oli gat pat blong olgeta insaed long lek ia we i stap laet wetem faea mo salfa, we i nambatu ded."
                },
                {
                    "number": 18,
                    "text": "I tru mi talem, se bae oli no gat pat long fasfala laef bakegen long ded."
                },
                {
                    "number": 19,
                    "text": "Mo naoia, luk, mi, Lod, mi talem long yufala, se yufala i no gat eskius, from se ol samting ia oli stap long medel blong yufala."
                },
                {
                    "number": 20,
                    "text": "Be, hem we i stap strong wetem fet mo i mekem tingting blong mi, hem ia bambae i win, mo bambae hem i kasem wan ples long wol ia taem dei i kam we wol i jenis i kam niu;"
                },
                {
                    "number": 21,
                    "text": "Taem wol bae i jenis i kam niu, hemia folem paten we mi bin soem long olgeta aposol blong mi antap long bigfala hil; we ful stori blong hem, yufala i no kasem yet."
                },
                {
                    "number": 22,
                    "text": "Mo naoia, i tru mi talem long yufala, se olsem we mi bin talem se bae mi talemaot tingting blong mi long yufala, luk, bambae mi talemaot long yufala, i no tru long komanmen, from we i gat plante we oli no lukluk blong stap obei long ol komanmen blong mi."
                },
                {
                    "number": 23,
                    "text": "Be long hem we i stap obei long ol komanmen blong mi, bambae mi givim ol sikret blong kingdom blong mi, mo hemia bae i stap olsem wan wel blong wota we i laef insaed long hem, we i spring i go kasem laef we i no gat en."
                },
                {
                    "number": 24,
                    "text": "Mo naoia, luk, hemia i tingting blong Lod, God blong yufala long saed blong ol sent blong hem, se oli mas kam tugeta long graon blong Saeon, be oli no hariap, nogud bae tingting i fasfas, we i tekem ol rabis sik i kam."
                },
                {
                    "number": 25,
                    "text": "Luk, graon blong Saeon—mi, Lod, mi holem long han blong mi;"
                },
                {
                    "number": 26,
                    "text": "Be, mi, Lod, mi givim long Sisa, ol samting we oli blong Sisa."
                },
                {
                    "number": 27,
                    "text": "Taswe, mi Lod, mi wantem se bae yufala i mas pem ol graon, blong yufala i gat moa janis ova long wol, blong yufala i gat ol raet long wol, blong Setan i no tantanem olgeta blong oli kros bigwan long yufala."
                },
                {
                    "number": 28,
                    "text": "From we Setan i putum hemia long hat blong olgeta, blong oli gat bigfala kros long yufala, mo blong oli mekem blad i ron."
                },
                {
                    "number": 29,
                    "text": "Taswe, graon blong Saeon bambae oli kasem tru long mane we oli pem graon ia wetem o tru long blad, sapos no bambae yufala i no gat wan graon blong yufala we yufala i gat raet long hem."
                },
                {
                    "number": 30,
                    "text": "Mo sapos yufala i pem, luk, mi blesem yufala;"
                },
                {
                    "number": 31,
                    "text": "Mo sapos hem i tru long blad, from we mi blokem yufala blong mekem blad i ron, luk, ol enemi oli stap antap long yufala, mo bae oli wipim yufala, stat long wan siti i go long narafala siti, mo aot long wan haos blong prea i go long narafala haos blong prea, be smol nomo bae oli stanap blong kasem wan ples we bae oli gat raet long hem."
                },
                {
                    "number": 32,
                    "text": "Mi, Lod, mi kros bigwan wetem ol nogud man; mi stap holembak Spirit blong mi long ol pipol we oli stap laef long wol."
                },
                {
                    "number": 33,
                    "text": "Mi bin talem tok long bigfala nogud kros blong mi, mo talem wetem atoriti se bae i gat ol wo long fes blong wol, mo ol nogud man bae oli kilimded ol nogud man bakegen, mo fraet bae i kam long evri man;"
                },
                {
                    "number": 34,
                    "text": "Mo olgeta sent tu bae oli faenem i had blong ronwe; be mi, Lod, mi stap wetem olgeta, mo bae mi stap long heven mi kamdaon, mi aot long ples blong Papa blong mi, mo bae mi bonem ol man nogud wetem wan faea we i no save ded."
                },
                {
                    "number": 35,
                    "text": "Mo luk, hemia bae i no hapen yet, be i no longtaem."
                },
                {
                    "number": 36,
                    "text": "Taswe, from se mi, Lod, mi bin talem wetem atoriti evri samting ia long fes blong wol, mi wantem se olgeta sent blong mi oli mas kam tugeta long graon blong Saeon;"
                },
                {
                    "number": 37,
                    "text": "Mo mi wantem evri man i mas tekem stret mo gud fasin long han blong hem, mo fasin blong stap tru long wes blong hem, mo i leftemap wan voes blong woning long ol man we oli stap laef long wol; mo talemaot tru long toktok mo tru long fasin blong ronwe, se prapa bigfala nogud taem bambae i kam long ol man nogud."
                },
                {
                    "number": 38,
                    "text": "Taswe, ol disaepol blong mi long Ketlan, we oli stap long fam ia, oli mas stretem gud ol samting blong olgeta long saed blong laef ia."
                },
                {
                    "number": 39,
                    "text": "Wokman blong mi, Taetas Bilings, we i lukaotem fam, i mas salemaot graon ia, blong hem i rere long Springtaem we i stap kam blong hem i tekem rod blong hem i go long graon blong Saeon, wetem olgeta we oli stap long graon ia, be nomo, olgeta we mi holemtaet olgeta i stap blong mi, bae oli no mas go kasem taem we bae mi givim komanmen long olgeta."
                },
                {
                    "number": 40,
                    "text": "Mo evri mane we oli save sevem, i nomata long mi sapos i smol o i bigwan, oli mas sendem i go long graon blong Saeon, i go long olgeta we mi bin jusum olgeta blong oli kasem."
                },
                {
                    "number": 41,
                    "text": "Luk, mi, Lod, bae mi givim long wokman blong mi, Josef Smit Junia, paoa blong hem i save luksave, tru long Spirit, olgeta we oli mas go antap long graon blong Saeon, mo olgeta disaepol blong mi we bambae oli stap."
                },
                {
                    "number": 42,
                    "text": "Wokman blong mi Niuwel K. Witni i mas holemtaet stoa blong hem, o long narafala toktok, stoa ia, blong wan smol taem moa yet."
                },
                {
                    "number": 43,
                    "text": "Be, hem i mas givim evri mane we hem i save givim, blong oli sendem i go antap long graon blong Saeon."
                },
                {
                    "number": 44,
                    "text": "Luk, ol samting ia oli stap long ol han blong hem; hem i mas mekem folem wanem we i waes."
                },
                {
                    "number": 45,
                    "text": "I tru mi talem, bambae oli mas odenem hem olsem wan ripresentativ long olgeta disaepol we bambae oli stap, mo bambae oli mas odenem hem long paoa ia;"
                },
                {
                    "number": 46,
                    "text": "Mo visitim kwik ol jos, mo stap eksplenem ol samting ia long olgeta, wetem wokman blong mi Oliva Kaodri. Luk, hemia i tingting blong mi, blong kasem ol mane olsem we mi bin talem."
                },
                {
                    "number": 47,
                    "text": "Hem we i fetful mo i stap strong kasem en, bambae i winim wol."
                },
                {
                    "number": 48,
                    "text": "Hem we i sendem ol rij samting i go long graon blong Saeon, bambae i kasem wan ples long wol ia, mo ol wok blong hem bambae oli folem hem, mo tu, bae hem i gat wan praes long wol we i stap kam."
                },
                {
                    "number": 49,
                    "text": "Yes, mi blesem olgeta dedman we oli ded long Lod; from we stat long taem ia i go, taem Lod bae i kam mo ol olfala samting oli lus, mo evri samting oli kam niu, bambae oli girap long ded mo bambae oli nomo ded afta, mo bambae oli kasem wan ples long fored blong Lod, long tabu siti."
                },
                {
                    "number": 50,
                    "text": "Mo hem we i laef taem Lod bae i kam, mo i bin holemtaet fet, hem bambae mi blesem; be, bambae hem i mas ded folem laeftaem blong man."
                },
                {
                    "number": 51,
                    "text": "Taswe, ol pikinini bae oli groap kasem taem we oli olfala; ol olfala man bambae oli ded; be bambae oli no slip long das, be bae oli jenis i kam niu i kwik olsem taem man i sarem ae."
                },
                {
                    "number": 52,
                    "text": "Taswe, from wok ia nao ol aposol oli bin prij long wol long saed blong laef bakegen blong olgeta dedman."
                },
                {
                    "number": 53,
                    "text": "Ol samting ia oli ol samting we yufala i mas lukaotem; mo folem fasin we Lod i toktok, oli kam kolosap nao, mo long wan taem we bambae i kam yet, we i long dei we Pikinini blong Man bae i kam."
                },
                {
                    "number": 54,
                    "text": "Mo kasem taem we aoa ia i kam, bae i gat ol krangke woman we oli neva go wetem man yet oli stap long medel blong olgeta we oli waes; mo long aoa ia, bae i gat wan taem we ol stret mo gud man oli seperet long olgeta we oli nogud; mo long dei ia, bambae mi sendem ol enjel blong mi blong oli pulumaot ol man nogud mo sakemaot olgeta long faea ia we i no save ded."
                },
                {
                    "number": 55,
                    "text": "Mo naoia luk, i tru mi talem long yufala, mi, Lod, mi no glad wetem wokman blong mi, Sidni Rigdon; hem i stap leftemap hem antap insaed long hat blong hem, mo i no bin kasem ol advaes, be i mekem Spirit i harem nogud;"
                },
                {
                    "number": 56,
                    "text": "Taswe, ol samting we hem i raetem, Lod i no akseptem, mo bambae hem i mas mekem wan narawan; mo sapos Lod i no akseptem, luk, hem i nomo stanap long ofis we mi bin putum hem long hem."
                },
                {
                    "number": 57,
                    "text": "Mo bakegen, i tru mi talem long yufala, olgeta ia we oli wantem long hat blong olgeta, wetem fasin blong no stap flas, blong oli wonem olgeta we oli mekem sin blong kam blong sakem sin, oli mas odenem olgeta ia long paoa ia."
                },
                {
                    "number": 58,
                    "text": "From hemia i wan dei blong woning, mo i no wan dei blong toktok tumas. From mi, Lod, bambae oli no mas jikim mi long ol las dei."
                },
                {
                    "number": 59,
                    "text": "Luk, mi mi kam long antap, mo paoa blong mi i slip andanit ia. Mi mi ova long evri samting, mo stap long evri samting, mo stap tru long evri samting mo stap lukluk gud insaed long evri samting, mo dei ia i stap kam we evri samting bae oli anda long mi."
                },
                {
                    "number": 60,
                    "text": "Luk, mi mi Alfa mo Omega, we i Jisas Kraes."
                },
                {
                    "number": 61,
                    "text": "Taswe, evri man oli mas lukaot gud olsem wanem oli tekem nem blong mi long maot blong olgeta—"
                },
                {
                    "number": 62,
                    "text": "From luk, i tru mi talem, se i gat plante we oli stap anda long panismen ia, we oli yusum nem blong Lod, mo oli yusum nogud, mo oli no gat atoriti."
                },
                {
                    "number": 63,
                    "text": "Taswe, jos i mas sakem ol sin blong olgeta, mo mi, Lod, bae mi tekem olgeta oli blong mi; sapos no, bambae mi katemaot olgeta."
                },
                {
                    "number": 64,
                    "text": "Tingbaot se wanem i kamaot long antap i tabu, mo ol pipol oli mas lukaot gud blong tokbaot, mo oli mas tokbaot long fasin we Spirit i talem; mo folem fasin ia, i no gat panismen, mo yufala i kasem Spirit tru long prea; taswe, sapos i no gat fasin ia, panismen ia i stap."
                },
                {
                    "number": 65,
                    "text": "Ol wokman blong mi, Josef Smit Junia, mo Sidni Rigdon, oli mas lukaotem wan haos blong tufala, olsem we Spirit i tijim tufala tru long prea."
                },
                {
                    "number": 66,
                    "text": "Ol samting ia oli stap yet blong winim tru long fasin blong stap wet longtaem, blong oli kasem wan moa bigfala mo hevi pat blong glori, sapos no, wan moa bigfala panismen. Amen."
                }
            ]
        },
        "/study/scriptures/dc-testament/dc/64": {
            "uri": "/study/scriptures/dc-testament/dc/64",
            "title": "Doktrin mo Ol Kavenan 64",
            "data_type": "chapter",
            "chapter_name": "Seksen 64",
            "chapter_summary": [
                "1–11, Olgeta Sent oli kasem komanmen blong fofogivim wanwan long olgeta, nogud sin we i moa bigwan i stap wetem olgeta; 12–22, Oli mas tekem olgeta we oli no sakem sin oli kam long fored blong Jos; 23–25, Hem we i stap pem taeting blong hem bae i no save bon long dei we bae Lod i kam; 26–32, Olgeta Sent oli kasem woning agensem fasin blong mekem kaon; 33–36, Olgeta we oli stap agens bambae Lod i katemaot olgeta long Saeon; 37–40, Jos bambae i jajem ol nesen; 41–43, Saeon bambae i gro gud."
            ],
            "verses": [
                {
                    "number": 1,
                    "text": "Luk, olsem ia nao Lod, God blong yufala i talem long yufala, O yufala, ol elda blong jos blong mi, lisin gud mo harem mo akseptem tingting blong mi long saed blong yufala."
                },
                {
                    "number": 2,
                    "text": "From i tru, mi talem long yufala, mi wantem se yufala i mas winim wol; taswe, bambae mi gat lav mo sore long yufala."
                },
                {
                    "number": 3,
                    "text": "I gat sam long medel blong yufala we oli mekem sin; be i tru, mi talem, blong wan taem ia nomo, from glori blong miwan mo blong mi sevem ol sol, mi bin fogivim yufala long ol sin blong yufala."
                },
                {
                    "number": 4,
                    "text": "Bambae mi gat sore long yufala, from mi givim kingdom long yufala."
                },
                {
                    "number": 5,
                    "text": "Mo ol ki blong ol sikret blong kingdom, bambae oli no save tekemaot long wokman blong mi, Josef Smit Junia, tru long ol rod we mi bin putum, taem hem i stap laef yet, hemia sapos hem i stap folem ol odinens blong mi."
                },
                {
                    "number": 6,
                    "text": "I gat olgeta we oli tekem janis blong faenem rong agensem hem we i no gat risen from."
                },
                {
                    "number": 7,
                    "text": "Be, hem i bin mekem sin; be i tru, mi talem long yufala, mi, Lod, mi fogivim ol sin blong olgeta we oli talemaot ol sin blong olgeta long fored blong mi mo oli askem fogivnes, olgeta ia we sin i no mekem olgeta i ded."
                },
                {
                    "number": 8,
                    "text": "Ol disaepol blong mi, long ol dei blong bifo, oli bin lukaotem ol janis blong agensem wanwan long olgeta mo oli no bin fofogivim wanwan long olgeta long hat blong olgeta; mo from nogud fasin ia, Lod i bin mekem olgeta oli gat hadtaem mo i bin panisim strong olgeta."
                },
                {
                    "number": 9,
                    "text": "Taswe, mi talem long yufala, se yufala i mas fofogivim wanwan long yufala; from we hem we i no fogivim brata blong hem long fasin blong hem blong brekem loa, i stanap wetem rong long fored blong Lod; from wetem hem, i gat sin ia we i moa bigwan i stap."
                },
                {
                    "number": 10,
                    "text": "Mi, Lod, bambae mi fogivim huia we bambae mi fogivim; be yufala, mi talem se yufala i mas fogivim evri man."
                },
                {
                    "number": 11,
                    "text": "Mo yufala i mas talem long hat blong yufala—letem God i jajem bitwin mi mo yu, mo i givim praes long yu folem ol wok blong yu."
                },
                {
                    "number": 12,
                    "text": "Mo hem we i no sakem ol sin blong hem, mo i no talemaot olgeta, bambae yufala i mas tekem hem i kam long fored blong jos, mo bambae yufala i lukluk long hem olsem we skripja ia i talemaot long yufala, tru long komanmen o tru long revelesen."
                },
                {
                    "number": 13,
                    "text": "Mo hemia bambae yufala i mas mekem blong God i kasem glori—i no from yufala i no fogivim man from yufala i no gat lav mo sore, be i blong yufala i stret long ae blong loa, mo i blong yufala i no mekem sin agensem hem we i givim loa long yufala—"
                },
                {
                    "number": 14,
                    "text": "I tru mi talem, from hemia nao, bambae yufala i mas mekem olgeta samting ia."
                },
                {
                    "number": 15,
                    "text": "Luk, mi, Lod, mi bin kros bigwan wetem hem we i bin wokman blong mi, Esra But, mo tu, wokman blong mi, Aesak Morli, from we tufala i no bin obei long loa mo ol komanmen;"
                },
                {
                    "number": 16,
                    "text": "Oli bin lukaotem nogud samting long hat blong olgeta, mo mi, Lod, mi bin holembak Spirit blong mi. Oli bin jajem se samting ia we i no gat nogud samting long hem, i nogud; be, mi bin fogivim wokman blong mi, Aesak Morli."
                },
                {
                    "number": 17,
                    "text": "Mo tu, wokman blong mi, Edwod Patrij, luk, hem i bin mekem sin, mo Setan i stap lukaot blong prapa spolem gud sol blong hem; be taem bae oli kam blong save olgeta samting ia, mo bae oli sakem sin from ol rabis fasin, bae mi fogivim olgeta."
                },
                {
                    "number": 18,
                    "text": "Mo naoia, i tru mi talem se i nid long mi, se wokman blong mi, Sidni Gilbet, afta sam wik nomo, bambae i mas kambak long bisnis blong hem, mo luk wok blong hem blong ripresentem Jos long graon blong Saeon;"
                },
                {
                    "number": 19,
                    "text": "Mo samting ia we hem i bin luk mo harem, bambae hem i talem long ol disaepol blong mi, blong oli no save lus. Mo from hemia, mi bin talem olgeta samting ia."
                },
                {
                    "number": 20,
                    "text": "Mo bakegen, mi talem long yufala, se blong mekem se wokman blong mi, Aesak Morli, i no kasem temtesen we i bigwan moa long wanem we hem i save tekem, mo blong hem i no save givim rong advaes blong i mekem nogud long yufala, nao mi bin givim komanmen blong hem i mas salemaot fam blong hem."
                },
                {
                    "number": 21,
                    "text": "Hem i no tingting blong mi blong wokman blong mi, Frederik G. Wiliams i mas salem fam blong hem, from we mi, Lod, bambae mi holemtaet wan strong sapot long graon blong Ketlan, blong wan taem blong faef yia, mo long taem ia bambae mi no sakemaot ol man nogud, blong mekem se mi save sevem sam long olgeta."
                },
                {
                    "number": 22,
                    "text": "Mo afta long dei ia, mi, Lod, bambae mi no faenem wan i rong we bae i go wetem wan open hat long graon blong Saeon; from we mi, Lod mi wantem hat blong ol pikinini blong ol man."
                },
                {
                    "number": 23,
                    "text": "Luk, taem naoia oli singaotem tedei, kasem taem we Pikinini blong Man bae i kam, mo i tru, hem i wan dei blong sakrifaes, mo wan dei blong ol pipol blong mi oli pem taeting; from we hem we i pem taeting bae i no bon long taem we bae Pikinini blong Man i kam."
                },
                {
                    "number": 24,
                    "text": "From we, afta long tedei, taem we man i bon long faea bae i kam—hemia i folem fasin blong toktok blong Lod—from i tru mi talem, tumoro, evri man we oli gat hae tingting mo olgeta we oli mekem nogud samting bae oli olsem doti blong wit; mo bambae mi bonem olgeta long faea, from we mi mi Lod blong Ol Pipol; mo bambae mi no sevem eniwan we i stap long Babilon."
                },
                {
                    "number": 25,
                    "text": "Taswe, sapos yufala i biliv long mi, bae yufala i wok long taem naoia, we oli singaotem, tedei."
                },
                {
                    "number": 26,
                    "text": "Mo i no stret se ol wokman blong mi, Niuwel K. Witni mo Sidni Gilbet, i no stret se tufala i mas salem stoa blong tufala mo ol samting we tufala i gat long ples ia; from we hemia i no waes, kasem taem we ol narafala memba blong Jos we oli stap, we oli stap nomo long ples ia, bae oli go antap long graon blong Saeon."
                },
                {
                    "number": 27,
                    "text": "Luk, mi talem long ol loa blong mi, o mi blokem, blong yufala i gat kaon long ol enemi blong yufala;"
                },
                {
                    "number": 28,
                    "text": "Be luk, i no gat wan taem we oli talem se Lod bae i no tekem samting taem we hem i wantem, mo bae hem i no pem olsem we hem i ting se i stret."
                },
                {
                    "number": 29,
                    "text": "Taswe, olsem we yufala i ol ripresentativ blong hem, yufala i stap mekem wok blong Lod; mo wanem we yufala i stap mekem folem tingting blong Lod, hem i bisnis blong Lod."
                },
                {
                    "number": 30,
                    "text": "Mo hem i putum yutufala blong lukluk long ol sent blong hem long ol las dei ia, blong oli save kasem wan ples long graon blong Saeon."
                },
                {
                    "number": 31,
                    "text": "Mo luk, mi, Lod, mi talemaot long yufala, mo ol toktok blong mi oli tru mo bambae oli kamtru, blong ol sent oli save kasem ples ia."
                },
                {
                    "number": 32,
                    "text": "Be evri samting i mas kam blong hapen long stret taem blong olgeta."
                },
                {
                    "number": 33,
                    "text": "Taswe, yufala i no taed blong mekem gud samting, from we yufala i stap putum fandesen blong wan bigfala wok. Mo aot long ol smol samting, ol samting we oli bigwan oli kamaot."
                },
                {
                    "number": 34,
                    "text": "Luk, Lod i askem blong mas gat wan hat mo wan maen we i wantem mekem samting; mo man we i wantem mekem samting mo i stap obei, bambae hem i kakae ol gudfala samting blong graon blong Saeon long ol las dei ia."
                },
                {
                    "number": 35,
                    "text": "Mo olgeta we oli stap agens, bambae mi katemaot olgeta aot long graon blong Saeon, mo bambae mi sendem olgeta oli go longwe, mo bambae oli no save gat wan ples long graon ia."
                },
                {
                    "number": 36,
                    "text": "From, i tru mi talem, se olgeta we oli stap agens oli no blong blad blong Efrem, taswe, bambae mi pulumaot olgeta."
                },
                {
                    "number": 37,
                    "text": "Luk, mi, Lod, mi bin mekem jos blong mi long ol las dei i olsem wan jaj we i sidaon long wan hil, o long wan hae ples, blong i jajem ol nesen."
                },
                {
                    "number": 38,
                    "text": "From bambae i kam blong hapen, se ol pipol we oli stap long Saeon bae oli jajem evri samting long saed blong Saeon."
                },
                {
                    "number": 39,
                    "text": "Mo bambae oli pruvum huia ol giaman man mo olgeta we oli gat tufes, mo olgeta we oli no ol aposol mo ol profet, bae pipol i save huia olgeta."
                },
                {
                    "number": 40,
                    "text": "Mo tu, bisop, we i wan jaj, mo ol kaonsela blong hem, sapos oli no fetful long wok blong olgeta blong lukaot gud long ol memba, bambae oli kasem panismen, mo bambae oli putum ol narafala man long ples blong olgeta."
                },
                {
                    "number": 41,
                    "text": "From, luk, mi talem long yufala se Saeon bae i gro gud, mo glori blong Lod bae i stap long Saeon;"
                },
                {
                    "number": 42,
                    "text": "Mo Saeon bae i stap olsem wan flag long ol pipol, mo bambae oli kam long hem aot long evri nesen we i stap andanit long heven."
                },
                {
                    "number": 43,
                    "text": "Mo dei bae i kam taem we ol nesen blong wol bambae oli seksek wetem fraet from hem, mo bambae oli fraet long ol pipol blong hem. Lod i bin talem samting ia. Amen."
                }
            ]
        },
        "/study/scriptures/dc-testament/dc/65": {
            "uri": "/study/scriptures/dc-testament/dc/65",
            "title": "Doktrin mo Ol Kavenan 65",
            "data_type": "chapter",
            "chapter_name": "Seksen 65",
            "chapter_summary": [
                "1–2, Lod i givim wetem tras, ol ki blong kingdom blong God long man we i stap long wol, mo wok blong gospel bambae i win; 3–6, Kingdom blong heven blong Mileniom bae i kam mo joenem kingdom blong God long wol."
            ],
            "verses": [
                {
                    "number": 1,
                    "text": "Lisin gud, mo luk, i gat wan voes olsem wan we oli sendem long heven i kam daon, we i strong mo i gat paoa, we i stap go fored long ol en blong wol, yes, we voes blong hem i go long ol man—Yufala i mas mekem rere rod blong Lod, mekem ol rod blong hem oli stret gud."
                },
                {
                    "number": 2,
                    "text": "Ol ki blong kingdom blong God, Lod i givim wetem tras long man we i stap long wol, mo stat long ples ia, bambae gospel bae i rol i go long evri ples, kasem taem hem i fulumap ful wol, olsem wan ston we i kamaot hemwan long bigfala hil we i stap rol i go, kasem taem hem i gro, i fulumap ful wol."
                },
                {
                    "number": 3,
                    "text": "Yes, wan voes we i talemaot laod—Yufala i mas mekem rere rod blong Lod, yufala i rere long dei blong kaekae blong Smol Sipsip, yufala i rere from Man we Bae I Mared."
                },
                {
                    "number": 4,
                    "text": "Prea long Lod, singaotem tabu nem blong hem, mekem man i save ol merikel wok blong hem long medel blong ol pipol."
                },
                {
                    "number": 5,
                    "text": "Prea long Lod, se bae kingdom blong hem bae i go evri ples long wol, blong ol man we oli stap laef long hem oli save kasem kingdom ia, mo oli mekem olgeta oli rere from ol dei we oli stap kam, we Pikinini blong Man bae i aot long heven i kam daon, wetem klos blong glori blong hem we i saen gud, blong mitim kingdom blong God we i stanap long wol ia."
                },
                {
                    "number": 6,
                    "text": "Taswe, bae kingdom blong God bae i go evri ples, blong mekem se kingdom blong heven i kam, blong Yu, O God, i save gat glori long heven mo tu, long wol, blong yu save winim ol enemi blong yu; from ona, paoa mo glori ia, oli blong yu, blong oltaem mo oltaem. Amen."
                }
            ]
        },
        "/study/scriptures/dc-testament/dc/66": {
            "uri": "/study/scriptures/dc-testament/dc/66",
            "title": "Doktrin mo Ol Kavenan 66",
            "data_type": "chapter",
            "chapter_name": "Seksen 66",
            "chapter_summary": [
                "1–4, Kavenan we i no gat en i gospel we i fulwan; 5–8, Ol elda oli mas prij, testifae mo tokbaot gud samting wetem ol pipol; 9–13, Fetful wok blong jos i mekemsua se bambae yu mas kasem wan ples blong laef we i no save finis."
            ],
            "verses": [
                {
                    "number": 1,
                    "text": "Luk, Lod i talem long wokman blong mi Wiliam E. MakLelin—Mi blesem yu, folem hamas we yu bin gowe long ol rabis fasin blong yu, mo folem hamas yu bin akseptem ol trutok blong mi, Lod, Ridima blong yu i talem, we i Sevya blong wol, hemia Sevya blong hamas long olgeta we oli biliv long nem blong mi."
                },
                {
                    "number": 2,
                    "text": "I tru, mi talem long yu, mi blesem yu from we yu akseptem kavenan blong mi we i no gat en, we i gospel blong mi we i fulwan, we mi sendem i go long ol pikinini blong ol man, blong oli save gat laef mo tekem pat long ol glori we bambae mi talemaot long ol las dei, olsem we ol profet mo ol aposol long ol dei bifo oli bin raetem."
                },
                {
                    "number": 3,
                    "text": "I tru, mi talem long yu, wokman blong mi, Wiliam, se yu yu klin, be i no fulwan; from hemia, sakem sin, sakem olgeta samting we oli nogud long lukluk blong mi, Lod i talem, from Lod bae i soem olgeta samting ia long yu."
                },
                {
                    "number": 4,
                    "text": "Mo nao, i tru, mi, Lod, bambae mi soem yu wanem mi wantem long saed blong yu, o wanem nao tingting blong mi long saed blong yu."
                },
                {
                    "number": 5,
                    "text": "Luk, i tru, mi talem long yu, se hem i tingting blong mi se yu mas talemaot gospel blong mi long wan graon i go long nara graon, mo long wan siti i go long nara siti, yes, long ol ples ia raonabaot we oli no talemaot yet."
                },
                {
                    "number": 6,
                    "text": "No stastap longtaem tumas blong plante dei long ples ia; no go antap long graon blong Saeon yet; be hamas samting we yu save sendem, yu sendem; sapos no, yu no mas tingting long ol samting we yu gat."
                },
                {
                    "number": 7,
                    "text": "Go long ol graon long Is, talem testemoni long evri ples, long evri pipol mo insaed long evri haos blong prea blong olgeta, mo tokbaot gud ol samting long ol pipol."
                },
                {
                    "number": 8,
                    "text": "Wokman blong mi, Samuel H. Smit i mas go wetem yu, mo yu no mas livim hem fogud, mo yu mas tijim hem long ol fasin blong wok; mo hem we bae i fetful bambae i kam strong long evri ples; mo mi, Lod, bambae mi go wetem yu."
                },
                {
                    "number": 9,
                    "text": "Putum han blong yu antap long olgeta we oli sik, mo bambae oli kam gud bakegen. Yu no kambak kasem taem we mi, Lod, bae mi sendem yu i kambak. Gat fasin blong save wet longtaem long taem blong hadtaem. Askem, mo bambae yu kasem; noknok, mo bae i open long yu."
                },
                {
                    "number": 10,
                    "text": "No lukaot blong trabolem yuwan. Livim fogud evri fasin we i no stret mo i no gud. No mekem adaltri—wan temtesen we yu bin gat trabol wetem."
                },
                {
                    "number": 11,
                    "text": "Obei ol toktok ia, from we oli tru mo yu save trastem; mo bae yu mas givim ona mo wok strong long ofis blong yu, mo sendem plante pipol i go long Saeon wetem ol singsing blong glad we i no gat en antap long hed blong olgeta."
                },
                {
                    "number": 12,
                    "text": "Gohed blong mekem ol samting ia gogo kasem en, mo bae yu gat wan hat blong king blong laef we i no save finis long raet han blong Papa blong mi we i fulap long gladhat mo trutok."
                },
                {
                    "number": 13,
                    "text": "I tru, olsem ia nao Lod, God blong yu i talem, hem we i Ridima blong yu, we i Jisas Kraes. Amen."
                }
            ]
        },
        "/study/scriptures/dc-testament/dc/67": {
            "uri": "/study/scriptures/dc-testament/dc/67",
            "title": "Doktrin mo Ol Kavenan 67",
            "data_type": "chapter",
            "chapter_name": "Seksen 67",
            "chapter_summary": [
                "1–3, Lod i stap harem ol prea blong ol elda blong Hem mo i stap lukaot long olgeta; 4–9, Hem i givim jalenj long man we i waes bitim ol narawan blong traem kopi wan smol pat nomo blong ol revelesen blong Hem; 10–14, Spirit bae i mekem ol fetful elda oli laef mo bae oli luk fes blong God."
            ],
            "verses": [
                {
                    "number": 1,
                    "text": "Luk mo lisin gud, O yufala, ol elda blong jos blong mi, we yufala i kam tugeta, yufala we mi bin harem ol prea blong yufala, mo we mi save hat blong yufala, mo ol samting we yufala i wantem mo askem oli kam antap long fored blong mi."
                },
                {
                    "number": 2,
                    "text": "Luk mo luk gud, ol ae blong mi oli stap long yufala, mo ol heven mo wol oli stap long han blong mi, mo ol rij samting blong taem we i no save finis, oli blong mi nao blong givim."
                },
                {
                    "number": 3,
                    "text": "Yufala i bin traem blong bilivim se yufala i mas kasem blesing we Lod i bin wantem givim long yufala; be luk, i tru, mi talem long yufala se i bin gat ol fraet long hat blong yufala, mo i tru, hemia nao stamba tingting from wanem yufala i no bin kasem."
                },
                {
                    "number": 4,
                    "text": "Mo naoia, mi, Lod, mi givim long yufala wan testemoni blong trutok long saed blong ol komanmen ia we oli stap long fored blong yufala."
                },
                {
                    "number": 5,
                    "text": "Ol ae blong yufala oli bin stap long wokman blong mi, Josef Smit Junia, mo fasin blong toktok blong hem, yufala i save, mo ol samting we hem i no stret gud long hem, yufala i save; mo yufala i bin lukaotem long hat blong yufala blong yufala i gat save blong talem samting i moa gud bitim fasin blong hem blong toktok; mo hemia tu, yufala i save."
                },
                {
                    "number": 6,
                    "text": "Naoia, yufala i lukluk gud insaed long Buk blong Olgeta Komanmen, revelesen we i moa smol long medel blong olgeta, mo yufala i jusum wan we i moa waes long medel blong yufala;"
                },
                {
                    "number": 7,
                    "text": "O, sapos i gat wan long medel blong yufala we i save raetem wan we i semmak, nao, yufala i no rong blong talem se yufala i no save se ol revelesen ia oli tru;"
                },
                {
                    "number": 8,
                    "text": "Be sapos yufala i no save raetem wan we i semmak long hemia, nao yufala i rong sapos yufala i no talemaot se ol revelesen ia oli tru."
                },
                {
                    "number": 9,
                    "text": "From we yufala i save se i no gat samting we i no stret mo i no gud long olgeta, mo samting we i stret mo gud we i aot long heven i kam daon, i kam long Papa blong evri laet."
                },
                {
                    "number": 10,
                    "text": "Mo bakegen, i tru, mi talem long yufala se hem i spesel janis blong yufala, mo mi givim wan promes long yufala we oli odenem yufala long seves ia, se folem hamas yufala i karemaot ol jalus mo ol fraet long yufala, mo folem hamas yufala i putum tingting blong yufala i stap daon long fored blong mi, from we yufala i no putum tingting i stap daon inaf, vel bae i brok long tu mo bambae yufala i luk mi mo save mi ia, mi stap—i no wetem maen blong bodi o blong wol ia, be wetem hemia long saed blong spirit."
                },
                {
                    "number": 11,
                    "text": "From we i no gat man, long bodi blong mit mo bun, i bin luk God samtaem, be sapos nomo Spirit blong God i mekem hem i laef."
                },
                {
                    "number": 12,
                    "text": "I no gat wan man we i folem fasin blong wol we i save stanap wetem God, mo semmak, i no gat wan maen we i folem fasin blong wol we i save stanap wetem God."
                },
                {
                    "number": 13,
                    "text": "Yufala i no save stanap wetem God naoia, mo yufala i no save mekem folem ol tijing blong ol enjel; taswe, gohed wetem fasin blong stap wet longtaem gogo kasem taem yufala i kam stret evriwan."
                },
                {
                    "number": 14,
                    "text": "Yufala i no mas letem maen blong yufala i tanem i gobak; mo taem yufala i inaf, long stret taem blong mi, bae yufala i luk mo save samting ia we oli bin givim long yufala tru long ol han blong wokman blong mi, Josef Smit Junia. Amen."
                }
            ]
        },
        "/study/scriptures/dc-testament/dc/68": {
            "uri": "/study/scriptures/dc-testament/dc/68",
            "title": "Doktrin mo Ol Kavenan 68",
            "data_type": "chapter",
            "chapter_name": "Seksen 68",
            "chapter_summary": [
                "1–5, Ol toktok blong ol elda, taem Tabu Spirit i lidim olgeta blong talem, oli ol skripja; 6–12, Ol elda oli mas prij mo mekem baptaes, mo ol saen bae oli folem olgeta we oli biliv tru; 13–24, Fasbon long ol boe blong Eron oli save givim seves olsem Prisaeding Bisop (we hem i blong holem ol ki blong prisaed olsem wan bisop) anda long atoriti blong Fas Presidensi; 25–28, Ol papa mo mama oli kasem komanmen blong tijim gospel long ol pikinini blong olgeta; 29–35, Olgeta Sent oli mas obei long Sabat dei, wok strong wetem strong tingting mo stap prea."
            ],
            "verses": [
                {
                    "number": 1,
                    "text": "Wokman blong mi, Orson Haed, mi bin singaotem hem tru long odinesen blong hem blong talemaot gospel we i no gat en, tru long Spirit blong God we i laef, long wan pipol i go long narafala pipol, mo long wan graon i go long narafala graon, long ol grup blong ol nogud man, insaed long haos blong prea blong olgeta, mo tokbaot gud evri skripja wetem olgeta mo stap eksplenem evri skripja long olgeta."
                },
                {
                    "number": 2,
                    "text": "Mo, luk, mo luk gud, hemia i wan eksampol long olgeta evriwan we mi bin odenem long prishud ia, we mi bin givim wok long olgeta blong oli go aot—"
                },
                {
                    "number": 3,
                    "text": "Mo hemia i eksampol we i go long olgeta, se bae oli mas toktok olsem we Tabu Spirit i lidim olgeta."
                },
                {
                    "number": 4,
                    "text": "Mo wanem we bae oli talem taem Tabu Spirit i lidim olgeta, bae i kam skripja, bae i tingting blong Lod, bae i maen blong Lod, bae i toktok blong Lod, bae i voes blong Lod, mo paoa blong God we i go kasem fasin blong sevem man."
                },
                {
                    "number": 5,
                    "text": "Luk, hemia i promes blong Lod long yufala, O yufala we yufala i ol wokman blong mi."
                },
                {
                    "number": 6,
                    "text": "Taswe, yufala i stap glad, mo yufala i no fraet, from we mi Lod, mi stap wetem yufala, mo bae mi stanap wetem yufala; mo bae yufala i testifae abaot mi, we mi Jisas Kraes, se mi Pikinini blong God we i laef, se mi bin stap, se mi stap, mo se bambae mi kam."
                },
                {
                    "number": 7,
                    "text": "Hemia i toktok blong Lod long yufala, wokman blong mi Orson Haed, mo tu, wokman blong mi, Luk Jonson, mo wokman blong mi, Liman Jonson, mo wokman blong mi, Wiliam E. MakLelin, mo long evri fetful elda blong jos blong mi—"
                },
                {
                    "number": 8,
                    "text": "Yufala i go long ful wol; prijim gospel long evri man, mo stap mekem hemia wetem atoriti we mi bin givim long yufala, mo stap mekem baptaes long nem blong Papa, mo long nem blong Pikinini, mo long nem blong Tabu Spirit."
                },
                {
                    "number": 9,
                    "text": "Mo hem we i biliv mo i kasem baptaes bambae mi sevem hem, mo hem we i no biliv bambae devel i stap kontrolem hem."
                },
                {
                    "number": 10,
                    "text": "Mo hem we i biliv bae i gat blesing wetem ol saen we oli stap folem hem, olsem we oli bin raetem."
                },
                {
                    "number": 11,
                    "text": "Mo long yufala, bae Lod i givim blong save ol saen blong ol taem, mo ol saen blong taem we Pikinini blong Man bae i kam;"
                },
                {
                    "number": 12,
                    "text": "Mo hamas long olgeta we Papa i talem, bambae yufala i gat paoa blong silim olgeta blong go kasem laef we i no save finis. Amen."
                },
                {
                    "number": 13,
                    "text": "Mo naoia, long saed blong ol samting antap long ol kavenan mo ol komanmen, i gat olgeta samting ia i stap—"
                },
                {
                    "number": 14,
                    "text": "I gat i stap afta, long stret taem blong Lod, ol narafala bisop blong setem olgeta apat long jos, blong oli givhan semmak folem faswan;"
                },
                {
                    "number": 15,
                    "text": "Taswe, bambae oli ol hae pris we oli klin inaf, mo Fas Presidensi blong Melkesedek Prishud bae i jusum olgeta, be i no olsem sapos oli kamaot stret long laen blong Eron."
                },
                {
                    "number": 16,
                    "text": "Mo sapos oli kamaot stret long laen blong Eron, oli gat wan stret raet folem loa, long ofis blong bisop, sapos oli ol fasbon blong ol boe blong Eron;"
                },
                {
                    "number": 17,
                    "text": "From ol fasbon oli holem raet blong prisaed ova long prishud ia, mo ol ki o atoriti blong prishud ia."
                },
                {
                    "number": 18,
                    "text": "I no gat man i gat wan raet folem loa long ofis ia, blong holem ol ki blong prishud ia, be sapos nomo hem i kamaot stret long laen ia mo hem i fasbon blong Eron."
                },
                {
                    "number": 19,
                    "text": "Be, from se wan hae pris blong Melkesedek Prishud i gat atoriti blong mekem wok long evri ofis we oli anda long hemia, bae hem i save lidim ofis blong bisop taem i no gat wan stret laen blong Eron i stap, mo tu, sapos oli singaotem hem mo setem hem apat mo oli odenem hem long paoa ia, anda long ol han blong Fas Presidensi blong Melkesedek Prishud."
                },
                {
                    "number": 20,
                    "text": "Mo tu, wan we i kamaot stret long laen blong Eron, Presidensi i mas jusum hem, mo mas faenem hem i klin inaf, mo oli mas anoentem hem, mo odenem hem anda long ol han blong Presidensi ia, sapos no, hem i no gat raet folem loa blong mekem wok wetem prishud blong olgeta."
                },
                {
                    "number": 21,
                    "text": "Be, wetem paoa blong toktok ia long saed blong raet blong olgeta blong prishud we i kamdaon long papa i go long boe, oli save askem blong oli anoentem olgeta sapos we, long eni taem, oli save pruvum laen blong olgeta, o oli pruvum se i tru, tru long revelesen we i kam long Lod anda long ol han blong Presidensi we oli tokbaot fastaem."
                },
                {
                    "number": 22,
                    "text": "Mo bakegen, i no gat bisop o hae pris we bambae oli setem hem apat from seves ia we bae oli putum hem long kot o panisim hem from eni fasin blong brekem loa, be nomo long fored blong Fas Presidensi blong Jos;"
                },
                {
                    "number": 23,
                    "text": "Mo folem hamas oli faenem hem i rong long fored blong Presidensi ia, tru long testemoni we oli no save pruvum se i rong, bambae hem i kasem panismen;"
                },
                {
                    "number": 24,
                    "text": "Mo sapos hem i sakem sin, bambae hem i kasem fogivnes, folem ol kavenan mo ol komanmen blong jos."
                },
                {
                    "number": 25,
                    "text": "Mo bakegen, folem hamas ol papa mo mama oli gat ol pikinini long Saeon, o long eni long ol stek blong hem we oli bin stanemap, we oli no tijim olgeta blong andastanem doktrin blong fasin blong sakem sin, fet long Kraes Pikinini blong God we i laef, mo baptaes mo presen we i Tabu Spirit tru long fasin blong putum han antap long hed, taem oli gat eit yia, bae sin ia i stap long hed blong papa mo mama blong olgeta."
                },
                {
                    "number": 26,
                    "text": "From hemia bae i wan loa long ol pipol we oli stap long Saeon, o long eni stek blong hem we oli bin setemap."
                },
                {
                    "number": 27,
                    "text": "Mo ol pikinini blong olgeta bambae oli mas kasem baptaes blong kam klin aot long ol sin blong olgeta taem oli gat eit yia, mo oli mas kasem odinens blong fasin blong putum han antap long hed blong olgeta."
                },
                {
                    "number": 28,
                    "text": "Mo oli mas tijim tu ol pikinini blong olgeta blong prea, mo blong wokbaot long stret laef long fored blong Lod."
                },
                {
                    "number": 29,
                    "text": "Mo olgeta we oli stap long Saeon bae oli mas obei long Sabat dei blong holem i tabu."
                },
                {
                    "number": 30,
                    "text": "Mo olgeta we oli stap long Saeon bae oli mas tingbaot tu ol wok blong olgeta, folem hamas oli jusum olgeta blong wok, wetem evri fasin blong stap fetful; from man we i stap nating, bambae oli tingbaot hem long fored blong Lod."
                },
                {
                    "number": 31,
                    "text": "Nao, mi, Lod, mi no glad wetem ol pipol we oli stap long Saeon, from we i gat ol man we oli stap nating long medel blong olgeta; mo ol pikinini blong olgeta oli stap groap tu long fasin nogud; mo tu, oli no stap lukaotem ol rij samting blong taem we i no save finis, be ae blong olgeta i fulap long fasin blong stap griri."
                },
                {
                    "number": 32,
                    "text": "Ol samting ia oli no sapos blong stap olsem, mo i mas aot wantaem long medel blong olgeta; taswe, wokman blong mi, Oliva Kaodri i mas tekem ol toktok ia i go long graon blong Saeon."
                },
                {
                    "number": 33,
                    "text": "Mo mi givim wan komanmen long olgeta—se hem we i no stap mekem ol prea blong hem long fored blong Lod long stret taem blong hem, oli mas tingbaot hem long fored blong jaj blong ol pipol blong mi."
                },
                {
                    "number": 34,
                    "text": "Ol toktok ia oli tru mo yufala i save trastem; taswe, no brekem olgeta, mo no tekemaot eni toktok long olgeta."
                },
                {
                    "number": 35,
                    "text": "Luk, mi mi Alfa mo Omega, mo mi kam kwiktaem. Amen."
                }
            ]
        },
        "/study/scriptures/dc-testament/dc/69": {
            "uri": "/study/scriptures/dc-testament/dc/69",
            "title": "Doktrin mo Ol Kavenan 69",
            "data_type": "chapter",
            "chapter_name": "Seksen 69",
            "chapter_summary": [
                "1–2, Jon Witma i mas go wetem Oliva Kaodri long Misuri; 3–8, Hem i mas prij tu, mo tekem, mo raetemdaon ol infomesen blong histri."
            ],
            "verses": [
                {
                    "number": 1,
                    "text": "Lisin gud long mi, Lod, God blong yufala i talem, blong gud blong wokman blong mi, Oliva Kaodri. Mi talem se hem i no waes se bae oli givim hem ol komanmen mo ol mane we bae hem i mas tekem i go long graon blong Saeon, sapos nomo wan i go wetem hem, we bae i tru mo fetful."
                },
                {
                    "number": 2,
                    "text": "Taswe, mi, Lod, mi wantem se wokman blong mi, Jon Witma, i mas go wetem wokman blong mi, Oliva Kaodri;"
                },
                {
                    "number": 3,
                    "text": "Mo tu, se bae hem i mas gohed blong raetem mo mekem wan histri blong evri impoten samting we bambae hem i luk mo save long saed blong jos blong mi;"
                },
                {
                    "number": 4,
                    "text": "Mo tu, blong hem i kasem advaes mo help we i kam long wokman blong mi, Oliva Kaodri mo ol narawan."
                },
                {
                    "number": 5,
                    "text": "Mo tu, ol wokman blong mi we oli stap long ol narafala ples long wol, oli mas sendem ol ripot blong wok blong olgeta i go long graon blong Saeon;"
                },
                {
                    "number": 6,
                    "text": "From graon blong Saeon bae i wan stamba ples mo wan ples blong kasem mo mekem evri samting ia."
                },
                {
                    "number": 7,
                    "text": "Be wokman blong mi, Jon Witma, i mas go plante taem, long wan ples i go long narafala ples, mo long wan jos i go long wan narafala jos, blong hem i save kasem save moa isi—"
                },
                {
                    "number": 8,
                    "text": "I stap prij mo stap eksplenem, i stap raetem, i stap kopi, i stap jusum, mo i stap kasem evri samting we bae i blong gud blong jos, mo blong ol yangfala jeneresen we oli stap kam antap we bae oli groap long graon blong Saeon, blong oli holemtaet, long wan jeneresen i go long wan narafala jeneresen, blong oltaem mo oltaem. Amen."
                }
            ]
        },
        "/study/scriptures/dc-testament/dc/70": {
            "uri": "/study/scriptures/dc-testament/dc/70",
            "title": "Doktrin mo Ol Kavenan 70",
            "data_type": "chapter",
            "chapter_name": "Seksen 70",
            "chapter_summary": [
                "1–5, Lod i jusum olgeta man we oli gat wok ia blong printim ol revelesen; 6–13, Olgeta we oli wok long saed blong ol samting blong spirit oli mas kasem pei blong olgeta; 14–18, Olgeta Sent oli mas semmak long saed blong ol samting blong laef ia."
            ],
            "verses": [
                {
                    "number": 1,
                    "text": "Luk, mo lisin gud, O yufala ol pipol we yufala i stap long Saeon, mo yufala evriwan ol pipol blong jos blong mi we yufala i stap longwe, mo harem toktok blong Lod we mi givim long wokman blong mi, Josef Smit Junia, mo long wokman blong mi, Martin Haris, mo tu, long wokman blong mi Oliva Kaodri, mo tu, long wokman blong mi, Jon Witma, mo tu, long wokman blong mi Sidni Rigdon, mo tu, long wokman blong mi Wiliam W. Felps, olsem wan komanmen long olgeta."
                },
                {
                    "number": 2,
                    "text": "From mi givim wan komanmen long olgeta; taswe, lisin gud mo harem, from olsem ia nao Lod i talem long olgeta—"
                },
                {
                    "number": 3,
                    "text": "Mi, Lod, mi bin jusum olgeta, mo odenem olgeta blong oli ol man blong wok blong lukaotem gud ol revelesen mo ol komanmen we mi bin givim long olgeta, mo hemia we bambae mi givim long olgeta afta;"
                },
                {
                    "number": 4,
                    "text": "Mo bambae mi askem wan ripot blong wok blong olgeta long dei blong jajmen."
                },
                {
                    "number": 5,
                    "text": "Taswe, mi bin jusum olgeta blong mekem wok ia, mo hemia nao wok blong olgeta insaed long jos ia blong God, blong oli lukaotem olgeta mo eni samting abaot olgeta, yes, eni gud samting we i kamaot long olgeta."
                },
                {
                    "number": 6,
                    "text": "Taswe, wan komanmen mi givim long olgeta, se bambae oli no givim olgeta samting ia long jos, o long wol;"
                },
                {
                    "number": 7,
                    "text": "Be, folem hamas oli kasem we i moa bitim wanem we oli nidim long saed blong ol samting we oli nidim o oli wantem, bambae oli mas givim i go long stoahaos blong mi;"
                },
                {
                    "number": 8,
                    "text": "Mo ol mane ia, bambae oli mas givim i go long ol pipol we oli stap long Saeon, mo long ol jeneresen blong olgeta, folem hamas oli kam blong kasem raet long ol samting ia folem ol loa blong kingdom."
                },
                {
                    "number": 9,
                    "text": "Luk, hemia nao wanem we Lod i askem long evri man long saed blong ol samting we hem i mas lukaotem, olsem we mi, Lod, mi bin putum o bambae mi putum long eni man."
                },
                {
                    "number": 10,
                    "text": "Mo luk, i no gat wan i save ronwe long loa ia, we i blong jos ia blong God we i laef;"
                },
                {
                    "number": 11,
                    "text": "Yes, i no bisop, i no ripresentativ we i lukaotem stoahaos blong Lod, i no hem we i gat wok blong lukaotem ol samting long saed blong laef ia."
                },
                {
                    "number": 12,
                    "text": "Hem we oli putum hem blong lukaotem ol samting long saed blong spirit, hem ia, hem i inaf blong mas kasem pei blong hem, mo semmak tu long olgeta we Lod i bin jusum blong gat wok blong lukaotem ol samting long saed blong laef ia;"
                },
                {
                    "number": 13,
                    "text": "Yes, oli gat fulap moa, mo wanem we oli gat we i fulap, bambae oli kasem i fulap moa bakegen tru long ol samting we Spirit i soemaot long olgeta."
                },
                {
                    "number": 14,
                    "text": "Be, long saed blong ol samting blong laef ia, bambae yufala i mas semmak, mo hemia i no mas hapen wetem tingting blong no wantem, sapos no, plante long ol samting we Spirit i soemaot, bambae Lod i holembak."
                },
                {
                    "number": 15,
                    "text": "Naoia, komanmen ia mi givim long ol wokman blong mi blong gud blong olgeta taem oli stap laef yet, blong mi soemaot ol blesing blong mi long hed blong olgeta, mo olsem wan praes blong fasin blong olgeta blong wok strong wetem strong tingting mo blong sekiuriti blong olgeta;"
                },
                {
                    "number": 16,
                    "text": "Blong oli gat kaekae mo blong oli gat klos; blong oli gat wan ples; blong oli gat ol haos mo blong oli gat ol graon, long wanem ples long laef we mi, Lod, bambae mi putum olgeta long hem, mo long weaples we mi, Lod, bambae mi sendem olgeta long hem."
                },
                {
                    "number": 17,
                    "text": "From we oli bin fetful long saed blong plante samting, mo oli bin mekem gud folem hamas we oli no bin sin."
                },
                {
                    "number": 18,
                    "text": "Luk, mi, Lod, mi gat sore mo bambae mi blesem olgeta, mo bambae oli kasem glad from olgeta samting ia. I olsem. Amen."
                }
            ]
        },
        "/study/scriptures/dc-testament/dc/71": {
            "uri": "/study/scriptures/dc-testament/dc/71",
            "title": "Doktrin mo Ol Kavenan 71",
            "data_type": "chapter",
            "chapter_name": "Seksen 71",
            "chapter_summary": [
                "1–4, Lod i sendem Josef Smit mo Sidni Rigdon i go aot blong prijim gospel; 5–11, Lod bambae i blokem ol enemi blong olgeta Sent."
            ],
            "verses": [
                {
                    "number": 1,
                    "text": "Luk, olsem ia nao Lod i talem long yutufala, ol wokman blong mi, Josef Smit Junia mo Sidni Rigdon, se i tru, taem ia i kam, we mi luk se i nid mo i stret blong yutufala i mas openem maot blong yutufala blong prijim gospel blong mi, ol samting long saed blong kingdom, eksplenem ol sikret blong hem we oli stap long ol skripja, folem pat blong Spirit ia mo paoa we bambae mi givim long yutufala, olsem we mi tingting long hem."
                },
                {
                    "number": 2,
                    "text": "I tru, mi talem long yutufala, talemaot long wol, long ol ples we oli stap raonabaot, mo insaed long jos tu, blong samfala taem, i gogo kasem taem we bambae mi talem long yutufala bakegen."
                },
                {
                    "number": 3,
                    "text": "I tru, hemia i wan misin we mi givim long yutufala blong sam taem."
                },
                {
                    "number": 4,
                    "text": "Taswe, yutufala i go wok long plantesen blong mi. Singaotem ol man we oli stap laef long wol, mo testifae long olgeta, mo mekem rere rod blong olgeta komanmen mo ol revelesen we bambae oli kam."
                },
                {
                    "number": 5,
                    "text": "Nao, luk, hemia i waes tingting; huia i ridim, hem i mas andastanem mo i mas akseptem tu;"
                },
                {
                    "number": 6,
                    "text": "From hem we i akseptem, bambae mi givim fulap moa, bambae mi givim paoa."
                },
                {
                    "number": 7,
                    "text": "Taswe, blokem ol enemi blong yutufala; invaetem olgeta blong mitim yutufala tugeta, long pablik mo long praevet; mo folem hamas we yutufala i fetful, bambae sem blong olgeta i kamaot klia."
                },
                {
                    "number": 8,
                    "text": "Taswe, oli mas tekem i kam ol strong tingting blong olgeta we oli gat agensem Lod."
                },
                {
                    "number": 9,
                    "text": "I tru, olsem ia nao Lod i talem long yutufala—i no gat wan tul blong faet we oli mekem agensem yutufala we bae i win;"
                },
                {
                    "number": 10,
                    "text": "Mo sapos eni man i leftemap voes blong hem agensem yutufala, bambae mi blokem hem long stret taem blong mi."
                },
                {
                    "number": 11,
                    "text": "Taswe, stap obei long ol komanmen blong mi; oli tru mo yufala i save trastem. I olsem. Amen."
                }
            ]
        },
        "/study/scriptures/dc-testament/dc/72": {
            "uri": "/study/scriptures/dc-testament/dc/72",
            "title": "Doktrin mo Ol Kavenan 72",
            "data_type": "chapter",
            "chapter_name": "Seksen 72",
            "chapter_summary": [
                "1–8, Ol elda oli mas givim wan ripot blong wok blong olgeta we oli gat blong mekem, i go long bisop; 9–15, Bisop i lukaotem stoahaos mo i lukaotem olgeta we oli pua mo olgeta we oli stap long nid; 16–26, Ol bisop oli mas talem se i tru se ol elda oli klin inaf."
            ],
            "verses": [
                {
                    "number": 1,
                    "text": "Lisin gud, mo lisin long voes blong Lod, O yufala we yufala i bin kam tugeta, we yufala i ol hae pris blong jos blong mi, we mi bin givim kingdom mo paoa long yufala."
                },
                {
                    "number": 2,
                    "text": "From i tru, olsem ia nao Lod i talem, hem i stret long mi, blong oli jusum wan bisop blong yufala, o aot long yufala, blong jos ia long pat ia blong plantesen blong Lod."
                },
                {
                    "number": 3,
                    "text": "Mo i tru, long samting ia, yufala i bin mekem wetem waes fasin, from Lod i askem hemia, long han blong evri man we i gat wok, blong hem i givim wan ripot blong wok we hem i gat, tugeta long taem ia mo long taem we i no save finis."
                },
                {
                    "number": 4,
                    "text": "From hem we i fetful mo i waes long laef ia, mi kaontem hem se hem i naf blong kasem ol haos we Papa blong mi i rere blong hem."
                },
                {
                    "number": 5,
                    "text": "I tru, mi talem long yufala, se ol elda blong jos long pat ia blong plantesen blong mi bambae oli mas givim wan ripot long saed blong ol samting ia we oli mas lukaotem, i go long bisop, we bambae mi jusum hem insaed long pat ia blong plantesen blong mi."
                },
                {
                    "number": 6,
                    "text": "Ol samting ia bambae oli mas raetemdaon long rekod, blong oli pasem i go long bisop long Saeon."
                },
                {
                    "number": 7,
                    "text": "Mo diuti blong bisop, bambae mi mekem yufala i save long hem tru long ol komanmen we mi bin givim, mo tru long voes blong konfrens."
                },
                {
                    "number": 8,
                    "text": "Mo naoia, i tru, mi talem long yufala, wokman blong mi, Niuwel K. Witni i man ia we bae oli mas jusum mo odenem long paoa ia. Hemia i tingting blong Lod, God blong yufala, Ridima blong yufala. I olsem. Amen."
                },
                {
                    "number": 9,
                    "text": "Toktok blong Lod, antap long loa we mi bin givim finis, we i talemaot diuti blong bisop we oli odenem long jos long pat ia blong plantesen, mo i tru, diuti ia i go olsem—"
                },
                {
                    "number": 10,
                    "text": "Blong hem i lukaotem stoahaos blong Lod; blong hem i kasem ol mane blong jos long pat ia blong plantesen;"
                },
                {
                    "number": 11,
                    "text": "Blong hem i kasem ripot blong ol elda olsem we mi bin komandem finis; mo blong lukluk long ol samting we oli nidim, we oli mas pem samting we oli kasem, folem hamas oli gat blong pem;"
                },
                {
                    "number": 12,
                    "text": "Blong hemia tu, bambae oli konsekretem blong gud blong jos, i go long olgeta we oli pua mo stap long nid."
                },
                {
                    "number": 13,
                    "text": "Mo hem we i no gat naf blong pem, bambae oli mas tekem ripot blong hem mo bae oli pasem i go long bisop blong Saeon, we bae i pem kaon wetem wanem we Lod bae i putum long han blong hem."
                },
                {
                    "number": 14,
                    "text": "Mo ol wok ia blong olgeta we oli fetful we oli stap wok long saed blong ol samting blong spirit, blong stap serem gospel mo ol samting blong kingdom i go long jos, mo i go long wol, bae i stap blong pem kaon ia i go long bisop long Saeon;"
                },
                {
                    "number": 15,
                    "text": "Olsem ia nao mane ia i kamaot long jos, from we folem loa, evri man we i kam long Saeon bae i mas givim evri samting long fored blong bisop long Saeon."
                },
                {
                    "number": 16,
                    "text": "Mo nao, i tru, mi talem long yufala, se from we evri elda long pat ia blong plantesen i mas givim wan ripot blong wok blong hem i go long bisop long pat ia blong plantesen—"
                },
                {
                    "number": 17,
                    "text": "Nao wan setifiket we i kam long jaj o bisop long pat ia blong plantesen, i go long bisop long Saeon, i talem se man ia i klin inaf, mo hem i mekem evri samting, blong hem i gat raet blong kasem wan ples, mo blong bisop i akseptem hem olsem wan waes wokman mo olsem wan fetful man blong wok."
                },
                {
                    "number": 18,
                    "text": "Sapos no, bisop long Saeon bae i no akseptem hem."
                },
                {
                    "number": 19,
                    "text": "Mo nao, i tru, mi talem long yufala, evri elda we bambae i givim wan ripot i go long bisop blong jos long pat ia blong plantesen, i mas kasem rekomendesen blong kongregesen blong jos o ol kongregesen blong jos, we oli stap wok long olgeta, blong oli save akseptem hem mo ol ripot blong hem long saed blong evri samting."
                },
                {
                    "number": 20,
                    "text": "Mo bakegen, ol wokman blong mi, we mi bin putum olgeta olsem man blong lukluk long ol wok blong raetem ol samting blong jos blong mi, oli mas gat raet blong askem help long bisop o ol bisop long saed blong evri samting—"
                },
                {
                    "number": 21,
                    "text": "Blong mekem se oli save printim ol revelesen, mo go aot long evri en blong wol; blong mekem se oli save kasem mane we bae i blong gud blong jos long saed blong evri samting;"
                },
                {
                    "number": 22,
                    "text": "Blong mekem tu se oli akseptem olgeta long saed blong evri samting, mo blong mi kaontem olgeta olsem ol waes man blong wok."
                },
                {
                    "number": 23,
                    "text": "Mo nao, luk, hemia bae i wan eksampol long evriwan long ol branj blong jos blong mi, long wanem graon bae oli stanemap olgeta long hem. Mo nao, toktok blong mi i finis long ples ia. Amen."
                },
                {
                    "number": 24,
                    "text": "Bae mi talem sam moa toktok antap long ol loa blong kingdom, long saed blong ol memba blong jos—se olgeta we Tabu Spirit i jusum olgeta blong go antap long Saeon, mo olgeta we oli gat janis blong go antap long Saeon—"
                },
                {
                    "number": 25,
                    "text": "Oli mas tekem wan setifiket we i kam long tri elda blong jos i go long bisop, o wan setifiket we i kam long bisop;"
                },
                {
                    "number": 26,
                    "text": "Sapos no, hem we bambae i go antap long graon blong Saeon, bambae oli no kaontem hem olsem wan waes man blong wok. Hemia tu, i wan eksampol. Amen."
                }
            ]
        },
        "/study/scriptures/dc-testament/dc/73": {
            "uri": "/study/scriptures/dc-testament/dc/73",
            "title": "Doktrin mo Ol Kavenan 73",
            "data_type": "chapter",
            "chapter_name": "Seksen 73",
            "chapter_summary": [
                "1–2, Ol elda oli mas gohed blong prij; 3–6, Josef Smit mo Sidni Rigdon, tufala i mas gohed blong transletem Baebol kasem taem hem i finis."
            ],
            "verses": [
                {
                    "number": 1,
                    "text": "From i tru, olsem ia nao Lod i talem, long mi, hem i nid blong oli mas gohed blong prijim gospel, mo wetem fasin blong askem strong long ol jos long ol eria raonabaot, kasem taem blong konfrens;"
                },
                {
                    "number": 2,
                    "text": "Mo afta, luk, bambae mi talemaot long olgeta, tru long voes blong konfrens, ol defren misin we oli gat."
                },
                {
                    "number": 3,
                    "text": "Nao, i tru, mi talem long yutufala ol wokman blong mi, Josef Smit Junia, mo Sidni Rigdon, Lod i talem, hem i nid blong yutufala i mekem translesen bakegen;"
                },
                {
                    "number": 4,
                    "text": "Mo, folem hamas hem i posibol blong mekem, blong prij long ol eria raonabaot kasem konfrens; mo afta, hem i nid blong gohed long wok blong translesen kasem taem hem i finis."
                },
                {
                    "number": 5,
                    "text": "Mo hemia bae i mas wan rod blong folem, long ol elda, kasem taem we bae moa save i kam, olsem we oli bin raetem."
                },
                {
                    "number": 6,
                    "text": "Nao, mi no givim moa long yufala long taem ia. Fasem strap raon long wes blong yufala mo no pleiplei. I olsem. Amen."
                }
            ]
        },
        "/study/scriptures/dc-testament/dc/74": {
            "uri": "/study/scriptures/dc-testament/dc/74",
            "title": "Doktrin mo Ol Kavenan 74",
            "data_type": "chapter",
            "chapter_name": "Seksen 74",
            "chapter_summary": [
                "1–5, Pol i givim advaes long Jos long taem blong hem blong no kipim loa blong Moses; 6–7, Ol smol pikinini oli tabu mo Lod i mekem olgeta oli kam tabu tru long Atonmen."
            ],
            "verses": [
                {
                    "number": 1,
                    "text": "From we hasban ia we i no biliv i kam tabu tru long waef blong hem, mo waef ia we i no biliv i kam tabu tru long hasban blong hem; sapos no, ol pikinini blong yufala bae oli no klin, be naoia oli tabu."
                },
                {
                    "number": 2,
                    "text": "Nao, long ol dei blong ol aposol, loa blong sakomsaes i bin stap long medel blong evriwan long Ol Jiu we oli no biliv long gospel blong Jisas Kraes."
                },
                {
                    "number": 3,
                    "text": "Mo i bin hapen se i bin gat wan bigfala rao long medel blong ol pipol long saed blong loa blong sakomsaes, from we hasban we i no biliv i wantem se ol pikinini blong hem oli mas sakomsaes mo oli mas kam blong folem loa blong Moses, mo loa ia i bin hapen finis."
                },
                {
                    "number": 4,
                    "text": "Mo i bin hapen se ol pikinini, from we oli bin groap folem loa blong Moses, oli bin folem gud ol kastom blong ol papa blong olgeta mo oli no bin biliv long gospel blong Kraes, mo long wei ia, i bin hapen se oli nomo tabu."
                },
                {
                    "number": 5,
                    "text": "Taswe, taswe, aposol i bin raet i go long jos, mo i givim olgeta wan komanmen, we i no kam long Lod, be i kam long hemwan, se wan we i biliv bae i no mas mared long wan we i no biliv; be nomo, sapos loa blong Moses i stop long medel blong tufala;"
                },
                {
                    "number": 6,
                    "text": "Blong mekem se ol pikinini blong tufala oli no kasem sakomsaes; mo blong kastom ia, we i talem se ol smol pikinini oli no tabu, i go stop; from kastom ia i bin stap long medel blong Ol Jiu;"
                },
                {
                    "number": 7,
                    "text": "Be ol smol pikinini oli tabu, mo oli kam tabu tru long atonmen blong Jisas Kraes; mo hemia nao wanem we ol skripja oli minim."
                }
            ]
        },
        "/study/scriptures/dc-testament/dc/75": {
            "uri": "/study/scriptures/dc-testament/dc/75",
            "title": "Doktrin mo Ol Kavenan 75",
            "data_type": "chapter",
            "chapter_name": "Seksen 75",
            "chapter_summary": [
                "1–5, Ol fetful elda we oli prijim gospel bambae oli kasem laef we i no save finis; 6–12, Prea blong kasem Spirit blong Givhan, we i tijim evri samting; 13–22, Ol elda bambae oli sidaon long taem blong jajem olgeta we oli sakemaot mesej blong olgeta; 23–36, Ol famli blong ol misinari oli mas kasem help we i kam long Jos."
            ],
            "verses": [
                {
                    "number": 1,
                    "text": "I tru, i tru, mi talem long yufala, mi we mi toktok tru long voes blong Spirit blong mi, mi we mi Alfa mo Omega, Lod blong yufala mo God blong yufala—"
                },
                {
                    "number": 2,
                    "text": "Lisin gud, O yufala we yufala i bin givim ol nem blong yufala blong go aot blong talemaot gospel blong mi, mo blong katem klinim gud plantesen blong mi."
                },
                {
                    "number": 3,
                    "text": "Luk, mi talem long yufala, se hem i tingting blong mi blong yufala i go mo no stastap, mo blong yufala i no stap nating be blong yufala i wok wetem strongfala paoa blong yufala—"
                },
                {
                    "number": 4,
                    "text": "we yufala i mas stap leftemap voes blong yufala semmak olsem saon blong wan pupu, mo stap talemaot trutok folem ol revelesen mo ol komanmen we mi bin givim long yufala."
                },
                {
                    "number": 5,
                    "text": "Mo olsem ia nao, sapos yufala i stap fetful, bambae yufala i tekem plante bandel kaekae, mo bambae yufala i kasem antap long hed blong yufala, ona, mo glori, mo fasin blong nomo save ded, mo laef we i no save finis."
                },
                {
                    "number": 6,
                    "text": "From hemia, i tru, mi talem long wokman blong mi, Wiliam E. MakLelin, se mi tekembak misin we mi bin givim long hem blong go long ol kantri long Is;"
                },
                {
                    "number": 7,
                    "text": "Mo mi givim long hem wan niu misin mo wan niu komanmen, we long hem, mi, Lod, mi panisim hem from ol komplen insaed long hat blong hem;"
                },
                {
                    "number": 8,
                    "text": "Mo hem i bin sin; be, mi fogivim hem mo mi talem long hem bakegen: “Yu go long ol kantri long Saot.”"
                },
                {
                    "number": 9,
                    "text": "Mo wokman blong mi, Luk Jonson i mas go wetem hem, mo i mas talemaot ol samting we mi bin komandem tufala—"
                },
                {
                    "number": 10,
                    "text": "Mo stap prea long nem blong Lod blong kasem Spirit blong Givhan, we bae i tijim tufala evri samting we tufala i nid blong mekem—"
                },
                {
                    "number": 11,
                    "text": "Mo stap prea oltaem blong tufala i no foldaon; mo folem hamas we tufala i mekem samting ia, bambae mi stap wetem tufala i go kasem en."
                },
                {
                    "number": 12,
                    "text": "Luk, hemia tingting blong Lod, God blong yufala, long saed blong yutufala. I olsem. Amen."
                },
                {
                    "number": 13,
                    "text": "Mo bakegen, i tru, olsem ia nao Lod i talem; wokman blong mi, Orson Haed, mo wokman blong mi, Samuel H. Smit, tufala i mas tekem rod blong tufala i go long ol kantri long Is, mo talemaot ol samting we mi bin givim oda long tufala blong talem; mo folem hamas we tufala i fetful, luk, bambae mi stap wetem tufala i go kasem en."
                },
                {
                    "number": 14,
                    "text": "Mo bakegen, i tru, mi talem long wokman blong mi, Liman Jonson, mo long wokman blong mi, Orson Prat, tufala i mas tekem rod tu i go long ol kantri long Is; mo luk, mo luk gud, mi stap wetem tufala tu, i go kasem en."
                },
                {
                    "number": 15,
                    "text": "Mo bakegen, mi talem long wokman blong mi, Esa Dods, mo long wokman blong mi, Kalvis Wilson, se tufala tu bae i mas tekem rod i go long ol kantri long Wes, mo talemaot gospel blong mi, olsem we mi bin givim oda long tufala blong mekem."
                },
                {
                    "number": 16,
                    "text": "Mo hem we i fetful, bambae i winim evri samting, mo bambae mi leftemap hem long las dei."
                },
                {
                    "number": 17,
                    "text": "Mo bakegen, mi talem long wokman blong mi, Meja N. Asli, mo wokman blong mi, Ber Rigs, blong tufala i mas tekem rod blong tufala tu i go long kantri long Saot."
                },
                {
                    "number": 18,
                    "text": "Yes, bae olgeta ia evriwan oli mas tekem rod blong olgeta i go, olsem we mi bin komandem olgeta, mo stap go long wan haos i go long narafala haos, mo long wan vilej i go long narafala vilej, mo long wan siti i go long narafala siti."
                },
                {
                    "number": 19,
                    "text": "Mo long wanem haos bambae yufala i go insaed long hem, mo oli akseptem yufala long hem, nao yufala i livim blesing blong yufala long haos ia."
                },
                {
                    "number": 20,
                    "text": "Mo long wanem haos bambae yufala i go insaed long hem, mo oli no akseptem yufala, bambae yufala i mas aot kwiktaem long haos ia, mo yufala i mas tekemaot das long leg blong yufala olsem wan testemoni agensem olgeta."
                },
                {
                    "number": 21,
                    "text": "Mo bambae yufala i fulap wetem glad mo bigfala hapines; mo yufala i mas save hemia, se long dei blong jajmen, bambae yufala i stap olsem ol jaj blong haos ia, mo bambae yufala i jajem olgeta;"
                },
                {
                    "number": 22,
                    "text": "Mo bambae i moa isi, long olgeta we oli no gat respek long God long dei blong jajmen, bitim long olgeta blong haos ia; from hemia, mekem yufala i rere mo stap fetful, mo bambae yufala i winim evri samting, mo bambae mi leftemap yufala long las dei. I olsem. Amen."
                },
                {
                    "number": 23,
                    "text": "Mo bakegen, olsem ia nao Lod i talem long yufala, O yufala, ol elda blong jos blong mi, we yufala i bin givim nem blong yufala blong yufala i save tingting blong hem long saed blong yufala—"
                },
                {
                    "number": 24,
                    "text": "Luk, mi talem long yufala, se hem i diuti blong jos blong help blong sapotem ol famli blong olgeta ia, mo tu, blong sapotem ol famli blong olgeta ia we mi singaotem olgeta mo i mas nid blong mi sendem olgeta long wol blong talemaot gospel long wol."
                },
                {
                    "number": 25,
                    "text": "Taswe, mi, Lod, mi givim komanmen ia long yufala, se bae yufala i kasem sam ples blong famli blong yufala, folem hamas ol brata blong yufala oli glad blong openem hat blong olgeta."
                },
                {
                    "number": 26,
                    "text": "Mo evriwan ia, we oli save kasem ol ples blong famli blong olgeta, mo oli mas kasem sapot blong jos, oli no mas mestem blong go long wol, nomata hem i long Is o hem i long Wes, o hem i long Not, o hem i long Saot."
                },
                {
                    "number": 27,
                    "text": "Olgeta ia, oli mas askem mo bambae oli kasem, oli mas noknok mo bambae i open long olgeta, mo bambae mi mekem olgeta oli kasem save we i kam long heven, tru long Spirit blong Givhan, long weaples nao bae oli go long hem."
                },
                {
                    "number": 28,
                    "text": "Mo bakegen, i tru, mi talem long yufala, se evri man we i mas wok blong lukluk long famli blong hem, hem i mas wok blong lukluk long ol nid ia, mo bambae hem i no save lusum hat blong king blong hem; mo hem i mas wok insaed long jos."
                },
                {
                    "number": 29,
                    "text": "Evri man i mas wok strong wetem strong tingting long evri samting. Mo man we i stap nating, bae i no mas gat ples insaed long jos, be sapos nomo hem i sakem sin mo hem i stretem gud ol fasin blong hem."
                },
                {
                    "number": 30,
                    "text": "Taswe, wokman blong mi, Simeon Kata mo wokman blong mi, Ima Haris, tufala i mas joen long seves;"
                },
                {
                    "number": 31,
                    "text": "Mo tu, wokman blong mi, Esra Teire, mo wokman blong mi, Tomas B. Mars;"
                },
                {
                    "number": 32,
                    "text": "Mo tu, wokman blong mi, Haeram Smit, mo wokman blong mi Renols Kahun;"
                },
                {
                    "number": 33,
                    "text": "Mo tu, wokman blong mi, Daniel Stanton, mo wokman blong mi, Semur Branson;"
                },
                {
                    "number": 34,
                    "text": "Mo tu, wokman blong mi, Silvesta Smit, mo wokman blong mi, Gideon Kata;"
                },
                {
                    "number": 35,
                    "text": "Mo tu, wokman blong mi Rugel Iamis, mo wokman blong mi, Stifen Benet;"
                },
                {
                    "number": 36,
                    "text": "Mo tu, wokman blong mi, Maeka B. Welton, mo tu, wokman blong mi Iden Smit. I olsem. Amen."
                }
            ]
        },
        "/study/scriptures/dc-testament/dc/76": {
            "uri": "/study/scriptures/dc-testament/dc/76",
            "title": "Doktrin mo Ol Kavenan 76",
            "data_type": "chapter",
            "chapter_name": "Seksen 76",
            "chapter_summary": [
                "1–4, Lod, hem i God; 5–10, Ol sikret blong kingdom bambae Lod i talemaot long olgeta evriwan we oli fetful; 11–17, Evriwan bae oli girap long laef bakegen long ded blong olgeta we oli stret o olgeta we oli no stret; 18–24, Ol pipol we oli stap long plante wol oli ol stret boe mo gel blong God tru long Atonmen blong Jisas Kraes; 25–29, Wan enjel blong God i bin foldaon mo i kam devel; 30–49, Ol pikinini blong tudak bae oli safa long fasin blong no save kam antap blong taem we i no save finis; ol narafalawan bae oli kasem wan level blong fasin blong sevem man; 50–70, Lod i tokbaot glori mo praes blong olgeta we oli kam olsem wan god insaed long selestial glori; 71–80, Lod i tokbaot olgeta we bambae oli kasem terestrial kingdom; 81–113, Lod i eksplenem se olgeta we oli stap long telestial, mo terestrial mo selestial glori, oli stap olsem wanem; 114–119, Olgeta we oli fetful bambae oli save luk mo andastanem ol sikret blong kingdom blong God tru long paoa blong Tabu Spirit."
            ],
            "verses": [
                {
                    "number": 1,
                    "text": "Harem, o yufala ol heven, mo harem gud, O wol, mo stap glad, yufala ol pipol we yufala i stap long hem, from Lod hem i God, mo i gat hem nomo, mo i no gat narafala Sevya."
                },
                {
                    "number": 2,
                    "text": "Waes blong hem i bigwan, ol rod blong hem oli gudfala, mo ol wok blong hem oli go kasem wea, i no gat man i save faenemaot."
                },
                {
                    "number": 3,
                    "text": "Ol stamba tingting blong hem oli no foldaon, mo tu, i no gat eniwan we i save holembak han blong hem."
                },
                {
                    "number": 4,
                    "text": "Stat long taem we i no save finis i go kasem taem we i no save finis, hem i stap semmak nomo, mo ol yia blong hem oli no gat en."
                },
                {
                    "number": 5,
                    "text": "From olsem ia nao Lod i talem—mi, Lod, mi gat sore mo gladhat long olgeta we oli fraet long mi, mo mi glad tumas blong givim ona long olgeta we oli wok blong mi wetem stret mo gud fasin mo folem trutok go kasem en."
                },
                {
                    "number": 6,
                    "text": "Praes blong olgeta bae i bigwan, mo glori blong olgeta bae i no save finis."
                },
                {
                    "number": 7,
                    "text": "Mo long olgeta, bambae mi soemaot evri sikret, yes, evri sikret blong kingdom blong mi, stat long ol dei blong bifo, mo long ol yia we oli stap kam, bambae mi mekem olgeta oli save long gudfala glad blong tingting blong mi long saed blong evri samting long saed blong kingdom blong mi."
                },
                {
                    "number": 8,
                    "text": "Yes, wetem tu ol sapraes blong taem we i no save finis, bambae oli save olgeta, mo ol samting we bambae oli kam, bae mi soemaot long olgeta, wetem tu ol samting we oli blong plante jeneresen."
                },
                {
                    "number": 9,
                    "text": "Mo waes tingting blong olgeta bae i kam bigwan, mo andastaning blong olgeta i kasem heven; mo long fored blong olgeta, bae waes tingting blong olgeta we oli waes bambae i lus, mo andastaning blong olgeta we oli yusum gud tingting bae i go nating."
                },
                {
                    "number": 10,
                    "text": "From, tru long Spirit blong mi, bambae mi givim laet long olgeta, mo tru long paoa blong mi, bambae mi mekem olgeta oli save long ol sikret blong tingting blong mi—yes, mo tu, olgeta samting we ae i no luk yet, mo sora i no harem, mo i no go yet insaed long hat blong man."
                },
                {
                    "number": 11,
                    "text": "Mitufala, Josef Smit Junia, mo Sidni Rigdon, taem mitufala i stap anda long Spirit long namba sikstin dei blong Febwari long yia blong Lod we i wan taosen eit handred mo tetitu—"
                },
                {
                    "number": 12,
                    "text": "Tru long paoa blong Spirit, ol ae blong mitufala oli bin open mo andastaning blong mitufala i gat moa laet, blong mekem se mitufala i luk mo andastanem ol samting we oli blong God—"
                },
                {
                    "number": 13,
                    "text": "Go kasem tu ol samting ia we oli bin stap long stat finis, bifo we wol i bin stap, we Papa i bin odenem olgeta, tru long Wan Stret Pikinini Ia Nomo blong hem, we i bin stap kolosap gud long Papa, stat long stat finis,"
                },
                {
                    "number": 14,
                    "text": "we mitufala i testifae abaot hem; mo testemoni ia we mitufala i talemaot i gospel blong Jisas Kraes we i fulwan, we i Pikinini ia, we mitufala i bin luk, mo wetem hem we mitufala i bin toktok wetem long visen ia we i kam long heven."
                },
                {
                    "number": 15,
                    "text": "From we taem mitufala i bin stap mekem wok blong translesen, we Lod i bin givim long mitufala blong mekem, mitufala i bin kasem twantenaen ves blong nambafaef japta blong Jon, we Lod i talemaot long mitufala olsem ia—"
                },
                {
                    "number": 16,
                    "text": "Blong tokbaot laef bakegen long ded blong olgeta dedman, long saed blong olgeta we bambae oli harem voes blong Pikinini blong Man:"
                },
                {
                    "number": 17,
                    "text": "Mo bambae oli girap; olgeta ia we oli bin mekem gud, long taem blong laef bakegen long ded blong olgeta we oli stret; mo olgeta we oli bin mekem nogud, long laef bakegen long ded blong olgeta we oli no stret."
                },
                {
                    "number": 18,
                    "text": "Nao, samting ia i mekem mitufala i sapraes, from we i kam long mitufala tru long Spirit."
                },
                {
                    "number": 19,
                    "text": "Mo taem mitufala i stap tingting longtaem long ol samting ia, Lod i bin tajem ol ae blong andastaning blong mitufala mo oli bin open, mo glori blong Lod i bin saen raon long mitufala."
                },
                {
                    "number": 20,
                    "text": "Mo mitufala i bin luk glori blong Pikinini, long raet han blong Papa, mo mitufala i bin kasem ful paoa mo glori blong hem;"
                },
                {
                    "number": 21,
                    "text": "Mo mitufala i bin luk ol tabu enjel, mo olgeta we oli kam tabu long fored blong jea blong hem, taem oli stap wosipim God, mo Smol Sipsip, mo oli wosipim hem blong oltaem mo oltaem."
                },
                {
                    "number": 22,
                    "text": "Mo nao, afta long plante testemoni we oli bin givim abaot hem, hemia i testemoni, laswan long evriwan, we mitufala i givim abaot hem: !Se hem i stap laef!"
                },
                {
                    "number": 23,
                    "text": "From we mitufala i bin luk hem, we i stap long raet han blong God; mo mitufala i bin harem voes we i testifae se hem i Wan Stret Pikinini Ia Nomo blong Papa—"
                },
                {
                    "number": 24,
                    "text": "Se from hem, mo tru long hem, mo aot long hem, ol wol oli stap mo oli bin krietem olgeta, mo ol pipol we oli stap long hem oli ol stret boe mo gel long God."
                },
                {
                    "number": 25,
                    "text": "Mo hemia, mitufala i bin luk tu, mo testifae long hem, se wan enjel blong God we i bin gat atoriti long fes blong God, we i bin go agensem Wan Stret Pikinini Ia Nomo we Papa i lavem mo i bin stap kolosap gud long Papa, oli bin sakem hem daon, i aot long fes blong God mo blong Pikinini,"
                },
                {
                    "number": 26,
                    "text": "mo oli bin singaotem hem Tudak, from ol heven oli krae from hem—hem i bin Lusifa, wan pikinini boe blong moning."
                },
                {
                    "number": 27,
                    "text": "Mo mitufala i bin luk, mo luk gud, !hem i foldaon! !I foldaon, hem we i pikinini boe blong moning!"
                },
                {
                    "number": 28,
                    "text": "Mo taem mitufala i bin stap yet anda long Spirit, Lod i bin givim oda long mitufala se mitufala i mas raetemdaon visen ia; from we mitufala i bin luk Setan, olfala snek ia, we i devel, we i bin go agensem God, mo i bin lukaotem blong tekem kingdom blong God blong yumi mo Kraes blong hem—"
                },
                {
                    "number": 29,
                    "text": "Taswe, hem i stap mekem wo agensem olgeta sent blong God, mo i raonem gud olgeta."
                },
                {
                    "number": 30,
                    "text": "Mo mitufala i bin luk wan visen blong safaring blong olgeta we hem i mekem wo agensem olgeta mo i winim olgeta, from olsem ia nao voes blong Lod i bin kam long mitufala:"
                },
                {
                    "number": 31,
                    "text": "Olsem ia nao Lod i talem long saed blong olgeta evriwan we oli save long paoa blong mi, mo mi mekem olgeta oli gat pat long hem, mo oli bin letem olgetawan bakegen long paoa blong devel blong i winim olgeta, mo oli letem olgetawan bakegen oli tanem baksaed blong olgeta long trutok mo oli traem paoa blong mi—"
                },
                {
                    "number": 32,
                    "text": "Olgeta ia nao oli ol pikinini blong tudak, we mi talem abaot olgeta, se i bin moa gud long olgeta sapos oli neva bin bon i kam long wol;"
                },
                {
                    "number": 33,
                    "text": "From we oli ol man blong stap tekem bigfala nogud kros, we oli mas safa nomo long bigfala nogud kros blong God, wetem devel mo ol enjel blong hem long taem we i no save finis."
                },
                {
                    "number": 34,
                    "text": "Abaot olgeta ia nao we mi bin talem se i no gat fogivnes long olgeta long wol ia, mo long wol we i stap kam—"
                },
                {
                    "number": 35,
                    "text": "From we oli bin tanem baksaed long Tabu Spirit afta we oli bin kasem, mo oli bin tanem baksaed long Wan Stret Pikinini Ia Nomo blong Papa, mo oli bin krusifaem hem, insaed long olgetawan, mo oli bin putum hem i sem long fored blong evriwan."
                },
                {
                    "number": 36,
                    "text": "Olgeta ia nao bambae oli aot, oli go long lek blong faea mo salfa, wetem devel mo ol enjel blong hem—"
                },
                {
                    "number": 37,
                    "text": "Mo olgeta ia nomo bae seken ded bae i gat paoa long olgeta;"
                },
                {
                    "number": 38,
                    "text": "Yes, i tru, olgeta ia nomo we bambae Lod i no pemaot olgeta long stret taem blong Lod, afta long ol safaring blong bigfala nogud kros blong hem."
                },
                {
                    "number": 39,
                    "text": "From we olgeta narafala man we oli stap, evriwan bae oli girap tru long laef bakegen long ded blong olgeta dedman, tru long win mo glori blong Smol Sipsip we oli bin kilim hem i ded, we i bin stap kolosap gud long Papa bifo we Hem i bin mekem ol wol."
                },
                {
                    "number": 40,
                    "text": "Mo hemia i gospel, ol gudfala nius, we voes we i kamaot long ol heven i bin testifae long mitufala—"
                },
                {
                    "number": 41,
                    "text": "Se hem i bin kam long wol, hem we i Jisas, blong oli nilim hem long kros from wol ia, mo blong hem i tekem ol sin blong wol, mo blong hem i mekem wol ia i kam tabu, mo blong hem i klinim wol ia long evri fasin we i no stret mo i no gud;"
                },
                {
                    "number": 42,
                    "text": "Blong mekem se, tru long hemwan, bae hem i sevem evriwan, evriwan ia we Papa i bin putum anda long paoa blong hem mo hem i bin mekem;"
                },
                {
                    "number": 43,
                    "text": "Hem, we i givim glori long Papa, mo hem we i sevem evri wok blong han blong hem, be nomo olgeta we oli ol pikinini blong tudak we oli tanem baksaed long Pikinini afta we Papa i soemaot hem long olgeta."
                },
                {
                    "number": 44,
                    "text": "Taswe, hem i sevem evriwan be olgeta ia nomo, i nogat—bae oli aot, oli go long panismen we i stap oltaem, we i panismen we i no gat en, we i panismen we i no save finis, blong oli rul wetem devel mo ol enjel blong hem long taem we i no save finis, long ples we ol maget blong olgeta i no save ded, mo faea blong ples ia i no save ded samtaem, mo hemia i harem nogud blong olgeta—"
                },
                {
                    "number": 45,
                    "text": "Mo en blong hem, mo ples blong hem tu, mo harem nogud blong olgeta tu, i no gat man i save;"
                },
                {
                    "number": 46,
                    "text": "Mo hemia Lod i no bin talemaot, mo Lod i no talemaot naoia, mo bambae Lod i no talemaot long man, be i talemaot nomo long olgeta we Lod i mekem olgeta oli gat pat long hem;"
                },
                {
                    "number": 47,
                    "text": "Be, mi, Lod, mi soem hemia tru long visen i go long plante, be stret afta, mi klosem visen ia bakegen;"
                },
                {
                    "number": 48,
                    "text": "Taswe, en blong hem, waed blong hem, hae blong hem, dip blong hem, mo harem nogud blong hem, oli no andastanem, mo tu, i no gat man i andastanem, be nomo olgeta we Lod i odenem olgeta blong kasem panismen ia."
                },
                {
                    "number": 49,
                    "text": "Mo mitufala i bin harem voes i stap talem: “Raetemdaon visen ia, from luk, hemia i en blong visen blong ol safaring blong olgeta we oli no obei long God.”"
                },
                {
                    "number": 50,
                    "text": "Mo bakegen mitufala i testifae—from we mitufala i bin luk mo harem, mo hemia i testemoni blong gospel blong Kraes long saed blong olgeta we bambae oli girap long laef bakegen long ded blong ol stret man—"
                },
                {
                    "number": 51,
                    "text": "Oli olgeta we oli bin kasem testemoni long saed blong Jisas, mo oli bin biliv long nem blong hem, mo oli bin baptaes folem fasin we oli bin berem hem, taem oli berem yumi andanit long wota long nem blong hem, mo hemia folem komanmen ia we hem i bin givim—"
                },
                {
                    "number": 52,
                    "text": "Se taem oli stap obei long ol komanmen, Lod i wasemaot mo i klinim olgeta long evri sin blong olgeta, mo oli kasem Tabu Spirit tru long fasin blong putum han antap long hed blong man, tru long hem we oli odenem hem mo oli silim hem long paoa ia;"
                },
                {
                    "number": 53,
                    "text": "Mo olgeta ia oli win tru long fet, mo Tabu Spirit blong promes i silim olgeta, we Papa i sendem i kam long olgeta evriwan we oli stret mo tru."
                },
                {
                    "number": 54,
                    "text": "Olgeta ia, oli olgeta we oli jos ia blong Fasbon."
                },
                {
                    "number": 55,
                    "text": "Olgeta ia, oli olgeta we Papa i givim evri samting long han blong olgeta—"
                },
                {
                    "number": 56,
                    "text": "Olgeta ia, oli olgeta we oli ol pris mo ol king, we oli kasem evri samting blong God, mo glori blong hem;"
                },
                {
                    "number": 57,
                    "text": "Mo oli ol pris blong Hae God we I Hae Olgeta, we i folem oda we i blong Melkesedek, we i folem oda we i blong Inok, we i folem oda we i blong Wan Stret Pikinini Ia Nomo."
                },
                {
                    "number": 58,
                    "text": "From hemia, olsem we oli bin raetemdaon, oli ol god, mo tu, oli ol pikinini blong God—"
                },
                {
                    "number": 59,
                    "text": "Taswe, evri samting oli blong olgeta, nomata blong laef ia o blong ded, o ol samting we oli stap naoia, o ol samting we bae oli kam yet; evri samting oli blong olgeta mo olgeta oli blong Kraes, mo Kraes i blong God."
                },
                {
                    "number": 60,
                    "text": "Mo bambae oli winim evri samting."
                },
                {
                    "number": 61,
                    "text": "Taswe, man i no mas givim glori long man, be hem i mas givim glori long God we bambae i win mo wokbaot antap long evri enemi."
                },
                {
                    "number": 62,
                    "text": "Olgeta ia, bambae oli stap long ples blong God mo Kraes blong hem, blong oltaem mo oltaem."
                },
                {
                    "number": 63,
                    "text": "Olgeta ia, oli olgeta we Kraes bae i tekem olgeta wetem hem, taem bae hem i kamaot long ol klaod blong skae blong kam rul long wol ova long ol pipol blong hem."
                },
                {
                    "number": 64,
                    "text": "Olgeta ia, oli olgeta we bambae oli gat pat long fas laef bakegen long ded."
                },
                {
                    "number": 65,
                    "text": "Olgeta ia, oli olgeta we bambae oli girap long laef bakegen long ded blong ol stret man."
                },
                {
                    "number": 66,
                    "text": "Olgeta ia, oli olgeta we oli kam long Hil blong Saeon, mo long siti blong God we i stap laef, ples blong heven, ples we i moa tabu long evri narafala ples."
                },
                {
                    "number": 67,
                    "text": "Olgeta ia, oli olgeta we oli joenem wan bigfala grup blong ol enjel, oli joenem jeneral asembli mo jos blong Inok mo blong Fasbon."
                },
                {
                    "number": 68,
                    "text": "Olgeta ia, oli olgeta we nem blong olgeta, oli raetem long heven, ples we God mo Kraes oli jaj blong evri man."
                },
                {
                    "number": 69,
                    "text": "Olgeta ia, oli olgeta we oli ol stret man we oli kam stret gud evriwan tru long Jisas, we i man blong toktok from niu kavenan, we i tekem i kam atonmen ia we i stret gud evriwan tru long blad blong hem we i ron."
                },
                {
                    "number": 70,
                    "text": "Olgeta ia, oli olgeta we bodi blong olgeta oli selestial, we glori blong olgeta i hemia blong san, we i glori blong God, we i hae olgeta long evriwan, we glori blong hem i san we i stap long skae, we oli bin raetemdaon se hem i semmak long hem."
                },
                {
                    "number": 71,
                    "text": "Mo bakegen, mitufala i luk terestrial wol, mo luk, mo luk gud, olgeta ia oli olgeta we oli blong terestrial, we glori blong olgeta i defren long hemia blong jos ia blong Fasbon we i bin kasem evri paoa mo glori blong Papa, semmak olsem we glori blong mun i defren long hemia blong san we i stap long skae."
                },
                {
                    "number": 72,
                    "text": "Luk, olgeta ia, oli olgeta we oli bin ded be oli no bin gat loa;"
                },
                {
                    "number": 73,
                    "text": "Mo tu, oli olgeta ia we oli ol spirit blong man we oli holemtaet olgeta long kalabus, we Pikinini i bin visitim olgeta, mo i bin prijim gospel long olgeta, blong oli save jajem olgeta semmak olsem man we i gat mit mo bun;"
                },
                {
                    "number": 74,
                    "text": "we oli no bin kasem wan testemoni long saed blong Jisas taem oli gat mit mo bun, be afta, oli bin akseptem."
                },
                {
                    "number": 75,
                    "text": "Olgeta ia, oli olgeta gudfala man long wol, we oli bin kam blaen from ol giaman blong man."
                },
                {
                    "number": 76,
                    "text": "Olgeta ia, oli olgeta we oli kasem glori blong hem, be i no ful paoa mo glori blong hem."
                },
                {
                    "number": 77,
                    "text": "Olgeta ia, oli olgeta we oli luk fes blong Pikinini, be oli no kasem ful paoa mo glori blong Papa."
                },
                {
                    "number": 78,
                    "text": "Taswe, oli ol bodi we oli terestrial, mo i no ol bodi we oli selestial, mo oli defren long glori semmak olsem mun i defren long san."
                },
                {
                    "number": 79,
                    "text": "Olgeta ia, oli olgeta we oli no strong long testemoni long saed blong Jisas; taswe, oli no kasem hat blong king blong rul long kingdom blong God blong yumi."
                },
                {
                    "number": 80,
                    "text": "Mo naoia, hemia i en blong visen we mitufala i luk abaot terestrial, we Lod i bin givim komanmen long mitufala blong raetemdaon taem mitufala i bin stap yet anda long Spirit."
                },
                {
                    "number": 81,
                    "text": "Mo bakegen, mitufala i luk glori blong telestial, we glori ia i daon long evriwan, we i semmak olsem we glori blong ol sta i defren long glori blong mun we i stap long skae."
                },
                {
                    "number": 82,
                    "text": "Olgeta ia, oli olgeta we oli no bin akseptem gospel blong Kraes, mo testemoni long saed blong Jisas."
                },
                {
                    "number": 83,
                    "text": "Olgeta ia, oli olgeta we oli no tanem baksaed long Tabu Spirit."
                },
                {
                    "number": 84,
                    "text": "Olgeta ia, oli olgeta we Lod i sakem olgeta oli go daon long hel."
                },
                {
                    "number": 85,
                    "text": "Olgeta ia, oli olgeta we bambae Lod i no pemaot olgeta long devel kasem taem blong las laef bakegen long ded, kasem taem we Lod, we i Kraes we i Smol Sipsip, bae i finisim wok blong hem."
                },
                {
                    "number": 86,
                    "text": "Olgeta ia, oli olgeta we oli no kasem ful paoa mo glori blong hem long wol we i no save finis, be oli kasem Tabu Spirit tru long seves blong olgeta long terestrial;"
                },
                {
                    "number": 87,
                    "text": "Mo olgeta long terestrial oli kasem tru long seves blong olgeta long selestial."
                },
                {
                    "number": 88,
                    "text": "Mo tu, olgeta long telestial oli kasem tru long wok blong ol enjel we Lod i jusum olgeta blong givhan long olgeta, o, Lod i jusum olgeta blong stap olsem ol givhan spirit long olgeta; from bae oli gat raet blong Lod i sevem olgeta."
                },
                {
                    "number": 89,
                    "text": "Mo olsem ia nao, mitufala i luk, long visen ia we i kam long heven, glori blong telestial, we i bitim wanem we man i andastanem."
                },
                {
                    "number": 90,
                    "text": "Mo i no gat man i save, be hem nomo we God i soemaot long hem."
                },
                {
                    "number": 91,
                    "text": "Mo olsem ia nao, mitufala i luk glori blong terestrial we i moa gud, long saed blong evri samting, i bitim glori blong telestial, hemia long saed blong glori, mo blong paoa, mo blong strong paoa, mo long saed blong rul."
                },
                {
                    "number": 92,
                    "text": "Mo olsem ia nao, mitufala i luk glori blong selestial, we i moa gud long saed blong evri samting—ples we God, we i Papa, i stap rul antap long jea blong hem blong oltaem mo oltaem;"
                },
                {
                    "number": 93,
                    "text": "Hem we long fored blong jea blong hem, evri samting i bodaon wetem respek we i gat tingting i stap daon, mo givim glori long hem blong oltaem mo oltaem."
                },
                {
                    "number": 94,
                    "text": "Olgeta ia we oli stap wetem hem, oli jos ia blong Fasbon; mo oli luk ol samting olsem we God i luk olgeta, mo oli save ol samting olsem we God i save olgeta, from se oli bin kasem ful paoa mo glori blong hem mo ful gladhat blong hem;"
                },
                {
                    "number": 95,
                    "text": "Mo hem i mekem olgeta oli semmak long paoa, mo long strong paoa, mo long rul."
                },
                {
                    "number": 96,
                    "text": "Mo glori blong selestial i wan ia nomo, semmak olsem we i gat wan glori blong san nomo."
                },
                {
                    "number": 97,
                    "text": "Mo glori blong terestrial i wan ia nomo, semmak olsem we i gat wan glori blong mun nomo."
                },
                {
                    "number": 98,
                    "text": "Mo glori blong telestial i wan ia nomo, semmak olsem we i gat wan glori blong ol sta nomo; from we olsem wan sta i defren long narafala sta long saed blong glori, nao i semmak, man i defren long narafala man long saed blong glori insaed long telestial wol;"
                },
                {
                    "number": 99,
                    "text": "From olgeta ia, oli olgeta we oli folem Pol, mo Apolos mo Kefas."
                },
                {
                    "number": 100,
                    "text": "Olgeta ia, oli olgeta we oli talem se oli stap folem wan mo sam oli stap folem narafalawan—sam oli folem Kraes mo sam oli folem Jon, mo sam oli folem Moses, mo sam oli folem Elaeas, mo sam oli folem Esaeas, mo sam oli folem Aesea, mo sam oli folem Inok;"
                },
                {
                    "number": 101,
                    "text": "Be oli no akseptem gospel, mo oli no akseptem testemoni long saed blong Jisas, mo hemia blong ol profet, mo hemia blong kavenan we i no gat en."
                },
                {
                    "number": 102,
                    "text": "Laswan long evriwan, olgeta ia, oli olgeta we bae oli no kam tugeta wetem olgeta sent blong Lod i tekem olgeta oli kam long jos ia blong Fasbon, mo letem olgeta i kam long klaod."
                },
                {
                    "number": 103,
                    "text": "Olgeta ia, oli olgeta we oli ol giaman man, ol man blong wokem blak majik, mo ol man blong mekem adaltri, mo olgeta we oli slip wetem man o woman bifo long mared, mo huia man we i laekem mo mekem giaman."
                },
                {
                    "number": 104,
                    "text": "Olgeta ia, oli olgeta we oli fesem bigfala nogud kros blong God long wol ia."
                },
                {
                    "number": 105,
                    "text": "Olgeta ia, oli olgeta we oli fesem fasin blong givimbak we i faea ia we i no save finis."
                },
                {
                    "number": 106,
                    "text": "Olgeta ia, oli olgeta we God i sakem olgeta i go daon long hel mo fesem bigfala nogud kros blong God we I Gat Olgeta Paoa, kasem en blong taem we evri wok blong God i kamtru, taem Kraes bae i win mo wokbaot finis antap long evri enemi, mo bae i mekem wok blong hem i kam stret gud evriwan;"
                },
                {
                    "number": 107,
                    "text": "Taem bae hem i givimbak kingdom, mo presentem kingdom ia, we i no gat mak, long Papa, mo talem se: “Mi bin winim, mo mi bin stap miwan mo purumbut long grep insaed long masin blong mekem waen, yes, masin blong mekem waen ia we i strong paoa blong bigfala nogud kros blong God we I Gat Olgeta Paoa.”"
                },
                {
                    "number": 108,
                    "text": "Mo afta, bambae God i givim hem wan hat blong king we i glori blong hem, blong hem i sidaon long jea blong paoa blong hem blong rul blong oltaem mo oltaem."
                },
                {
                    "number": 109,
                    "text": "Be luk, mo luk gud, mitufala i luk glori mo ol pipol we oli stap long telestial wol; se oli bin plante tumas we man i no save kaontem olgeta, semmak olsem ol sta we oli stap long open skae blong heven, o olsem sanbij we oli stap long so blong solwota;"
                },
                {
                    "number": 110,
                    "text": "Mo mitufala i harem voes blong Lod we i talem se: “Olgeta ia, oli olgeta we bae oli benem ni blong olgeta, mo evri tang bae oli konfes long Lod we i sidaon long jea blong oltaem mo oltaem;"
                },
                {
                    "number": 111,
                    "text": "From we bae hem i jajem olgeta folem ol wok blong olgeta, mo evri man bae i kasem samting folem ol wok blong hemwan, ol samting blong hemwan, insaed long ol haos we Lod i mekem rere long olgeta;"
                },
                {
                    "number": 112,
                    "text": "Mo bambae oli ol wokman blong Hae God we I Hae Olgeta; be long ples we God mo Kraes, tufala i stap long hem, oli no save go long hem, kasem taem we ol wol oli no save finis.”"
                },
                {
                    "number": 113,
                    "text": "Hemia i en blong visen we mitufala i bin luk, we Lod i bin givim komanmen long mitufala blong raetemdaon taem mitufala i bin stap yet anda long Spirit."
                },
                {
                    "number": 114,
                    "text": "Be ol wok blong Lod oli bigwan mo gudfala, mo ol sikret blong kingdom blong hem we hem i bin soem long mitufala, we oli bitim evri samting we man i save mo andastanem long saed blong glori, mo strong paoa, mo rul blong hem;"
                },
                {
                    "number": 115,
                    "text": "we hem i bin givim komanmen long mitufala blong no raetemdaon taem mitufala i bin stap yet anda long Spirit, mo man i no gat raet blong tokbaot;"
                },
                {
                    "number": 116,
                    "text": "Mo tu, man i no inaf blong talemaot ol samting ia long man, from we ol samting ia, man bae i luk mo haremsave nomo tru long paoa blong Tabu Spirit, we God i givim long olgeta we oli lavem hem, mo oli mekem olgetawan oli kam klin evriwan long fored blong hem;"
                },
                {
                    "number": 117,
                    "text": "Long olgeta ia nao, hem i givim spesel janis blong oli stap luk mo stap save ol samting ia blong olgetawan;"
                },
                {
                    "number": 118,
                    "text": "Blong mekem se tru long paoa mo ol samting we Spirit i soemaot, taem oli gat mit mo bun yet, oli save stanap wetem hem long wol blong glori."
                },
                {
                    "number": 119,
                    "text": "Mo long God mo Smol Sipsip, bae glori, mo ona, mo rul i blong tufala, blong oltaem mo oltaem. Amen."
                }
            ]
        },
        "/study/scriptures/dc-testament/dc/77": {
            "uri": "/study/scriptures/dc-testament/dc/77",
            "title": "Doktrin mo Ol Kavenan 77",
            "data_type": "chapter",
            "chapter_name": "Seksen 77",
            "chapter_summary": [
                "1–4, Ol animol oli gat spirit mo bambae oli stap long glad we i no save finis; 5–7, Wol ia, i stap ia blong 7000 yia; 8–10, Ol defren enjel oli putumbak gospel mo oli givhan long man long wol; 11, Siling blong olgeta 144,000; 12–14, Kraes bae i kam long stat blong nambaseven taosen yia; 15, Tufala profet, bambae Lod i mekem tufala i rere long nesen blong Ol Jiu."
            ],
            "verses": [
                {
                    "number": 1,
                    "text": "K: ?Wanem nao hem i solwota we i olsem glas we Jon i tokbaot, long namba 4 japta, mo namba 6 ves blong buk blong Revelesen?A: Hem i wol, taem hem i kam tabu, i nomo save ded, mo i stap blong taem we i no save finis."
                },
                {
                    "number": 2,
                    "text": "K: ?Wanem nao yumi mas andastanem taem oli tokbaot ol fo bigfala animol, we oli tokbaot long semfala ves ia?A: Oli ol tokhaed, we Jon Reveleta i stap yusum, blong tokbaot heven, paradaes blong God, hapines blong man mo blong ol animol, mo blong ol animol we oli stap wokbaot long graon, mo blong ol pijin; se bodi blong olgeta long spirit i semmak long bodi blong olgeta long wol ia; mo wanem i blong wol ia i semmak long wanem we i long saed blong spirit; spirit blong man i semmak long hemia blong bodi blong hem, mo tu, spirit blong animol i semmak long bodi blong hem, mo i semmak tu long evri nara animol we God i bin krietem."
                },
                {
                    "number": 3,
                    "text": "K: ?Olsem wanem long ol fofala bigfala animol ia? ?Oli tokbaot wanwan animol ia nomo, o oli stap ripresentem ol defren kaen animol o ol defren laef blong animol?A: Oli ripresentem nomo fo defdefren bigfala animol, we God i soem long Jon, blong ripresentem glori blong ol defren kaen animol folem ol defren oda o ples blong kriesen, taem oli stap glad long glad blong olgeta we i no save finis."
                },
                {
                    "number": 4,
                    "text": "K: ?Wanem nao yumi mas andastanem taem oli tokbaot ol ae mo ol wing, we ol bigfala animol ia oli gat?A: Ol ae blong olgeta oli ripresentem laet mo save, we i minim se, oli fulap long save; mo ol wing blong olgeta oli ripresentem hamas oli gat paoa, oli save muv, mo mekem samting mo ol narafala samting moa."
                },
                {
                    "number": 5,
                    "text": "K: ?Wanem nao yumi mas andastanem taem oli tokbaot olgeta twantefo elda, we Jon i tokbaot?A: Yumi mas andastanem se ol elda ia, we Jon i bin luk olgeta, oli ol elda we oli bin fetful long wok blong seves ia, mo oli bin ded; oli blong olgeta seven jos, mo oli bin stap long taem ia blong revelesen ia, long paradaes blong God."
                },
                {
                    "number": 6,
                    "text": "K: ?Wanem nao yumi mas andastanem taem oli tokbaot buk we Jon i bin luk, we oli bin silim long bak blong hem wetem seven sil?A: Yumi mas andastanem we hem i tekem ol tingting, ol sikret, mo ol wok blong God we hem i bin talemaot finis; ol samting we oli haed i stap abaot fasin we God i lukaotem wol long taem blong ol seven taosen yia we hem i stap, o we wol ia i stap blong ol man."
                },
                {
                    "number": 7,
                    "text": "K: ?Wanem nao yumi mas andastanem taem oli tokbaot ol seven sil we oli silim buk ia wetem?A: Yumi mas andastanem se fas sil i tekem ol samting long saed blong ol fas taosen yia, mo nambatu tu, i blong nambatu taosen yia, mo i go i go olsem kasem nambaseven sil."
                },
                {
                    "number": 8,
                    "text": "K: ?Wanem nao yumi mas andastanem taem oli tokbaot ol fo enjel, we oli tokbaot long namba 7 japta mo long namba 1 ves long buk blong Revelesen?A: Yumi mas andastanem se oli ol fofala enjel we God i sendem olgeta, we hem i givim paoa long olgeta ova long ol fo pat blong wol, blong sevem laef mo blong prapa spolem gud ol samting; olgeta ia, oli olgeta we oli gat gospel we i no gat en blong givim i go long evri nesen, famli, lanwis, mo pipol; oli gat paoa blong sarem ol heven, blong silim man blong kasem laef we i no save finis, o blong sakemaot man long ol ples blong tudak."
                },
                {
                    "number": 9,
                    "text": "K: ?Wanem nao yumi mas andastanem taem oli tokbaot enjel we i aot long Is i stap kam, long buk blong Revelesen japta 7 mo ves 2?A: Yumi mas andastanem se enjel we i aot long Is i stap kam, hem i hem we oli givim hem mak blong God we i laef ova long ol twelef laen blong Isrel; taswe, hem i stap singaot i go long ol fofala enjel we oli gat gospel we i no gat en, mo i talem: “Yufala i no spolem wol, mo solwota, mo ol tri, kasem taem we mi bin makem ol wokman blong God blong yumi long fored blong hed blong olgeta.” Mo sapos yufala i akseptem, hemia hem i Elaeas, we bambae i kam blong karem i kam tugeta ol laen blong Isrel mo putumbak evri samting."
                },
                {
                    "number": 10,
                    "text": "K: ?Wanem taem nao ol samting we oli tokbaot long japta ia bambae oli kam blong hapen?A: Bae oli kam blong hapen long nambasikis taosen yia, o long taem we oli openem nambasikis sil o lok."
                },
                {
                    "number": 11,
                    "text": "K: ?Wanem nao yumi mas andastanem taem oli tokbaot blong makem wan handred mo fotifo taosen man, aot long evriwan long laen blong Isrel—twelef taosen aot long wanwan laen?A: Yumi mas andastanem se olgeta ia we oli makem olgeta oli ol hae pris, we oli odenem olgeta long tabu oda blong God, blong lukaotem wok blong gospel ia we i no gat en; from olgeta ia nao, oli olgeta we oli odenem olgeta aot long evri nesen, famli, lanwis mo pipol, mo huia i odenem olgeta oli ol enjel we oli kasem paoa ia ova long ol nesen blong wol, blong oli tekem plante we oli wantem blong kam long jos ia blong Fasbon."
                },
                {
                    "number": 12,
                    "text": "K: ?Wanem nao yumi mas andastanem taem oli tokbaot saon blong ol pupu, we oli tokbaot long namba 8 japta long buk blong Revelesen?A: Yumi mas andastanem se, olsem we God i bin mekem wol long sikis dei, mo long nambaseven dei, hem i bin finisim wok blong hem, mo i mekem i tabu, mo tu, i mekem man aot long das blong wol, nao semmak, long stat blong nambaseven taosen yia, Lod God bae i mekem tabu wol ia, mo i finisim fasin blong sevem man, mo i jajem evri samting, mo bae i pemaot evri samting, be i no ol samting we hem i no putum anda long paoa blong hem, taem bae hem i silim evri samting, i go kasem en blong evri samting; mo saon blong ol pupu blong olgeta seven enjel oli blong mekem rere mo blong finisim wok blong hem, long stat blong ol seven taosen yia—blong mekem rere long rod ia bifo long taem we bae hem i kam."
                },
                {
                    "number": 13,
                    "text": "K: ?Wanem taem nao, ol samting ia bae oli kam blong hapen, we oli raetemdaon i stap long namba 9 japta long buk blong Revelesen?A: Bambae oli kam blong hapen afta long taem we nambaseven sil o lok i open, bifo long taem we Kraes i kam."
                },
                {
                    "number": 14,
                    "text": "K: ?Wanem nao yumi mas andastanem taem oli tokbaot smol buk ia we Jon i bin kakae, olsem we oli tokbaot long namba 10 japta long buk blong Revelesen?A: Yumi mas andastanem se hem i bin wan misin, mo wan odinens, blong hem i tekem i kam tugeta ol laen blong Isrel; luk, hemia hem i Elaeas, we, olsem we oli bin raetemdaon, hem i mas kam mo putumbak evri samting."
                },
                {
                    "number": 15,
                    "text": "K: ?Wanem nao yumi mas andastanem taem oli tokbaot ol tufala witnes, long nambaleven japta long buk blong Revelesen?A: Tufala ia, i tufala profet we God bae i leftemap long nesen blong Ol Jiu long ol las dei, long taem blong putumbak evri samting, mo blong profesae long Ol Jiu, afta we oli kam tugeta mo bildim siti blong Jerusalem long graon blong ol papa blong olgeta."
                }
            ]
        },
        "/study/scriptures/dc-testament/dc/78": {
            "uri": "/study/scriptures/dc-testament/dc/78",
            "title": "Doktrin mo Ol Kavenan 78",
            "data_type": "chapter",
            "chapter_name": "Seksen 78",
            "chapter_summary": [
                "1–4, Olgeta Sent oli mas oganaesem mo setemap wan stoahaos; 5–12, Taem olgeta sent oli yusum gud ol propeti blong olgeta, bae i lidim olgeta i go long fasin blong sevem man; 13–14, Jos i mas indipenden, i mas seperet long ol paoa blong wol ia; 15–16, Mikael (Adam) i givim seves anda long daereksen blong Tabu Wan (Kraes); 17–22, Olgeta we oli fetful bae oli gat blesing, from we bae oli kasem evri samting."
            ],
            "verses": [
                {
                    "number": 1,
                    "text": "Lod i bin toktok long Josef Smit Junia, i talem: “Lisin gud long mi, Lod God blong yufala i talem, yufala we mi odenem yufala long hae prishud blong jos blong mi, we yufala i kam tugeta;"
                },
                {
                    "number": 2,
                    "text": "Mo lisin long kaonsel blong hem we i odenem yufala long heven i kam, we bae i talem long sora blong yufala ol toktok blong waes tingting, se fasin blong sevem man i save kam long yufala long samting ia we yufala i karem i kam long fored blong mi, Lod God i talem."
                },
                {
                    "number": 3,
                    "text": "From i tru, mi talem long yufala, se taem ia i kam finis, mo hem i taem nao; mo luk, mo luk gud, i mas nid se i gat wan fasin blong oganaesem ol pipol blong mi, blong putum rul mo setemap ol wok blong stoahaos blong olgeta pipol blong mi we oli pua, tugeta long ples ia mo long graon blong Saeon—"
                },
                {
                    "number": 4,
                    "text": "Blong i gat rul mo oda we i stap oltaem mo i no gat en blong gud blong jos blong mi, blong mekem wok ia i go, we yufala i putum yufala long hem, blong mekem se Jisas i sevem man, mo blong givim glori long Papa we i stap long heven;"
                },
                {
                    "number": 5,
                    "text": "Blong yufala i save kam semmak long ol promes blong ol samting blong heven, yes, mo long ol samting blong wol tu, blong mekem se yufala i save kasem ol samting blong heven."
                },
                {
                    "number": 6,
                    "text": "From se, sapos yufala i no semmak long ol samting blong wol ia, bambae yufala i no save semmak blong kasem ol samting blong heven."
                },
                {
                    "number": 7,
                    "text": "From se sapos yufala i wantem se mi givim yufala wan ples long selestial wol, yufala i mas mekem yufala i rere taem yufala i mekem olgeta samting we mi bin komandem yufala mo askem yufala blong mas mekem."
                },
                {
                    "number": 8,
                    "text": "Mo naoia, i tru, olsem ia nao Lod i talem, i nid blong evri samting oli mas mekem blong givim glori long mi, mo yufala nao we yufala i joen tugeta long oganaesesen ia bae yufala i mekem;"
                },
                {
                    "number": 9,
                    "text": "O, long narafala toktok, wokman blong mi, Niuwel K. Witni mo wokman blong mi, Josef Smit Junia, mo wokman blong mi, Sidni Rigdon, oli mas sidaon long wan kaonsel wetem olgeta sent we oli stap long Saeon;"
                },
                {
                    "number": 10,
                    "text": "Sapos no, Setan i traem blong tanem hat blong olgeta i gowe long trutok, blong oli kam blaen mo oli no andastanem ol samting we mi bin mekem i rere blong olgeta."
                },
                {
                    "number": 11,
                    "text": "Taswe, wan komanmen mi givim long yufala, blong yufala i rere mo oganaesem yufalawan tru long wan agrimen o wan kavenan we i no gat en, we yufala i no save brekem."
                },
                {
                    "number": 12,
                    "text": "Mo huia we i brekem, bambae i lusum ofis mo ples blong hem insaed long jos, mo bae mi givimaot hem long ol harem nogud blong Setan kasem dei blong pemaot man."
                },
                {
                    "number": 13,
                    "text": "Luk, hemia i wanem we mi mekem yufala i rere wetem, mo fandesen, mo eksampol we mi givim long yufala, we bae yufala i yusum blong mekem ol komanmen we mi givim long yufala oli kamtru;"
                },
                {
                    "number": 14,
                    "text": "Mo tru long givhan blong mi, nomata wanem hadtaem bae i kam long yufala, blong jos i stanap indipenden, i ova long evri narafala man we i laef andanit long selestial wol;"
                },
                {
                    "number": 15,
                    "text": "Blong yufala i kam antap kasem hat blong king we mi mekem rere blong yufala, mo blong mi mekem yufala i kam ol man blong rul ova long plante kingdom, Lod God i talem, hem we i Tabu Wan blong Saeon, we i bin setemap ol fandesen blong Adam-ondi-Aman;"
                },
                {
                    "number": 16,
                    "text": "we i bin jusum Mikael i prins blong yufala, mo i mekem Mikael i stanap long leg blong hem, mo i putum hem i hae antap, mo i bin givim hem ol ki blong fasin blong sevem man anda long kaonsel mo daereksen blong Tabu Wan, we i no gat stat long dei blong hem o en long laef blong hem."
                },
                {
                    "number": 17,
                    "text": "I tru, i tru, mi talem long yufala; yufala i ol smol pikinini, mo yufala i no andastanem yet se ol blesing blong Papa, we hem i gat long han blong hem mo i rere long hem from yufala, oli bigwan olsem wanem;"
                },
                {
                    "number": 18,
                    "text": "Mo yufala i no save tekem evri samting naoia; be, yufala i stap glad, from we bambae mi lidim yufala i go. Kingdom i blong yufala mo ol blesing blong hem, oli blong yufala, mo ol rij samting blong taem we i no save finis, oli blong yufala."
                },
                {
                    "number": 19,
                    "text": "Mo hem we i akseptem evri samting wetem fasin blong talem tangkyu, bambae mi mekem hem i gat glori; mo ol samting blong wol ia, bambae mi ademap long hem, we i wan handred taem, yes, wan handred taem moa."
                },
                {
                    "number": 20,
                    "text": "Taswe, mekem ol samting we mi bin komandem yufala, Ridima blong yufala i talem, we i Pikinini Aman, we i mekem evri samting oli rere bifo hem i tekem yufala i go;"
                },
                {
                    "number": 21,
                    "text": "From we yufala i blong jos ia blong Fasbon, mo bambae hem i tekem yufala i go antap long wan klaod, mo i givim evri man pat we i blong hem."
                },
                {
                    "number": 22,
                    "text": "Mo hem we i wan fetful mo waes wokman, bae i kasem evri samting. Amen.”"
                }
            ]
        },
        "/study/scriptures/dc-testament/dc/79": {
            "uri": "/study/scriptures/dc-testament/dc/79",
            "title": "Doktrin mo Ol Kavenan 79",
            "data_type": "chapter",
            "chapter_name": "Seksen 79",
            "chapter_summary": [
                "1–4, Lod i singaotem Jared Kata blong prijim gospel wetem Spirit blong Givhan."
            ],
            "verses": [
                {
                    "number": 1,
                    "text": "I tru, mi talem long yu, se hem i tingting blong mi se wokman blong mi, Jared Kata, bae i mas go bakegen long ol kantri long Is, long wan ples i go long narafala ples, long wan siti i go long narafala siti, wetem paoa blong odinesen we oli odenem hem long hem, mo talemaot ol gudfala nius blong bigfala glad, we i gospel we i no gat en."
                },
                {
                    "number": 2,
                    "text": "Mo bambae mi sendem Spirit blong Givhan long hem, we bae i tijim hem trutok mo rod we bambae hem i mas folem;"
                },
                {
                    "number": 3,
                    "text": "Mo folem hamas we hem i fetful, bambae mi givim bakegen, antap long hed blong hem, plante bandel kaekae."
                },
                {
                    "number": 4,
                    "text": "Taswe, wokman blong mi Jared Kata, hat blong yu i mas glad, mo yu no fraet, Lod blong yu we i Jisas Kraes i talem. Amen."
                }
            ]
        },
        "/study/scriptures/dc-testament/dc/80": {
            "uri": "/study/scriptures/dc-testament/dc/80",
            "title": "Doktrin mo Ol Kavenan 80",
            "data_type": "chapter",
            "chapter_name": "Seksen 80",
            "chapter_summary": [
                "1–5, Lod i singaotem Stifen Benet mo Iden Smit blong tufala i prij long wanem ples we tufala i jusum."
            ],
            "verses": [
                {
                    "number": 1,
                    "text": "I tru, olsem ia nao Lod i talem long yu, wokman blong mi, Stifen Benet: Yu go, yu go long wol mo prijim gospel long evri man we i kasem saon blong voes blong yu."
                },
                {
                    "number": 2,
                    "text": "Mo from se yu wantem wan kompanion, bae mi givim yu wokman blong mi, Iden Smit."
                },
                {
                    "number": 3,
                    "text": "Taswe, yutufala i go mo prijim gospel blong mi, nomata we hem i long Not o long Saot, long Is o long Wes, i nomata, from we yutufala i no save mekem mistek."
                },
                {
                    "number": 4,
                    "text": "From hemia, talemaot ol samting we yutufala i bin harem, mo yutufala i biliv tru, mo save se oli tru."
                },
                {
                    "number": 5,
                    "text": "Luk, hemia tingting blong hem we i bin singaotem yutufala, we i Ridima blong yutufala, we i Jisas Kraes. Amen."
                }
            ]
        },
        "/study/scriptures/dc-testament/dc/81": {
            "uri": "/study/scriptures/dc-testament/dc/81",
            "title": "Doktrin mo Ol Kavenan 81",
            "data_type": "chapter",
            "chapter_name": "Seksen 81",
            "chapter_summary": [
                "1–2, Oltaem nomo Fas Presidensi i holem ol ki blong kingdom; 3–7, Sapos Frederik G. Wiliams i fetful long seves blong hem, bambae hem i kasem laef we i no save finis."
            ],
            "verses": [
                {
                    "number": 1,
                    "text": "I tru, i tru, mi talem long yu, wokman blong mi, Frederik G. Wiliams: Lisin long voes blong hem we i stap toktok, long toktok blong Lod God blong yu, mo wok gud long koling we mi singaotem yu long hem, we i blong yu stap wan hae pris long jos blong mi, mo wan kaonsela long wokman blong mi, Josef Smit Junia,"
                },
                {
                    "number": 2,
                    "text": "we mi bin givim long hem ol ki blong kingdom, we oltaem, i blong Presidensi blong Hae Prishud:"
                },
                {
                    "number": 3,
                    "text": "From hemia, i tru, mi luksave hem mo bae mi blesem hem, mo yu tu, folem hamas yu yu fetful long kaonsel ia, long ofis we mi bin putum yu long hem, oltaem long prea, long wan voes we i laod mo long hat blong yu, long pablik mo long praevet, mo tu, long seves blong yu blong talemaot gospel long graon blong olgeta we oli laef, mo long medel blong ol brata blong yu."
                },
                {
                    "number": 4,
                    "text": "Mo taem yu mekem olgeta samting ia, bambae yu mekem wan bigfala gud long ol narafala man, mo bambae yu leftemap glori blong hem we i Lod blong yu."
                },
                {
                    "number": 5,
                    "text": "Taswe, stap fetful; stanap long ofis we mi bin putum yu long hem; givhan long olgeta we oli no strong, leftemap ol han we oli hang i kamdaon, mo mekem ol ni ia we oli no strong oli kam strong moa."
                },
                {
                    "number": 6,
                    "text": "Mo sapos yu fetful kasem en, bambae yu gat wan hat blong king blong fasin blong nomo save ded, mo laef we i no save finis long ol ples we mi bin mekem i rere insaed long haos blong Papa blong mi."
                },
                {
                    "number": 7,
                    "text": "Luk, mo luk gud, hemia nao ol toktok blong Alfa mo Omega, we i Jisas Kraes. Amen."
                }
            ]
        },
        "/study/scriptures/dc-testament/dc/82": {
            "uri": "/study/scriptures/dc-testament/dc/82",
            "title": "Doktrin mo Ol Kavenan 82",
            "data_type": "chapter",
            "chapter_name": "Seksen 82",
            "chapter_summary": [
                "1–4, Taem we Lod i givim plante, nao Lod i askem plante; 5–7, Tudak i rul long wol; 8–13, Lod i mas mekem folem promes blong Hem taem yumi mekem wanem we Hem i talem; 14–18, Saeon i mas kam antap blong i kam moa naes mo i kam moa tabu; 19–24, Evri man i mas traem lukaotem gud laef blong neba blong hem."
            ],
            "verses": [
                {
                    "number": 1,
                    "text": "I tru, i tru, mi talem long yufala, ol wokman blong mi, se folem hamas we yufala i fofogivim yufala wanwan long ol rong blong yufala, olsem ia nao, mi, Lod, mi fogivim yufala."
                },
                {
                    "number": 2,
                    "text": "Be, i gat, long medel blong yufala, sam we i bin mekem ol sin we oli bigwan; yes, i tru, yufala evriwan i bin sin; be i tru, mi talem long yufala, lukaot stat long naoia i go, mo holembak yufala blong mekem sin, sapos no ol jajmen we oli soa bambae oli foldaon long hed blong yufala."
                },
                {
                    "number": 3,
                    "text": "From we long hem we mi givim plante, mi askem plante long hem; mo hem we i sin agensem laet mo save we i bigfala tumas, bae i kasem panismen we i bigfala."
                },
                {
                    "number": 4,
                    "text": "Yufala i prea long nem blong mi blong kasem ol revelesen, mo mi givim olgeta long yufala; mo folem hamas we yufala i no mekem folem ol toktok blong mi, we mi givim long yufala, yufala i kam man blong mekem sin; mo jastis mo jajmen, oli panismen we i go wetem loa blong mi."
                },
                {
                    "number": 5,
                    "text": "From hemia, wanem we mi talem long wan, mi talem long evriwan: Lukaot, from we enemi i stap mekem ol rul blong hem oli go olbaot, mo tudak i stap rul;"
                },
                {
                    "number": 6,
                    "text": "Mo bigfala kros blong God i girap agensem ol man we oli stap laef long wol; mo i no gat wan i mekem gud, from we evriwan i go aot long rod."
                },
                {
                    "number": 7,
                    "text": "Mo naoia, i tru, mi talem long yufala, mi, Lod, bae mi no holemtaet wan sin long bak blong yu; go folem ol rod blong yufala mo yufala i nomo mekem sin; be long sol ia we i sin, ol fas sin blong hem bae oli kambak long hem, Lod God blong yufala i talem."
                },
                {
                    "number": 8,
                    "text": "Mo bakegen, mi talem long yufala, mi givim wan niu komanmen long yufala, blong yufala i andastanem tingting blong mi long saed blong yufala;"
                },
                {
                    "number": 9,
                    "text": "O, long narafala toktok, mi givim yufala ol daereksen long olsem wanem bae yufala i mekem long fored blong mi, blong i tanem i kambak long yufala blong mi sevem yufala."
                },
                {
                    "number": 10,
                    "text": "Mi, Lod, mi mas mekem folem promes blong mi taem yufala i mekem wanem mi talem; be taem yufala i no mekem wanem we mi talem, yufala i no gat promes."
                },
                {
                    "number": 11,
                    "text": "From hemia, i tru mi talem long yufala, se i nid blong ol wokman blong mi, Edwod Patrij mo Niuwel K. Witni, A. Sidni Gilbet, mo Sidni Rigdon, mo wokman blong mi, Josef Smit, mo Jon Witma mo Oliva Kaodri, mo W. W. Felps mo Martin Haris, oli joen tugeta, long wanwan wok we wan long olgeta oli gat blong lukaotem, tru long wan agrimen mo kavenan; mo sapos oli brekem tru long fasin blong brekem loa, jajmen bae i mas kam folem, stret afta—"
                },
                {
                    "number": 12,
                    "text": "Blong lukaotem ol wok long saed blong olgeta we oli pua, mo evri samting long saed blong bisoprik, tugeta long graon blong Saeon mo long graon blong Ketlan;"
                },
                {
                    "number": 13,
                    "text": "From we mi bin konsekretem graon blong Ketlan long stret taem blong mi, blong gud blong olgeta sent blong Hae God we I Hae Olgeta, mo blong wan stek long Saeon."
                },
                {
                    "number": 14,
                    "text": "From we Saeon i mas kam antap blong i kam naes, mo i kam tabu; ol baondri blong hem oli mas sevet i go moa; ol stek blong hem oli mas kam strong moa; yes, i tru, mi talem long yufala, Saeon i mas girap mo i mas putum ol naesfala klos blong hem."
                },
                {
                    "number": 15,
                    "text": "From hemia, mi givim komanmen ia long yufala, se bae yufala i joen tru long kavenan ia, mo bambae i mas hapen folem ol loa blong Lod."
                },
                {
                    "number": 16,
                    "text": "Luk, hemia i waes toktok tu we i kam long mi blong gud blong yufala."
                },
                {
                    "number": 17,
                    "text": "Mo, yufala i mas semsemmak, o long narafala toktok, yufala i mas gat ol semmak raet long ol propeti, blong gud blong lukaotem gud ol wok we yufala i gat blong mekem, evri man i kasem folem wanem we hem i wantem mo ol nid blong hem, folem hamas we ol samting we hem i wantem oli stret—"
                },
                {
                    "number": 18,
                    "text": "Mo evri samting ia, i blong gud blong jos ia blong God we i stap laef, se evri man i mas kam antap long talen we hem i gat, se evri man i kasem ol narafala talen, yes, iven wan handred moa, blong hem i sakem i go long stoahaos blong Lod, blong i kam wan joen propeti blong ful jos—"
                },
                {
                    "number": 19,
                    "text": "Evri man i mas traem blong lukaotem gud laef blong neba blong hem, mo mekem evri samting wetem wan ae we i lukluk nomo long glori blong God."
                },
                {
                    "number": 20,
                    "text": "Mo oganaesesen ia, mi bin jusum blong i stap wan oganaesesen we i no gat en long yufala, mo long olgeta we bae oli kam afta long yufala, folem hamas we yufala i no mekem sin."
                },
                {
                    "number": 21,
                    "text": "Mo sol we i sin agensem kavenan ia, mo i mekem hat blong hem i strong agensem kavenan ia, bambae oli mas lukluk long hem folem ol loa blong jos blong mi, mo bambae mi givimaot hem long ol harem nogud blong Setan kasem dei blong pemaot man."
                },
                {
                    "number": 22,
                    "text": "Mo nao, i tru mi talem long yufala, mo hemia i waes toktok: mekem yufala i kam fren wetem ol rij samting we oli no stret mo oli no gud, mo bambae oli no prapa spolem gud yufala."
                },
                {
                    "number": 23,
                    "text": "Lego mi, miwan nomo mi jaj, from hem i blong mi mo bambae mi givim pei blong hem. Pis i stap wetem yufala; ol blesing blong mi oli gohed blong stap wetem yufala."
                },
                {
                    "number": 24,
                    "text": "From we i tru, kingdom i blong yufala yet, mo bambae i blong yufala blong oltaem, sapos yufala i no stop blong stap fetful. I olsem. Amen."
                }
            ]
        },
        "/study/scriptures/dc-testament/dc/83": {
            "uri": "/study/scriptures/dc-testament/dc/83",
            "title": "Doktrin mo Ol Kavenan 83",
            "data_type": "chapter",
            "chapter_name": "Seksen 83",
            "chapter_summary": [
                "1–4, Ol woman mo ol pikinini oli gat raet blong kasem sapot long hasban mo papa blong olgeta blong lukluk long wanem oli nidim long laef; 5–6, Ol wido mo ol pikinini we oli nomo gat papa mo mama oli gat raet blong kasem sapot we i kam long Jos blong lukluk long wanem oli nidim long laef."
            ],
            "verses": [
                {
                    "number": 1,
                    "text": "I tru, olsem ia nao Lod i talem, antap long ol loa blong jos long saed blong ol woman mo ol pikinini, olgeta we oli blong jos, we oli lusum ol hasban o papa blong olgeta:"
                },
                {
                    "number": 2,
                    "text": "Ol woman oli gat raet blong kasem sapot long hasban blong olgeta blong lukluk long samting we oli nidim long laef, kasem taem we hasban blong olgeta i ded; mo sapos oli faenem se ol woman ia oli no mekem sin, bae oli mas gat felosip insaed long jos."
                },
                {
                    "number": 3,
                    "text": "Mo sapos oli no fetful, bae oli no gat felosip insaed long jos; yet, oli save holemtaet ol samting we oli bin kasem, hemia folem ol loa blong kantri."
                },
                {
                    "number": 4,
                    "text": "Evri pikinini oli gat raet blong kasem sapot long papa mo mama blong olgeta blong lukluk long ol samting we oli nidim long laef kasem taem we yia blong olgeta i bigwan inaf."
                },
                {
                    "number": 5,
                    "text": "Mo afta long hemia, oli gat raet blong kasem sapot long jos, o long narafala toktok, long stoahaos blong Lod, sapos papa mo mama blong olgeta oli no gat inaf blong givim samting we i blong olgeta long olgeta."
                },
                {
                    "number": 6,
                    "text": "Mo stoahaos ia, bae oli mas lukaotem wetem ol samting we oli givim long jos; mo ol wido mo ol pikinini we oli nomo gat papa mo mama, bae oli kasem sapot mo samting, mo semmak tu long olgeta we oli pua. Amen."
                }
            ]
        },
        "/study/scriptures/dc-testament/dc/84": {
            "uri": "/study/scriptures/dc-testament/dc/84",
            "title": "Doktrin mo Ol Kavenan 84",
            "data_type": "chapter",
            "chapter_name": "Seksen 84",
            "chapter_summary": [
                "1–5, Niu Jerusalem mo tempol, bambae oli bildim long Misuri; 6–17, Lod i givim laen blong prishud stat long Moses i gobak long Adam; 18–25, Prishud we i moa hae i tekem ki blong kasem save long saed blong God; 26–32, Prishud we i moa daon i tekem ki blong ol seves blong ol enjel mo blong gospel blong mekem rere; 33–44, Ol man oli kasem laef we i no save finis tru long tabu promes mo kavenan long saed blong prishud; 45–53, Spirit blong Kraes i givim moa laet long ol man, mo wol i slip long sin; 54–61, Olgeta Sent oli mas testifae abaot ol samting ia we oli bin kasem; 62–76, Oli mas prijim gospel, mo ol saen bae oli folem; 77–91, Ol elda oli mas go aot emti han mo nogat samting, mo Lod bae i tekem kea long ol nid blong olgeta; 92–97, Ol bigfala sik we oli kilimded man mo ol strong nogud tok oli stap wet long olgeta we oli sakemaot gospel; 98–102, Lod i givim niu singsing blong pemaot Saeon; 103–110, Evri man i mas stanap long ofis blong hem mo i mas wok long koling blong hem; 111–120, Ol wokman blong Lod oli mas talemaot rabis sin we bae i mekem prapa bigfala nogud taem blong ol las dei."
            ],
            "verses": [
                {
                    "number": 1,
                    "text": "Wan revelesen we i kam long Jisas Kraes i go long wokman blong hem Josef Smit Junia, mo sikis elda, taem oli joenem hat blong olgeta mo oli leftemap voes blong olgeta long prea i go long God."
                },
                {
                    "number": 2,
                    "text": "Yes, hemia voes blong Lod long saed blong jos blong hem, we i stanap long ol las dei, blong putumbak evri samting long ol pipol blong hem, olsem we hem i bin talem tru long maot blong ol profet blong hem, mo blong ol sent blong hem oli kam tugeta wanples blong stanap long Hil blong Saeon, we bae i siti blong Niu Jerusalem."
                },
                {
                    "number": 3,
                    "text": "Mo siti ia, bambae oli bildim, stat long eria blong tempol, we fingga blong Lod nao i bin jusum, i stap long ol baondri long Wes saed blong Stet blong Misuri, mo han blong Josef Smit Junia bae i dediketem, mo olgeta narafala tu we Lod i glad tumas long olgeta."
                },
                {
                    "number": 4,
                    "text": "Mo hemia i toktok blong Lod, se siti ia, Niu Jerusalem, bae olgeta sent oli mas bildim taem oli kam tugeta wanples, stat long ples ia, we i ples blong tempol, mo tempol ia, bae oli bildimap long jeneresen ia nao."
                },
                {
                    "number": 5,
                    "text": "From i tru, jeneresen ia bae i no save ded evriwan kasem taem we bae oli bildim wan haos long Lod, mo wan klaod bae i stap flot antap long hem, mo klaod ia bae i glori blong Lod, we bae i fulumap haos ia."
                },
                {
                    "number": 6,
                    "text": "Mo ol boe blong Moses, folem Tabu Prishud we hem i bin kasem anda long han blong papa blong waef blong hem, we i Jetro;"
                },
                {
                    "number": 7,
                    "text": "Mo Jetro i bin kasem anda long han blong Kaleb;"
                },
                {
                    "number": 8,
                    "text": "Mo Kaleb i kasem anda long han blong Elihu;"
                },
                {
                    "number": 9,
                    "text": "Mo Elihu i kasem anda long han blong Jeremi;"
                },
                {
                    "number": 10,
                    "text": "Mo Jeremi i kasem anda long han blong Gad;"
                },
                {
                    "number": 11,
                    "text": "Mo Gad i kasem anda long han blong Esaeas;"
                },
                {
                    "number": 12,
                    "text": "Mo Esaeas i kasem anda long han blong God."
                },
                {
                    "number": 13,
                    "text": "Esaeas i bin laef tu long taem blong Ebraham, mo Ebraham i bin blesem hem—"
                },
                {
                    "number": 14,
                    "text": "Mo Ebraham ia i bin kasem prishud long Melkesedek, we i bin kasem tru long laen blong ol papa blong hem, i gobak i go kasem Noa;"
                },
                {
                    "number": 15,
                    "text": "Mo stat long Noa i gobak long Inok, tru long laen blong ol papa blong olgeta;"
                },
                {
                    "number": 16,
                    "text": "Mo stat long Inok i gobak long Ebel, we oli bin kilimded hem tru long sikret plan blong brata blong hem; mo Ebel i bin kasem prishud tru long ol komanmen blong God, anda long han blong papa blong hem Adam, we i bin fas man—"
                },
                {
                    "number": 17,
                    "text": "Mo prishud ia i gohed blong stap insaed long jos ia blong God long evri jeneresen, mo i no gat stat blong ol dei, mo i no gat en blong ol yia."
                },
                {
                    "number": 18,
                    "text": "Mo Lod i bin konfemem wan prishud tu long Eron mo laen blong hem, truaot long evri jeneresen blong olgeta, mo prishud ia i stap gohed mo i stap laef blong oltaem wetem prishud we i folem tabu oda blong God."
                },
                {
                    "number": 19,
                    "text": "Mo prishud ia we i moa hae i lukaotem gospel, mo i holem ki blong ol sikret blong kingdom, we i ki blong kasem save long saed blong God."
                },
                {
                    "number": 20,
                    "text": "From hemia, insaed long ol odinens blong hem, i gat paoa we i olsem hemia blong God, i kamaot."
                },
                {
                    "number": 21,
                    "text": "Mo sapos i no gat ol odinens blong prishud ia, mo atoriti blong prishud, paoa we i olsem hemia blong God i no kamaot long man taem oli gat bodi blong mit mo bun;"
                },
                {
                    "number": 22,
                    "text": "From we sapos i no gat hemia, i no gat man i save luk fes blong God, we i Papa, mo man ia i laef."
                },
                {
                    "number": 23,
                    "text": "Nao, Moses i bin tijim klia samting ia long ol pikinini blong Isrel long waelples, mo i bin traem, wetem fasin blong wok strong wetem strong tingting, blong mekem ol pipol blong hem oli kam tabu, blong oli save luk fes blong God;"
                },
                {
                    "number": 24,
                    "text": "Be oli bin mekem hat blong olgeta i kam strong mo oli no bin save stanap long fes blong hem; taswe, Lod, long bigfala nogud kros blong hem, from bigfala kros blong hem i bin girap agensem olgeta, i bin promes se bae oli no mas go insaed long kingdom blong hem taem oli stap yet long waelples, mo kingdom ia i ful glori blong hem."
                },
                {
                    "number": 25,
                    "text": "From hemia, hem i bin tekem Moses i go aot long medel blong olgeta, mo Tabu Prishud tu;"
                },
                {
                    "number": 26,
                    "text": "Mo prishud we i moa daon i bin gohed blong stap, mo prishud ia i holem ki blong ol seves blong ol enjel mo gospel blong mekem rere;"
                },
                {
                    "number": 27,
                    "text": "we i gospel blong fasin blong sakem sin mo blong baptaes, mo blong kam klin aot long ol sin, mo loa long saed blong ol komanmen blong wol ia, we Lod, long bigfala nogud kros blong hem, i bin mekem se bae loa ia i gohed wetem haos blong Eron long medel blong ol pikinini blong Isrel kasem taem we Jon, we God i mekem hem i rere, i bin fulap wetem Tabu Spirit insaed long bel blong mama blong hem."
                },
                {
                    "number": 28,
                    "text": "From we hem i bin kasem baptaes taem hem i bin smol pikinini yet, mo taem hem i gat eit dei, wan enjel blong God i bin odenem hem long paoa ia, blong sakemaot kingdom blong Ol Jiu, mo blong mekem rod blong Lod i stret long fes blong ol pipol blong hem, blong mekem olgeta oli rere long taem we Lod i kam, we han blong hem i gat evri paoa."
                },
                {
                    "number": 29,
                    "text": "Mo bakegen, ol ofis blong elda mo bisop oli ol narafala pat we i nid blong stap insaed long hae prishud."
                },
                {
                    "number": 30,
                    "text": "Mo bakegen, ol ofis blong tija mo dikon, oli ol narafala pat we oli nid blong stap insaed long prishud we i moa daon; mo prishud ia Lod i bin konfemem long Eron mo ol boe blong hem."
                },
                {
                    "number": 31,
                    "text": "From hemia, olsem we mi bin talem long saed blong ol boe blong Moses—from we ol boe blong Moses, mo tu, ol boe blong Eron bae oli mas givim wan ofring mo sakrifaes we Lod i akseptem insaed long haos blong Lod; mo haos ia, jeneresen ia i mas bildim i go long Lod, antap long eria we oli konsekretem olsem we mi bin jusum—"
                },
                {
                    "number": 32,
                    "text": "Mo ol boe blong Moses mo blong Eron, bambae oli fulap wetem glori blong Lod, insaed long haos blong Lod we i stap antap long Hil blong Saeon, mo yufala i ol boe blong hem; mo tu, plante we mi bin singaotem mo sendem i go olbaot blong bildimap jos blong mi."
                },
                {
                    "number": 33,
                    "text": "From we huia i fetful blong kasem tufala prishud ia we mi bin tokbaot, mo oli givim ona mo wok strong long koling blong olgeta, oli kam tabu tru long Spirit blong mekem bodi blong olgeta i kam niu bakegen."
                },
                {
                    "number": 34,
                    "text": "Oli kam ol boe blong Moses mo blong Eron, mo laen blong Ebraham, mo blong jos mo blong kingdom, mo olgeta we God i jusum olgeta."
                },
                {
                    "number": 35,
                    "text": "Mo tu, olgeta evriwan we oli kasem prishud ia, oli akseptem mi, Lod i talem;"
                },
                {
                    "number": 36,
                    "text": "From hem we i akseptem ol wokman blong mi, i akseptem mi;"
                },
                {
                    "number": 37,
                    "text": "Mo hem we i akseptem mi, i akseptem Papa blong mi;"
                },
                {
                    "number": 38,
                    "text": "Mo hem we i akseptem Papa blong mi, i akseptem kingdom blong Papa blong mi; from hemia, evri samting we Papa blong mi i gat, bambae God Papa i givim long hem."
                },
                {
                    "number": 39,
                    "text": "Mo hemia i folem strong promes mo kavenan we i blong prishud."
                },
                {
                    "number": 40,
                    "text": "From hemia, olgeta evriwan we oli akseptem prishud ia, oli akseptem strong promes ia mo kavenan we i kam long Papa blong mi, we hem i no save brekem, mo i no save jenisim."
                },
                {
                    "number": 41,
                    "text": "Be huia we i brekem kavenan ia afta we hem i bin akseptem, mo i tanem baksaed blong hem evriwan long kavenan ia, bambae hem i no save kasem fogivnes from ol sin long wol ia o long wol we bae i kam."
                },
                {
                    "number": 42,
                    "text": "Mo sore tumas long olgeta evriwan we oli no kam long prishud ia we yufala i bin akseptem, we naoia mi konfemem long yufala we i stap ia long dei ia, tru long voes blong mi we i kamaot long ol heven; mo tu, mi bin givim long olgeta we oli stap long heven mo ol enjel blong mi, wok ia blong lukluk long saed blong yufala."
                },
                {
                    "number": 43,
                    "text": "Mo nao, mi givim wan komanmen long yufala blong yufala i lukaot gud long saed blong yufala, blong yufala i mas wok strong wetem strong tingting blong folem ol toktok blong laef we i no save finis."
                },
                {
                    "number": 44,
                    "text": "From we yufala i mas laef folem evri toktok we i kamaot long maot blong God."
                },
                {
                    "number": 45,
                    "text": "From we toktok blong Lod i trutok, mo wanem we i trutok hem i laet, mo wanem we hem i laet i Spirit, we i Spirit blong Jisas Kraes."
                },
                {
                    "number": 46,
                    "text": "Mo Spirit i givim laet long evri man we i kam long wol; mo Spirit i givim moa laet long evri man long evri ples long wol, we i lisin gud long voes blong Spirit."
                },
                {
                    "number": 47,
                    "text": "Mo evriwan we i lisin gud long voes blong Spirit, i stap go long God, we i Papa."
                },
                {
                    "number": 48,
                    "text": "Mo Papa i tijim hem long saed blong kavenan we hem i bin riniu mo konfemem long yufala, we hem i konfemem long yufala blong gud blong yufala, mo i no blong gud blong yufala nomo, be blong gud blong ful wol."
                },
                {
                    "number": 49,
                    "text": "Mo ful wol i slip long sin, mo i krae from harem nogud anda long tudak mo anda long fasin blong stap slef long sin."
                },
                {
                    "number": 50,
                    "text": "Mo tru long hemia, bae yufala i save se oli stap anda long fasin blong stap slef long sin, from se oli no kam long mi."
                },
                {
                    "number": 51,
                    "text": "From we huia we i no kam long mi, i stap anda long fasin blong stap slef long sin."
                },
                {
                    "number": 52,
                    "text": "Mo huia i no akseptem voes blong mi, i no save gud voes blong mi, mo i no blong mi."
                },
                {
                    "number": 53,
                    "text": "Mo tru long hemia, bambae yufala i save se huia i stret mo huia i nogud, mo se ful wol i stap krae from harem nogud anda long sin mo tudak, mo naoia tu."
                },
                {
                    "number": 54,
                    "text": "Mo ol maen blong yufala, long ol taem we oli pas finis, oli bin kam tudak from yufala i no bilif, mo from se yufala i bin tingting nating long ol samting we yufala i bin kasem—"
                },
                {
                    "number": 55,
                    "text": "Mo fasin ia blong tingting nating mo fasin blong no biliv i mekem se ful jos i stap anda long panismen."
                },
                {
                    "number": 56,
                    "text": "Mo panismen ia i stap antap long ol pikinini blong Saeon, yes, evriwan long olgeta."
                },
                {
                    "number": 57,
                    "text": "Mo bambae oli stap anda long panismen ia kasem taem we oli sakem sin mo oli tingbaot niu kavenan, we i Buk blong Momon mo ol komanmen blong fastaem we mi bin givim long olgeta, we i no blong talem nomo, be blong go mekem folem wanem we mi bin raetemdaon—"
                },
                {
                    "number": 58,
                    "text": "Blong mekem se oli save karem i kam ol frut ia we oli stret long kingdom blong Papa blong olgeta; sapos no, bae wan trabol mo jajmen i stap blong mi kapsaetem antap long ol pikinini blong Saeon."
                },
                {
                    "number": 59,
                    "text": "?From olsem wanem? ?Bae ol pikinini blong kingdom bae oli mekem tabu graon blong mi i doti? I tru, mi talem long yufala se: No."
                },
                {
                    "number": 60,
                    "text": "I tru, i tru, mi talem long yufala we yufala i stap harem ol toktok blong mi naoia, we oli voes blong mi, yufala i gat blesing folem hamas nao yufala i akseptem olgeta samting ia;"
                },
                {
                    "number": 61,
                    "text": "From we bae mi fogivim ol sin blong yufala wetem komanmen ia—se bae yufala i mas gohed blong stanap strong long maen blong yufala, long tabu fasin mo long spirit blong prea, blong stap talemaot testemoni long ful wol long saed blong olgeta samting we mi talemaot long yufala."
                },
                {
                    "number": 62,
                    "text": "From hemia, yufala i go long ful wol; mo long wanem ples yufala i no save go yufalawan, bae yufala i mas sendem testemoni blong yufala i go, blong mekem se aot long yufala, testemoni i save go long ful wol i go kasem evri man."
                },
                {
                    "number": 63,
                    "text": "Mo olsem we mi bin talem long ol aposol blong mi, semmak, bae mi talemaot long yufala, from we yufala i ol aposol blong mi, we yufala i ol hae pris blong God; yufala nao, yufala i ol man we Papa i givim long mi; yufala i ol fren blong mi;"
                },
                {
                    "number": 64,
                    "text": "From hemia, semmak olsem we mi bin talemaot long ol aposol blong mi, mi talemaot long yufala bakegen, se evri sol we i biliv long ol toktok blong yufala, mo i baptaes long wota blong kam klin aot long ol sin, bae i kasem Tabu Spirit."
                },
                {
                    "number": 65,
                    "text": "Mo olgeta saen ia bae oli folem olgeta we oli biliv—"
                },
                {
                    "number": 66,
                    "text": "Long nem blong mi, bambae oli mekem plante gudfala wok;"
                },
                {
                    "number": 67,
                    "text": "Long nem blong mi, bambae oli sakemaot ol devel;"
                },
                {
                    "number": 68,
                    "text": "Long nem blong mi, bambae oli mekem ol sikman oli kam oraet bakegen;"
                },
                {
                    "number": 69,
                    "text": "Long nem blong mi, bambae oli openem ae blong blaenman, mo openem sora blong man we sora i fas;"
                },
                {
                    "number": 70,
                    "text": "Mo tang blong man we i no save toktok bae i toktok;"
                },
                {
                    "number": 71,
                    "text": "Mo sapos eni man i givim posen long olgeta bambae i no spolem olgeta;"
                },
                {
                    "number": 72,
                    "text": "Mo posen blong wan snek bae i no gat paoa blong mekem nogud olgeta."
                },
                {
                    "number": 73,
                    "text": "Be wan komanmen mi givim long olgeta, se bae oli no mas tokflas abaot olgeta from ol samting ia, mo oli no mas tokbaot ol samting long fored blong wol; from we oli samting ia, mi givim long yufala blong gud blong yufala mo blong mi sevem yufala."
                },
                {
                    "number": 74,
                    "text": "I tru, i tru, mi talem long yufala, olgeta we oli no biliv long ol toktok blong yufala, mo oli no baptaes long wota long nem blong mi, blong kam klin aot long ol sin, blong oli kasem Tabu Spirit, bambae devel i stap kontrolem olgeta, mo bambae oli no kam long kingdom blong Papa blong mi, long ples we Papa blong mi mo mi, mitufala i stap long hem."
                },
                {
                    "number": 75,
                    "text": "Mo revelesen ia we i go long yufala, wetem komanmen ia, i laef stat long stret aoa naoia, long ful wol, mo gospel i blong go long evriwan we i no kasem yet."
                },
                {
                    "number": 76,
                    "text": "Be, i tru, mi talem long olgeta evriwan we Lod i givim kingdom long olgeta—yufala i mas prijim gospel long olgeta blong oli mas sakem ol nogud wok blong olgeta blong bifo; from we yufala i mas tok strong long olgeta from nogud hat blong olgeta we i no biliv, mo yufala i mas tok strong long ol brata blong yufala long Saeon from we oli bin agensem yufala long tetaem ia we mi bin sendem yufala i go."
                },
                {
                    "number": 77,
                    "text": "Mo bakegen, mi talem long yufala, ol fren blong mi, from we stat long naoia i go, bambae mi singaotem yufala ol fren blong mi, hem i nid blong mi givim komanmen ia long yufala, se yufala i kam olsem ol fren blong mi olsem long tetaem ia we mi bin stap wetem olgeta, we mi bin stap travel blong prijim gospel wetem paoa;"
                },
                {
                    "number": 78,
                    "text": "From we mi no letem olgeta blong gat paos o hanbag, o blong gat tu kot."
                },
                {
                    "number": 79,
                    "text": "Luk, mi sendem yufala i go aot blong pruvum wol, mo man we i stap wok i mas kasem pei blong hem."
                },
                {
                    "number": 80,
                    "text": "Mo eni man we bae i go mo prijim gospel ia blong kingdom, mo i no stop blong gohed blong stap fetful long evri samting, bambae hem i no save taed long tingting, tingting i no save kam tudak, mo tu, i no save taed long bodi, long han o leg, o long ol joen; mo wan hea blong hed blong hem i no save foldaon long graon we Lod i no save. Mo bambae oli no save go hanggri, mo oli no save tosta."
                },
                {
                    "number": 81,
                    "text": "From hemia, yufala i no mas tingting long tumoro, long wanem bae yufala i kakae, o wanem bae yufala i dring, o wanem klos bae yufala i werem."
                },
                {
                    "number": 82,
                    "text": "From we, traem tingbaot ol lili flaoa blong fil, olsem wanem oli stap gro; oli no wok, mo tu, oli no somap klos blong olgeta; mo ol kingdom blong wol, long ful glori blong olgeta, oli no naes tumas olsem wan long olgeta flaoa ia."
                },
                {
                    "number": 83,
                    "text": "From we Papa blong yufala, we i stap long heven, i save se yufala i gat nid long evri samting ia."
                },
                {
                    "number": 84,
                    "text": "From hemia, mas livim tumoro i tingting long ol samting blong hemwan."
                },
                {
                    "number": 85,
                    "text": "Mo tu, yufala i no tingting fastaem long wanem we bambae yufala i talem; be oltaem holemtaet long maen blong yufala, ol toktok blong laef, mo bambae mi givim long yufala long stret aoa, pat ia we bae mi givim long evri man."
                },
                {
                    "number": 86,
                    "text": "From hemia, stat long naoia i go, i no mas gat wan man long medel blong yufala we i stap go aot blong talemaot gospel ia blong kingdom, i tekem mane o samting, from we komanmen ia i go long olgeta evriwan we oli fetful we God i singaotem olgeta long jos blong go long seves."
                },
                {
                    "number": 87,
                    "text": "Luk, mi sendem yufala blong tok strong long wol from evri wok blong olgeta we i no stret mo i no gud, mo blong tijim olgeta long saed blong wan jajmen we bae i kam."
                },
                {
                    "number": 88,
                    "text": "Mo long weaples we eniwan i akseptem yufala, ples ia bae mi stap long hem tu, from we bambae mi go long fored blong yufala. Bambae mi stap long raet han blong yufala, mo long lef blong yufala, mo Spirit blong mi bambae i stap insaed long hat blong yufala, mo ol enjel blong mi oli stap raonem yufala, blong sapotem yufala."
                },
                {
                    "number": 89,
                    "text": "Mo huia i akseptem yufala, i akseptem mi; mo olgeta ia nao bambae oli fidim yufala, mo givim klos long yufala, mo givim mane long yufala."
                },
                {
                    "number": 90,
                    "text": "Mo hem we i fidim yufala, o givim klos long yufala, o givim mane long yufala, bambae i no save lusum praes blong hem nating."
                },
                {
                    "number": 91,
                    "text": "Mo hem we i no mekem olgeta samting ia, i no disaepol blong mi; long wei ia, bambae yufala i save huia ol disaepol blong mi."
                },
                {
                    "number": 92,
                    "text": "Hem we i no akseptem yufala, gowe long hem mo stap yufalawan, mo klinim leg blong yufala wetem wota, klin wota, nomata ples i hot o i kolkol, mo testifae long hemia long Papa blong yu we i stap long heven, mo nomo gobak bakegen long man ia."
                },
                {
                    "number": 93,
                    "text": "Mo long wanem vilej o siti we yufala i go insaed long hem, mekem i semmak."
                },
                {
                    "number": 94,
                    "text": "Be, wok strong wetem strong tingting blong go lukaotem olgeta gud mo no holembak yufala; mo sore tumas long haos ia, o vilej ia, o siti ia we i sakemaot yufala, o ol toktok blong yufala, o testemoni blong yufala abaot mi."
                },
                {
                    "number": 95,
                    "text": "Sore tumas, mi talem bakegen, long haos ia, o long vilej ia, o long siti ia we i sakemaot yufala, o ol toktok blong yufala, o testemoni blong yufala abaot mi;"
                },
                {
                    "number": 96,
                    "text": "From we mi, mi we Mi Gat Olgeta Paoa, mi bin putum han blong mi antap long ol nesen, blong wipim olgeta from fasin nogud blong olgeta."
                },
                {
                    "number": 97,
                    "text": "Mo ol bigfala sik bae oli kasem ol ples olbaot, mo bae mi no save tekemaot olgeta long wol kasem taem mi finisim wok blong mi, we bae mi katemsot long stret mo gud fasin."
                },
                {
                    "number": 98,
                    "text": "Kasem taem we evriwan i save mi, olgeta ia we oli stap, olgeta we oli daon go kasem olgeta we oli hae, mo bambae oli fulap wetem save abaot Lod, mo bambae oli luk long ae blong olgeta, mo bambae oli leftemap voes blong olgeta, mo wetem voes, tugeta bae oli singsing long niufala singsing ia, mo talem:"
                },
                {
                    "number": 99,
                    "text": "“Lod i tekem Saeon bakegen i kambak;Lod i pemaot ol pipol blong hem, Isrel,Folem joes we God i mekem from gladhat blong hem,we i kam blong hapen tru long fetMo kavenan blong ol papa blong olgeta."
                },
                {
                    "number": 100,
                    "text": "Lod i pemaot ol pipol blong hem;Mo Lod i fasem Setan i stap, mo taem i nomo gat.Lod i karem evri samting i kam wanples, oli kam wan.Lod i tekem Saeon i kamdaon aot long heven.Lod i tekem Saeon daon i go antap."
                },
                {
                    "number": 101,
                    "text": "Mo wol i bin harem nogud mo i bin wok strong mo i bin tekem paoa blong hem i kam;Mo trutok i stap long bel blong hem;Mo ol heven oli smael long hem;Mo hem i werem ol klos blong glori blong God blong hem;From God i stanap long medel blong ol pipol blong hem."
                },
                {
                    "number": 102,
                    "text": "Glori, mo ona, mo paoa, mo strong paoa,I blong God blong yumi; from we hem i fulap long sore,Jastis, gladhat mo trutok, mo pis,Blong oltaem mo oltaem, Amen.”"
                },
                {
                    "number": 103,
                    "text": "Mo bakegen, i tru, i tru, mi talem long yufala, hem i nid blong evri man we i go aot blong talemaot gospel blong mi we i no gat en, se hamas we oli gat famli, mo oli kasem mane olsem wan presen, se bae oli mas sendem mane ia i go long olgeta famli ia o yusum mane ia blong gud blong olgeta, olsem we Lod bae i talemaot long olgeta, from olsem ia nao mi luk se i gud."
                },
                {
                    "number": 104,
                    "text": "Mo olgeta evriwan we oli no gat famli, we oli kasem mane, oli mas sendem mane ia i go long bisop long Saeon, o long bisop long Ohaeo, blong oli konsekretem blong wok blong tekem ol revelesen oli kam, mo blong printim olgeta, mo blong stanemap Saeon."
                },
                {
                    "number": 105,
                    "text": "Mo sapos eni man i givim wan kot, o wan fulsut, long eniwan long yufala, tekem olfalawan mo givim i go long olgeta we oli pua, mo gohed long rod blong yu mo stap glad."
                },
                {
                    "number": 106,
                    "text": "Mo sapos eni man, long medel blong yufala, i strong long Spirit, hem i mas tekem wetem hem, hem ia we i no strong, blong man ia i kam antap wetem fasin blong no stap flas, blong hem tu, i kam strong."
                },
                {
                    "number": 107,
                    "text": "From hemia, tekem wetem yufala olgeta we oli odenem olgeta long prishud we i moa daon, mo sendem olgeta fastaem blong mekem ol apoenmen, mo blong mekem rere long rod, mo blong oli go long ol apoenmen we yufalawan i no save go long olgeta."
                },
                {
                    "number": 108,
                    "text": "Luk, hemia nao rod we ol aposol blong mi, long ol dei blong bifo, oli bin bildimap jos blong mi i kam long mi."
                },
                {
                    "number": 109,
                    "text": "From hemia, evri man i mas stanap long ofis blong hem, mo i mas wok long koling blong hem; mo hed i no mas talem long leg se hem i no nidim hem; from sapos i no gat leg, ?olsem wanem nao bodi bae i save stanap?"
                },
                {
                    "number": 110,
                    "text": "Mo tu, bodi i gat nid long evri pat blong hem, blong evriwan i kam antap tugeta, blong sistem ia i stap stret gud evriwan oltaem."
                },
                {
                    "number": 111,
                    "text": "Mo luk, ol hae pris oli mas travel, mo ol elda tu, mo tu, ol pris wetem prishud we i moa daon; be ol dikon mo ol tija, oli lida blong jos oli mas jusum olgeta blong luklukaotem gud jos, blong stap olsem ol man blong wok we oli stap nomo long jos."
                },
                {
                    "number": 112,
                    "text": "Mo bisop, Niuwel K. Witni, i mas travel tu i go long ol ples raonabaot mo long medel blong evri jos, blong lukaotem olgeta we oli pua blong luklukaotem gud long ol samting we oli nidim, tru long fasin blong mekem olgeta we oli rij mo oli gat hae tingting oli putum tingting blong olgeta i stap daon."
                },
                {
                    "number": 113,
                    "text": "Hem i mas pem wan ripresentativ tu, blong i lukaot long wok mo lukaotem ol narafala bisnis blong bisop olsem we bisop i talem long hem."
                },
                {
                    "number": 114,
                    "text": "Be, bisop i mas go long siti blong Niu Yok, mo tu, long siti blong Albani, mo tu, long siti blong Boston, mo wonem ol pipol blong ol siti ia wetem saon blong gospel, wetem wan voes we i laod, long saed blong prapa bigfala nogud taem mo bigfala trabol we i stap wet long olgeta sapos oli sakemaot olgeta samting ia."
                },
                {
                    "number": 115,
                    "text": "From we sapos oli sakemaot ol samting ia, aoa blong jajmen blong olgeta i kam kolosap, mo haos blong olgeta bae i emti gud i stap."
                },
                {
                    "number": 116,
                    "text": "Bisop i mas trastem mi mo bae i no gat man i tanem tingting blong hem; mo wan hea blong hed blong hem bae i no save foldaon long graon we Lod i no save."
                },
                {
                    "number": 117,
                    "text": "Mo i tru, mi talem long yufala, haf blong ol wokman blong mi, yufala i go aot olsem we laef blong yufala i letem yufala blong mekem, long ol koling blong yufala, blong go long ol bigfala mo ol impoten siti mo vilej, mo tok strong long wol long stret mo gud fasin from evri wok blong olgeta we i no stret mo i no gud, mo from ol wok blong olgeta we i no folem fasin blong God, mo talemaot long fasin we i klia we oli save andastanem abaot prapa bigfala nogud taem we bae i rabis long ol las dei."
                },
                {
                    "number": 118,
                    "text": "From we, tru long yufala, Lod we I Gat Olgeta Paoa i talem, bambae mi prapa brekem daon ol kingdom blong olgeta; bae mi no seksekem wol ia nomo, be ol heven we oli fulap long sta bae oli seksek tu."
                },
                {
                    "number": 119,
                    "text": "From we mi, Lod, mi stretem han blong mi blong yusum strong ol paoa blong heven; yufala i no save luk naoia, be smol taem moa, mo bambae yufala i luk, mo save se mi stap, mo se bae mi kam mo rul wetem ol pipol blong mi."
                },
                {
                    "number": 120,
                    "text": "Mi mi Alfa mo Omega, stat mo en. Amen."
                }
            ]
        },
        "/study/scriptures/dc-testament/dc/85": {
            "uri": "/study/scriptures/dc-testament/dc/85",
            "title": "Doktrin mo Ol Kavenan 85",
            "data_type": "chapter",
            "chapter_name": "Seksen 85",
            "chapter_summary": [
                "1–5, Ol pat blong kasem long Saeon, oli mas kasem tru long fasin blong konsekresen, o blong givim evri samting; 6–12, Wan we i gat paoa mo i strong long saed blong spirit bae i givim ol Sent ol pat blong olgeta long Saeon."
            ],
            "verses": [
                {
                    "number": 1,
                    "text": "Hem i wok blong klak blong Lod, we hem i bin jusum, blong raetemdaon wan histri, mo wan jeneral rekod blong jos long saed blong evri samting we i hapen long Saeon, mo long saed blong olgeta evriwan we oli konsekretem ol propeti, mo olgeta we oli kasem ol pat blong olgeta long bisop, folem loa;"
                },
                {
                    "number": 2,
                    "text": "Mo tu, long saed blong fasin blong laef blong olgeta, fet blong olgeta, mo ol wok; mo tu, rekod blong olgeta we oli agensem jos we oli mekem apostasi afta we oli kasem pat blong olgeta."
                },
                {
                    "number": 3,
                    "text": "Mo i agensem tingting mo komanmen blong God se olgeta we oli no kasem pat blong olgeta tru long konsekresen, we i folem loa blong hem, we hem i bin givim, blong hem i save askem taeting long ol pipol blong hem, blong mekem oli rere agensem dei we bae i gat fasin blong givimbak mo samting i bon, oli gat nem blong olgeta i stap wetem olgeta pipol blong God."
                },
                {
                    "number": 4,
                    "text": "Mo tu, bae Jos i no mas holemtaet wok blong famli laen blong olgeta, o blong i stap long ples we oli save faenem long eni rekod o histri blong jos."
                },
                {
                    "number": 5,
                    "text": "Bae oli no save faenem nem blong olgeta, mo nem blong ol bubu blong olgeta, mo tu, nem blong ol pikinini, we oli bin raetem long wan buk blong loa blong God, Lod blong Ol Pipol i talem."
                },
                {
                    "number": 6,
                    "text": "Yes, olsem ia nao kwaet smol voes i talem, voes ia we i pas tru mo i stikim evri samting, mo plante taem, i mekem ol bun blong mi oli seksek taem i soemaot klia samting, mo talem:"
                },
                {
                    "number": 7,
                    "text": "“Mo bae i kam blong hapen se mi, Lod God, bae mi sendem wan we i gat paoa mo i strong long spirit, mo i stap holem king stik blong paoa long han blong hem, mo klos blong hem i wan laet, mo maot blong hem bae i talem ol toktok, ol toktok we oli no save finis; mo bakegen, bel blong hem bae i wan springwota blong trutok, blong putum oda long haos blong God, mo blong serem, folem ol pis graon we oli stap finis, ol pat blong olgeta sent we nem blong olgeta i stap, mo nem blong ol bubu blong olgeta, mo nem blong ol pikinini blong olgeta, we oli rekodem long buk blong loa blong God;"
                },
                {
                    "number": 8,
                    "text": "Be man ia, we God i bin singaotem hem mo jusum hem, we i stretem han blong hem blong mekem tabu bokis ia blong God i stret gud, bae i foldaon tru long aro blong ded, semmak olsem wan tri we strong aro blong laetning i kilim hem."
                },
                {
                    "number": 9,
                    "text": "Mo evriwan we oli no faenem nem blong olgeta long buk blong histri bae i no gat wan pat long dei ia, be bae mi katemaot olgeta long pisis, mo pat blong olgeta, bambae mi givim olsem wan panismen blong oli go stap wetem olgeta we oli no biliv, ples we bae i gat bigfala krae sore mo ol man bae oli kakae tut blong olgeta.”"
                },
                {
                    "number": 10,
                    "text": "Mi, Josef, mi no talem ol samting ia miwan; taswe, olsem we Lod i toktok, bambae hem i mekem i hapen tu."
                },
                {
                    "number": 11,
                    "text": "Mo olgeta ia we oli blong Hae Prishud, we nem blong olgeta oli no faenem long buk blong loa, o oli faenem se oli mekem apostasi, o oli katemaot olgeta long jos; mo tu, olgeta we oli katemaot olgeta i go long prishud we i moa daon, o ol memba; long dei ia, olgeta ia bae oli no kasem wan pat long medel blong olgeta sent we oli blong Hae God we I Hae Olgeta;"
                },
                {
                    "number": 12,
                    "text": "From hemia, bae ol lida blong jos oli mas mekem long olgeta semmak olsem i hapen long ol pikinini blong pris ia, olsem we bae oli faenem we oli raetemdaon long nambatu japta mo long ves sikstiwan mo sikstitu long buk blong Esra."
                }
            ]
        },
        "/study/scriptures/dc-testament/dc/86": {
            "uri": "/study/scriptures/dc-testament/dc/86",
            "title": "Doktrin mo Ol Kavenan 86",
            "data_type": "chapter",
            "chapter_name": "Seksen 86",
            "chapter_summary": [
                "1–7, Lod i givim mining blong parabol blong gudfala sid mo rabis gras; 8–11, Hem i eksplenem ol prishud blesing blong olgeta we oli gat raet folem loa mo folem laen blong olgeta."
            ],
            "verses": [
                {
                    "number": 1,
                    "text": "I tru, olsem ia nao Lod i talem long yufala, ol wokman blong mi, long saed blong parabol blong gudfala sid mo rabis gras:"
                },
                {
                    "number": 2,
                    "text": "Luk, i tru mi talem, garen hem i wol, mo ol aposol oli ol man blong planem sid ia;"
                },
                {
                    "number": 3,
                    "text": "Mo afta we oli go slip mo ded, bigfala enemi blong jos, man we i mekem apostasi, woman blong rod, we i Babilon, we i mekem evri nesen oli dring long kap blong hem, we enemi i stap long hat blong olgeta, we i Setan, we i sidaon blong rul—luk, hem i planem ol rabis gras; taswe, ol rabis gras oli jokem gudfala sid mo fosem jos i go long waelples."
                },
                {
                    "number": 4,
                    "text": "Be luk, long ol las dei, mo tu, naoia, taem Lod i stat blong tekem toktok i kam, mo niu sut blong sid i stap gro yet mo i yangfala yet—"
                },
                {
                    "number": 5,
                    "text": "Luk, i tru mi talem long yufala, ol enjel oli stap plis long Lod dei mo naet, ol enjel ia we oli rere mo oli stap wet blong Lod i sendem olgeta blong katem daon mo pikimap kaekae long ol garen;"
                },
                {
                    "number": 6,
                    "text": "Be Lod i talem long olgeta: no pulumaot ol rabis gras taem ol niu sut blong sid oli yangfala yet (from i tru, fet blong yufala i no strong), nogud bae yufala i prapa spolem gud gudfala sid tu."
                },
                {
                    "number": 7,
                    "text": "From hemia, letem gudfala sid mo ol rabis gras oli gro tugeta kasem taem we kaekae i raep gud evriwan; afta, faswan bae yufala i tekemaot ol gudfala sid long ol rabis gras, mo afta we yufala i putum tugeta ol gudfala sid, luk mo luk gud, ol rabis gras oli fasfas long ol bandel, mo garen i stap blong oli bonem."
                },
                {
                    "number": 8,
                    "text": "From hemia, olsem ia nao Lod i talem long yufala, we prishud i bin gohed blong stap tru long laen blong ol papa blong yufala—"
                },
                {
                    "number": 9,
                    "text": "From we yufala i gat raet folem loa, mo folem laen blong yufala, mo God i bin haedem yufala long wol wetem felosip long Kraes, tru long God—"
                },
                {
                    "number": 10,
                    "text": "From hemia, laef blong yufala mo prishud blong yufala i bin stap, mo i nid blong i mas stap tru long yufala mo laen blong yufala kasem taem mi putumbak evri samting we mi bin talem tru long maot blong evri tabu profet, stat long taem we wol i stat."
                },
                {
                    "number": 11,
                    "text": "From hemia, yufala i gat blesing sapos yufala i gohed blong kasem gud fasin blong mi, olsem wan laet long Ol Jentael, mo tru long prishud ia, wan sevya long pipol blong mi, Isrel. Lod i bin talem samting ia. Amen."
                }
            ]
        },
        "/study/scriptures/dc-testament/dc/87": {
            "uri": "/study/scriptures/dc-testament/dc/87",
            "title": "Doktrin mo Ol Kavenan 87",
            "data_type": "chapter",
            "chapter_name": "Seksen 87",
            "chapter_summary": [
                "1–4, Lod i talem fastaem abaot wo bitwin ol Stet long Not mo ol Stet long Saot; 5–8, Ol bigfala trabol bae i foldaon long evri man we oli stap laef long wol."
            ],
            "verses": [
                {
                    "number": 1,
                    "text": "I tru, olsem ia nao Lod i talem long saed blong ol wo we bae oli kam blong hapen i no longtaem, we bae i stat wetem faet long Saot Karolina, we bae i en wetem ded mo harem nogud blong plante sol;"
                },
                {
                    "number": 2,
                    "text": "Mo taem bae i kam we wo bae i kapsaet antap long evri nesen, stat long ples ia."
                },
                {
                    "number": 3,
                    "text": "From luk, ol Stet long Saot bae oli seraot mo agensem ol Stet long Not, mo ol Stet long Saot bae oli askem ol narafala nesen, mo tu, nesen blong Gret Briten, olsem we oli bin singaotem, mo bae oli singaotem tu sam narafala nesen, blong difendem olgeta agensem sam narafala nesen moa; mo afta, wo bae i kapsaet gud antap long evri nesen."
                },
                {
                    "number": 4,
                    "text": "Mo bambae i kam blong hapen se, afta long plante dei, ol slef bae oli girap agensem ol masta blong olgeta, we bae oli mekem olgeta oli oganaes mo kasem disiplin blong go long wo."
                },
                {
                    "number": 5,
                    "text": "Mo bambae i kam blong hapen tu se, haf we oli stap long graon, bambae oli oganaesem olgetawan, mo bambae oli kam kros tumas, mo bambae oli mekem Ol Jentael oli safa wetem wan safaring we i soa tumas."
                },
                {
                    "number": 6,
                    "text": "Mo olsem ia nao, wetem naef blong faet mo blad we i ron, ol man we oli stap laef long wol bambae oli krae sore; mo from hadtaem blong kasem kaekae, mo ol bigfala sik, mo tanda blong heven, mo laetning we i strong mo i laet gud tu, bambae ol man we oli stap laef long wol bae oli kam blong filim bigfala nogud kros, mo kros, mo han blong God we I Gat Olgeta Paoa we i stretem mo panisim man, kasem taem we fasin blong prapa spolem gud ol samting we mi bin talemaot i kam flatem gud evriwan long ol nesen;"
                },
                {
                    "number": 7,
                    "text": "Blong krae blong ol sent, mo blong blad blong ol sent, we oli kam long wol, oli stop blong go antap i go kasem sora blong Lod blong Sabaot, blong hem i givimbak long ol enemi blong olgeta."
                },
                {
                    "number": 8,
                    "text": "Taswe, yufala i mas stanap long ol tabu ples, mo no mas muv, kasem dei blong Lod i kam; from luk, i kam kwiktaem, Lod i talem. Amen."
                }
            ]
        },
        "/study/scriptures/dc-testament/dc/88": {
            "uri": "/study/scriptures/dc-testament/dc/88",
            "title": "Doktrin mo Ol Kavenan 88",
            "data_type": "chapter",
            "chapter_name": "Seksen 88",
            "chapter_summary": [
                "1–5, Ol fetful Sent oli kasem Spirit blong Givhan, we i promes blong laef we i no save finis; 6–13, Laet blong Kraes i kontrolem mo i lidim evri samting; 14–16, Laef Bakegen long Ded i kam tru long Fasin blong Pemaot Man; 17–31, Fasin blong stap obei long selestial, terestrial, mo telestial loa i mekem man i rere blong kasem ol kingdom mo glori we hem i stap obei long loa blong hem; 32–35, Olgeta we oli wantem stap long sin bambae oli stap gohed nomo blong stap doti; 36–41, Loa i lidim evri kingdom; 42–45, God i givim ol loa long saed blong evri samting; 46–50, Man bambae i andastanem samting mo bambae i andastanem God tu; 51–61, Parabol blong man we i stap sendem ol wokman oli go wok long garen mo afta i go visitim olgeta, wan afta wan; 62–73, Kam kolosap long Lod, mo bambae yufala i luk fes blong Hem; 74–80, Mekem yufala i kam tabu mo tijim long wanwan long yufala bakegen ol doktrin blong kingdom; 81–85, Evri man we Lod i givim woning long hem bambae i mas givim woning long neba blong hem; 86–94, Ol saen, ol samting blong kriesen we oli blokem yumi, mo ol enjel oli mekem rere rod blong taem we Lod i kam; 95–102, Ol pupu blong ol enjel oli singaotem ol dedman oli kamaot long oda; 103–116, Ol pupu blong ol enjel oli talemaot gospel we i kambak, foldaon blong Babilon, mo faet blong God we i hae; 117–126, Go lanem samting, stanemap wan haos blong God (wan tempol), mo putum klos ia we hem i jareti; 127–141, Lod i presentem oda blong Skul blong Ol Profet, we i tekem tu, odinens blong wasem leg."
            ],
            "verses": [
                {
                    "number": 1,
                    "text": "I tru, olsem ia nao Lod i talem long yufala we yufala i kam tugeta wanples blong kasem tingting blong hem long saed blong yufala:"
                },
                {
                    "number": 2,
                    "text": "Luk, Lod i glad tumas long hemia, mo ol enjel oli glad long yufala; ol gudfala wok we yufala i tokbaot long prea blong yufala oli kam kasem sora blong Lod blong Sabaot, mo oli raetemdaon long buk blong ol nem blong olgeta we bae Lod i mekem olgeta oli kam tabu, we oli olgeta blong selestial wol."
                },
                {
                    "number": 3,
                    "text": "Taswe, mi sendem naoia wan narafala Spirit blong Givhan, mo long yufala tu ol fren blong mi, blong hem i stap insaed long hat blong yufala, mo hem i Tabu Spirit blong promes; mo narafala Spirit blong Givhan ia i semwan we mi bin promesem long ol disaepol blong mi, olsem we oli raetemdaon long testemoni blong Jon."
                },
                {
                    "number": 4,
                    "text": "Spirit blong Givhan ia, i promes we mi givim long yufala we i laef we i no save finis, we i glori blong selestial kingdom;"
                },
                {
                    "number": 5,
                    "text": "we glori ia, hem i hemia blong jos ia blong Fasbon, we i blong God, hem we i tabu bitim evriwan mo evri samting, mo oli kasem tru long Jisas Kraes, Pikinini blong hem—"
                },
                {
                    "number": 6,
                    "text": "Hem we i go antap i go long heven, mo tu, hem we i bin go daon, daon bitim evri samting, mekem se hem i andastanem gud evri samting, blong mekem se, long evri samting mo tru long evri samting, hem i stap laet ia blong trutok;"
                },
                {
                    "number": 7,
                    "text": "mo trutok ia i saen. Hemia nao laet blong Kraes. Mo tu, hem i stap long san, mo i laet blong san, mo i paoa blong san we God i yusum blong mekem san."
                },
                {
                    "number": 8,
                    "text": "Semmak olsem, hem i stap long mun, mo i laet blong mun, mo paoa blong mun we God i yusum blong mekem mun;"
                },
                {
                    "number": 9,
                    "text": "Semmak olsem laet blong sta, mo paoa blong ol sta we God i yusum blong mekem ol sta;"
                },
                {
                    "number": 10,
                    "text": "Mo wol tu, mo paoa blong wol, we i wol ia we yufala i stanap long hem."
                },
                {
                    "number": 11,
                    "text": "Mo laet ia we i saen, we i givim laet long yufala, i kam tru long hem we i givim moa laet long ae blong yufala, we i sem laet ia we i mekem yufala i andastanem moa samting;"
                },
                {
                    "number": 12,
                    "text": "Mo laet ia i kamaot long ples blong God blong i go, i go, i fulumap ol bigbigfala ples we oli bigwan olgeta—"
                },
                {
                    "number": 13,
                    "text": "Laet ia we i stap long evri samting, we i givim laef long evri samting, we i loa we i rulum evri samting, we i paoa blong God we i sidaon antap long bigfala jea blong hem, we i stap long medel blong taem we i no save finis, we i stap long medel blong evri samting."
                },
                {
                    "number": 14,
                    "text": "Nao, i tru mi talem long yufala, se tru long fasin blong pemaot man we Lod i mekem blong yufala, laef bakegen long ded blong olgeta we oli ded, i kam blong hapen."
                },
                {
                    "number": 15,
                    "text": "Mo spirit mo bodi oli sol blong man."
                },
                {
                    "number": 16,
                    "text": "Mo laef bakegen long ded blong olgeta we oli ded, i fasin blong pemaot sol."
                },
                {
                    "number": 17,
                    "text": "Mo fasin blong pemaot sol i hapen tru long hem we i givim laef long evri samting, we insaed long hat blong hem i putum loa se olgeta we oli pua mo olgeta we oli no stap flas long wol, bae oli kasem wol ia."
                },
                {
                    "number": 18,
                    "text": "From hemia, i mas nid se wol i mas kam klin long evri samting we i no stret mo i no gud, blong hem i rere from selestial glori;"
                },
                {
                    "number": 19,
                    "text": "From we afta we wol i mekem samting i hapen i kasem mak blong kriesen blong hem, bambae hem i kasem glori, olsem hat blong king, antap long hed blong hem, mo tu, i kasem mo stap long ples we God Papa i stap long hem;"
                },
                {
                    "number": 20,
                    "text": "Blong mekem se ol bodi we oli blong selestial kingdom bambae oli save kasem wol ia blong oltaem mo oltaem; from we, from tingting ia nao Lod i bin mekem mo krietem wol, mo from tingting ia nao Lod i mekem olgeta oli kam tabu."
                },
                {
                    "number": 21,
                    "text": "Mo olgeta we mi no mekem olgeta i kam tabu tru long loa we mi bin givim long yufala, we i loa blong Kraes, i mas kasem wan narafala kingdom, we i terestrial kingdom, o we i telestial kingdom."
                },
                {
                    "number": 22,
                    "text": "From hem we i no save obei long loa blong selestial kingdom, bae i no save stap long selestial glori."
                },
                {
                    "number": 23,
                    "text": "Mo hem we i no save obei long loa blong terestrial kingdom, bae i no save stap long terestrial glori."
                },
                {
                    "number": 24,
                    "text": "Mo hem we i no save obei long loa blong telestial kingdom, bae i no save stap long telestial glori; from hemia, hem i no naf blong wan kingdom blong glori. From hemia, hem i mas stap long wan kingdom we i no wan kingdom blong glori."
                },
                {
                    "number": 25,
                    "text": "Mo bakegen, i tru mi talem long yufala, wol i folem loa blong selestial kingdom, from we hem i kasem mak blong kriesen blong hem, mo i no brekem loa—"
                },
                {
                    "number": 26,
                    "text": "Taswe, bambae Lod i mekem hem i kam tabu; yes, nomata we bambae hem i mas ded, bambae hem i kam laef bakegen, mo bae i tekem paoa we i mekem hem i laef, mo olgeta we oli stret mo gud bambae oli kasem wol ia."
                },
                {
                    "number": 27,
                    "text": "From, nomata we bae oli ded, bambae oli girap bakegen, olsem wan bodi blong spirit."
                },
                {
                    "number": 28,
                    "text": "Olgeta we oli blong wan selestial spirit, bae oli kasem sem bodi ia we oli bin gat long wol; i tru, yufala bae i kasem bodi blong yufala, mo glori blong yufala bae i glori ia we i mekem bodi blong yufala i laef."
                },
                {
                    "number": 29,
                    "text": "Yufala we wan pat blong selestial glori i mekem yufala i laef, bambae yufala i kasem semfala glori ia, we i fulwan."
                },
                {
                    "number": 30,
                    "text": "Mo olgeta we wan pat blong terestrial glori i mekem olgeta i laef, bambae oli kasem semfala glori ia, we i fulwan."
                },
                {
                    "number": 31,
                    "text": "Mo olgeta we wan pat blong telestial glori i mekem olgeta i laef, bambae oli kasem semfala glori ia, we i fulwan."
                },
                {
                    "number": 32,
                    "text": "Mo olgeta we oli stap, bae Lod i givim laef long olgeta; be, bae oli gobak long ples blong olgeta, blong stap glad long wanem we oli naf blong kasem, from se oli no bin glad blong tekem samting ia we oli bin save kasem."
                },
                {
                    "number": 33,
                    "text": "From se, ?wanem nao i gud long wan man, sapos oli givim wan presen long hem, mo hem i no tekem presen ia? Luk, hem i no stap glad long wanem we oli givim long hem, mo hem i no glad tu long man ia we i givim presen ia."
                },
                {
                    "number": 34,
                    "text": "Mo bakegen, i tru, mi talem long yufala, wanem we loa i rulum, loa i holemtaet tu, mo loa ia i mekem hem i kam stret gud evriwan mo i mekem hem i kam tabu."
                },
                {
                    "number": 35,
                    "text": "Huia i brekem wan loa, mo i no obei long loa ia, be i traem blong kam wan loa long hemwan, mo i wantem stap long sin, mo i stap long sin fulwan, hem i no save kam tabu tru long loa, no tru long sore, no tru long jastis, no tru long jajmen. From hemia, oli mas gohed blong stap doti nomo."
                },
                {
                    "number": 36,
                    "text": "Evri kingdom i gat wan loa we God i givim;"
                },
                {
                    "number": 37,
                    "text": "Mo i gat plante kingdom; from i no gat wan ples we i no gat wan kingdom long hem; mo i no gat wan kingdom we i no gat ples long hem, nomata hem i kingdom we i hae moa, o i daon moa."
                },
                {
                    "number": 38,
                    "text": "Mo long evri kingdom i gat wan loa we God i givim; mo long evri loa ia, i gat sam limit tu, mo sam kondisen."
                },
                {
                    "number": 39,
                    "text": "Evriwan we oli no obei long ol kondisen ia, oli no gat eskius."
                },
                {
                    "number": 40,
                    "text": "From waes i folem waes; waes tingting i akseptem waes tingting; trutok i tekem trutok; klin fasin i lavem klin fasin; laet i folem laet; sore i gat lav mo sore long sore mo i protektem olgeta we oli gat sore; jastis i gohed long rod blong hem mo i tekem olgeta we oli stret; jajmen i go long fored blong fes blong hem we i sidaon antap long jea mo i rulum mo i mekem evri samting i hapen."
                },
                {
                    "number": 41,
                    "text": "Hem i andastanem evri samting, mo evri samting oli stap long fored blong hem, mo evri samting oli stap raonabaot long hem; mo hem i stap antap long evri samting, mo insaed long evri samting, mo hem i stap tru long evri samting, mo i stap raonabaot long evri samting; mo evri samting oli kam tru long hem, mo long hem, we i God, blong oltaem mo oltaem."
                },
                {
                    "number": 42,
                    "text": "Mo bakegen, i tru mi talem long yufala, hem i bin givim wan loa long evri samting, we tru long hem oli muv folem taem mo stret taem blong olgeta;"
                },
                {
                    "number": 43,
                    "text": "Mo rod blong olgeta i stap, we oli ol rod blong ol heven mo blong wol, we i tekem wol mo evri narafala wol."
                },
                {
                    "number": 44,
                    "text": "Mo oli givim laet long wanwan long olgeta folem taem mo stret taem blong olgeta, folem minit blong olgeta, folem aoa blong olgeta, folem dei blong olgeta, folem wik blong olgeta, folem manis blong olgeta, folem yia blong olgeta—mo evriwan ia oli wan yia long God, be i no olsem long tingting blong man."
                },
                {
                    "number": 45,
                    "text": "Long wing blong hem, wol i stap flae raon, mo san i givim laet blong hem long dei, mo mun i givim laet blong hem long naet, mo ol sta tu, oli givim laet blong olgeta, long semtaem we, long wing blong olgeta, oli stap flae raon wetem glori blong olgeta, long medel blong paoa blong God."
                },
                {
                    "number": 46,
                    "text": "?Mo, bae mi makem ol kingdom ia long wanem? blong yufala i save andastanem."
                },
                {
                    "number": 47,
                    "text": "Luk, olgeta evriwan ia oli ol kingdom, mo sapos i gat wan man we i bin luk eniwan long olgeta o hemia we i daon moa long olgeta, nao hem i bin luk God we i stap muv wetem glori mo paoa blong hem."
                },
                {
                    "number": 48,
                    "text": "Mi talem long yufala, eniwan i bin luk hem; be, hem we i bin kam long ol man blong hem, oli no bin andastanem hem."
                },
                {
                    "number": 49,
                    "text": "Laet i saen long tudak, mo tudak ia i no andastanem hemia; be, dei bambae i kam, taem bae yufala i andastanem God, from we yufala i laef long hem mo tru long hem."
                },
                {
                    "number": 50,
                    "text": "Afta nao bambae yufala i save se yufala i bin luk mi, se mi ia nao, mo se mi mi tru laet we i stap wetem yufala, mo we yufala i stap wetem mi; sapos i no olsem, bambae yufala i no save kam antap."
                },
                {
                    "number": 51,
                    "text": "Luk, bambae mi makem olgeta kingdom ia long wan man we i gat wan garen, mo hem i sendem ol wokman blong hem oli go long garen blong tantanem graon long garen."
                },
                {
                    "number": 52,
                    "text": "Mo hem i talem long faswan: “Yu go mo wok long garen, mo long fas aoa bambae mi kam long yu, mo bambae yu luk glad long fes blong mi.”"
                },
                {
                    "number": 53,
                    "text": "Mo hem i talem long nambatu se: “Yu go long garen, mo long nambatu aoa bambae mi kam visitim yu wetem glad long fes blong mi.”"
                },
                {
                    "number": 54,
                    "text": "Mo tu, hem i toktok long nambatri, hem i talem: “Bambae mi visitim yu.”"
                },
                {
                    "number": 55,
                    "text": "Mo i toktok long nambafo, mo i gohed olsem i go kasem nambatwelef."
                },
                {
                    "number": 56,
                    "text": "Mo masta blong garen i go long faswan long fas aoa, mo i bin stap wetem hem long ful aoa ia, mo hem i bin kasem glad from laet long fes blong masta blong hem."
                },
                {
                    "number": 57,
                    "text": "Mo afta, hem i aot long faswan blong hem i go visitim nambatu wokman, mo nambatri, mo nambafo, mo i gohed olsem i go kasem nambatwelef."
                },
                {
                    "number": 58,
                    "text": "Mo olsem ia nao, olgeta evriwan oli bin kasem laet long fes blong masta blong olgeta, evri man long aoa blong hem, mo long taem blong hem, mo long stret taem blong hem—"
                },
                {
                    "number": 59,
                    "text": "I stat long faswan, mo i gohed olsem i go kasem laswan, mo stat long laswan i gobak kasem faswan, mo stat long faswan i go kasem laswan;"
                },
                {
                    "number": 60,
                    "text": "Evri man folem stret oda blong hem, kasem taem we aoa blong hem i finis, mo tu, folem wanem we masta blong hem i bin oda long hem, blong mekem se masta blong hem i kasem glori tru long hem, mo hem tru long masta blong hem, blong olgeta evriwan oli kasem glori."
                },
                {
                    "number": 61,
                    "text": "From hemia, long parabol ia, bae mi makem evriwan long ol kingdom ia, mo ol pipol we oli stap laef long olgeta—evri kingdom long aoa blong hem, long taem blong hem, mo long stret taem blong hem, yes, folem toktok we God i bin talem wetem atoriti."
                },
                {
                    "number": 62,
                    "text": "Mo bakegen, i tru, mi talem long yufala, ol fren blong mi, mi livim ol toktok ia wetem yufala blong tingting hevi long olgeta long hat blong yufala, wetem komanmen ia we mi givim long yufala, se yufala i mas prea long mi taem mi stap kolosap—"
                },
                {
                    "number": 63,
                    "text": "Kam kolosap long mi mo bambae mi kam kolosap long yufala; lukaotem mi wetem strong tingting mo bambae yufala i faenem mi; askem mo bambae yufala i kasem; noknok, mo bae i open long yufala."
                },
                {
                    "number": 64,
                    "text": "Wanem samting we yufala i askem long Papa long nem blong mi, bambae God i givim long yufala, wanem we yufala i nidim;"
                },
                {
                    "number": 65,
                    "text": "Mo sapos yufala i askem eni samting we yufala i no nidim, bae i tanem i kam olsem panismen long yu."
                },
                {
                    "number": 66,
                    "text": "Luk, wanem we yufala i harem, i olsem voes blong wan man we i stap singaot long waelples—long waelples from se yufala i no save luk hem—voes blong mi, from se voes blong mi i Spirit; Spirit blong mi i trutok; trutok i gohed blong stap mo i no gat en; mo sapos yufala i holemtaet wetem yufala, bambae i karem frut."
                },
                {
                    "number": 67,
                    "text": "Mo sapos ae blong yufala i lukluk long glori blong mi nomo, ful bodi blong yufala bambae i fulap long laet, mo bambae i no gat tudak insaed long yufala; mo bodi ia we i fulap wetem laet i andastanem evri samting."
                },
                {
                    "number": 68,
                    "text": "From hemia, mekem yufala i kam tabu blong mekem se maen blong yufala i luk nomo long God, mo ol dei bae oli kam we bambae yufala i luk hem; from we bambae hem i soemaot fes blong hem long yufala, mo bambae i hapen long taem blong hem, mo long wei blong hem, mo folem tingting blong hem."
                },
                {
                    "number": 69,
                    "text": "Tingbaot bigfala mo las promes we mi bin mekem long yufala; sakemaot ol tingting nating blong yufala mo ol bigfala laflaf blong yufala oli go longwe long yufala."
                },
                {
                    "number": 70,
                    "text": "Yufala i stastap, yufala i stastap long ples ia, mo singaotem wan tabu miting, we i blong olgeta we oli ol fas wokman long las kingdom ia."
                },
                {
                    "number": 71,
                    "text": "Mo olgeta ia we oli bin kasem woning long taem blong travel blong olgeta, oli mas prea long Lod, mo oli mas tingting hevi, insaed long hat blong olgeta, long woning we oli bin kasem, blong smol taem."
                },
                {
                    "number": 72,
                    "text": "Luk mo luk gud, bambae mi lukaotem ol grup blong pipol blong yufala, mo bae mi mekem rere ol elda mo sendem olgeta i go long ol pipol ia."
                },
                {
                    "number": 73,
                    "text": "Luk, bambae mi mekem wok blong mi i muv hariap moa long stret taem."
                },
                {
                    "number": 74,
                    "text": "Mo mi givim long yufala, we yufala i ol fas wokman long las kingdom ia, wan komanmen se bae yufala i kam tugeta wanples, mo oganaesem yufala, mo mekem yufala i rere, mo mekem yufala i kam tabu; yes, mekem hat blong yufala i kam klin evriwan, mo klinim ol han mo leg blong yufala long fored blong mi, blong mekem se mi mekem yufala i klin;"
                },
                {
                    "number": 75,
                    "text": "Blong mekem se mi testifae long Papa blong yufala, mo God blong yufala, mo God blong mi, se yufala i klin long blad ia blong nogud jeneresen ia; blong mi mekem promes i hapen, bigfala mo las promes ia, we mi bin mekem long yufala, i hapen long taem we mi wantem."
                },
                {
                    "number": 76,
                    "text": "Mo tu, mi givim wan komanmen long yufala, se bae yufala i gohed blong prea mo livim kakae stat long taem naoia i go."
                },
                {
                    "number": 77,
                    "text": "Mo mi givim wan komanmen long yufala, se bae yufala i tijim long wanwan long yufala bakegen, doktrin blong kingdom."
                },
                {
                    "number": 78,
                    "text": "Yufala i tij gud wetem strong tingting, mo gladhat blong mi bae i stap wetem yufala, blong mi tijim yufala stret moa long saed blong fasin, long saed blong prinsipol, long saed blong doktrin, long saed blong loa blong gospel, long saed blong evri samting we i abaot kingdom blong God, we i nid blong yufala i andastanem;"
                },
                {
                    "number": 79,
                    "text": "Abaot ol samting we oli stap tugeta, long heven mo long wol, mo andanit long wol; ol samting we oli bin stap bifo, ol samting we oli stap naoia, mo ol samting we bae oli kam blong stap i no longtaem; ol samting we oli stap long hom, ol samting we oli stap long ovasi; ol wo mo ol samting we oli fasfas long ol nesen, mo ol jajmen we oli stap long graon; mo wan save tu abaot ol kantri mo ol kingdom—"
                },
                {
                    "number": 80,
                    "text": "Blong yufala i rere long saed blong evri samting taem bae mi sendem yufala bakegen blong givim ona mo wok strong long koling ia we mi bin singaotem yufala long hem, mo misin ia we mi bin givim long yufala wetem atoriti."
                },
                {
                    "number": 81,
                    "text": "Luk, mi bin sendem yufala i go aot blong testifae mo wonem ol pipol, mo hem i nid blong evri man we i bin kasem woning blong hem i wonem neba blong hem."
                },
                {
                    "number": 82,
                    "text": "From hemia, oli stap ia be oli no gat eskius, mo sin blong olgeta i stap long hed blong olgeta."
                },
                {
                    "number": 83,
                    "text": "Hem we i lukaotem mi wetem strong tingting bambae i faenem mi, mo bambae mi no livim hem fogud."
                },
                {
                    "number": 84,
                    "text": "From hemia, yufala i mas stastap, mo wok strong wetem strong tingting, blong yufala i kam stret gud evriwan long seves blong yufala blong go long medel blong Ol Jentael blong wan las taem, hamas long yufala we maot blong Lod i talem nem blong yufala, blong makem loa mo silim testemoni, mo blong mekem ol sent oli rere from aoa blong jajmen we bae i kam;"
                },
                {
                    "number": 85,
                    "text": "Blong sol blong olgeta oli ronwe long bigfala nogud kros blong God, prapa bigfala nogud taem we bae i rabis we i stap wet long ol nogud man, tugeta long wol ia mo long wol we bae i kam. I tru, mi talem long yufala, olgeta ia we oli no ol fas elda oli mas gohed insaed long plantesen kasem taem we maot blong Lod i singaotem olgeta, from taem blong olgeta i no kam yet; klos blong olgeta oli no klin long blad blong jeneresen ia."
                },
                {
                    "number": 86,
                    "text": "Yufala i mas gohed blong stap fri long sin we yufala i kam fri long hem; no mekem yufala i fasfas long sin bakegen, be yufala i mas kipim ol han blong yufala oli stap klin, kasem taem we Lod i kam."
                },
                {
                    "number": 87,
                    "text": "From we i no gat plante dei stat long naoia i go, mo wol bae i seksek mo i lelei olbaot olsem wan drong man; mo san bae i haedem fes blong hem, mo bae i no wantem givim laet; mo mun bae i swim long blad; mo ol sta bae oli kam kros bigwan, mo bae oli sakem olgetawan oli kamdaon olsem wan fig frut we i brok long fig tri i foldaon i kamdaon."
                },
                {
                    "number": 88,
                    "text": "Mo afta long testemoni blong yufala, bigfala nogud kros mo kros i kam long ol pipol."
                },
                {
                    "number": 89,
                    "text": "From we, afta long testemoni blong yufala, testemoni blong ol graon we oli seksek i kam, we bae i mekem noes i kamaot long medel blong hem, mo man bae i foldaon long graon mo bae oli no save stanap."
                },
                {
                    "number": 90,
                    "text": "Mo tu, testemoni blong voes blong ol tanda i kam, mo voes blong ol laetning, mo voes blong ol strong win, mo voes blong ol wef blong solwota we oli girap mo rol bitim limit blong olgeta."
                },
                {
                    "number": 91,
                    "text": "Mo evri samting bambae oli muvmuv olbaot; mo yes i tru, hat blong man i nomo strong; from fraet bae i kam long evri pipol."
                },
                {
                    "number": 92,
                    "text": "Mo ol enjel bae oli flae tru long medel blong heven, oli taltalemaot wetem wan voes we i laod, wetem saon blong pupu blong God, mo talem: “Yufala i rere, yufala i rere, O yufala ol man we yufala i stap laef long wol; from jajmen blong God blong yumi i kam. Luk mo luk gud, Man we Bae I Mared i stap kam; yufala i go mitim hem.”"
                },
                {
                    "number": 93,
                    "text": "Mo wantaem nomo bae wan bigfala saen i kamaot long heven, mo evri pipol bae oli luk saen ia tugeta."
                },
                {
                    "number": 94,
                    "text": "Mo wan narafala enjel bae i blo long pupu blong hem, i talem se: “Bigfala jos ia, mama blong ol rabis sin we i bin mekem evri nesen oli bin dring long waen ia blong bigfala nogud kros blong God from fasin blong stap mekem ol rabis sin, we i stap givim hadtaem long ol sent blong God, we i bin stap mekem blad blong olgeta i ron—hem we i sidaon long plante wota, mo long ol aelan blong solwota—luk, hem i rabis gras blong wol; hem i fasfas long bandel i stap; oli fasem ol rop blong hem strong, i no gat man i save karemaot; taswe, hem i rere blong oli bonem.” Mo bambae hem i blo long pupu blong hem i longfala mo i laod, mo evri nesen bambae oli harem pupu ia."
                },
                {
                    "number": 95,
                    "text": "Mo bambae ples i kwaet evriwan long heven blong wan taem blong haf aoa; mo stret afta, rido blong heven bae i open, olsem wan skrol we oli openem afta we oli rolemap, mo fes blong Lod bae i kamaot;"
                },
                {
                    "number": 96,
                    "text": "Mo olgeta sent we oli stap long wol, we oli laef i stap, bae oli laef wetem moa paoa mo bae Lod i tekem olgeta blong mitim hem."
                },
                {
                    "number": 97,
                    "text": "Mo olgeta we oli bin slip long gref blong olgeta bae oli kamkamaot, from gref blong olgeta bae i open; mo bae Lod i tekem olgeta blong oli mitim hem long medel blong ol pos blong skae we i holem heven antap—"
                },
                {
                    "number": 98,
                    "text": "Oli blong Kraes, olgeta fasfala frut, olgeta ia we bae oli kam daon wetem hem faswan, mo olgeta we oli stap long wol mo insaed long gref blong olgeta, we hem i tekem olgeta faswan blong oli go mitim hem; mo evri samting ia, tru long voes blong saon blong pupu blong enjel blong God."
                },
                {
                    "number": 99,
                    "text": "Mo afta long hemia, wan narafala enjel bae i blo, we i nambatu blo blong pupu; mo afta, taem i kam blong fasin blong pemaot olgeta we oli blong Kraes long taem we hem i kam; olgeta we oli bin kasem pat blong olgeta long kalabus ia we i rere from olgeta, blong oli kasem gospel, mo blong oli save jajem olgeta semmak olsem man we i gat mit mo bun;"
                },
                {
                    "number": 100,
                    "text": "Mo bakegen, wan narafala pupu bae i blo, we i nambatri pupu; mo afta, ol spirit blong ol man we bae oli kasem jajmen oli kam, mo Lod i faenem olgeta oli rong;"
                },
                {
                    "number": 101,
                    "text": "Mo olgeta ia oli haf blong olgeta we oli ded; mo bae oli no laef bakegen kasem taem we wan taosen yia i finis, mo i no gat bakegen bifo en blong wol."
                },
                {
                    "number": 102,
                    "text": "Mo wan narafala pupu bae i blo, we i nambafo pupu, we i talem se: “Long medel blong yufala i gat olgeta we bambae oli stap kasem bigfala mo las dei, kasem en, we bambae oli mas gohed blong stap doti nomo.”"
                },
                {
                    "number": 103,
                    "text": "Mo wan narafala pupu bae i blo, we i nambafaef pupu, we i nambafaef enjel we i givim gospel we i no gat en long hem—we i flae tru long medel blong heven, i go long evri nesen, famli, lanwis, mo pipol;"
                },
                {
                    "number": 104,
                    "text": "Mo hemia bae i saon blong pupu blong hem, we i stap talem long evri pipol, tugeta long heven mo long wol, mo we oli stap andanit long wol—from we evri sora bambae oli mas harem, mo evri ni bae i bodaon, mo evri tang bae i talemaot, taem oli stap harem saon blong pupu, mo talem: “Yufala i mas gat respek long God, mo yufala i mas givim glori long hem we i sidaon long jea, blong oltaem mo oltaem; from aoa blong jajmen blong hem i kam.”"
                },
                {
                    "number": 105,
                    "text": "Mo bakegen, wan narafala enjel bae i blo long pupu blong hem, we i nambasikis enjel, we i talem se: “!Hem i foldaon, hem we i bin mekem evri nesen oli bin dring long waen ia blong bigfala nogud kros blong God from fasin blong stap mekem ol rabis sin; hem i foldaon, i foldaon!”"
                },
                {
                    "number": 106,
                    "text": "Mo bakegen, wan narafala enjel bae i blo long pupu blong hem, we i nambaseven enjel, we i talem se: “!Evri samting i finis; evri samting i finis! Smol Sipsip blong God i bin winim mo i bin stap hemwan blong purumbut long grep insaed long masin blong mekem waen, yes masin blong mekem waen ia we i strong paoa blong bigfala nogud kros blong God we I Gat Olgeta Paoa.”"
                },
                {
                    "number": 107,
                    "text": "Mo afta, bae ol enjel oli kasem antap long hed blong olgeta, glori blong paoa blong hem, mo olgeta sent bae oli fulap wetem glori blong hem, mo oli kasem ples blong olgeta mo bae oli kam semmak long hem."
                },
                {
                    "number": 108,
                    "text": "Mo afta, bae fas enjel i blo blong pupu blong hem bakegen, i go long sora blong evriwan we oli laef, mo enjel ia i soemaot ol sikret wok blong ol man, mo ol bigfala wok blong God long ol fas taosen yia."
                },
                {
                    "number": 109,
                    "text": "Mo afta, bae nambatu enjel i blo long pupu blong hem, mo i soemaot ol sikret wok blong ol man, mo ol tingting mo samting we hat blong olgeta i wantem, mo ol bigfala wok blong God long nambatu taosen yia—"
                },
                {
                    "number": 110,
                    "text": "Mo i gogo olsem, kasem nambaseven enjel i blo long pupu blong hem; mo bambae hem i stap hemwan antap long graon mo antap long solwota, mo i promes long nem blong hem we i sidaon long jea, se bae taem i nomo stap; mo Lod bae i fasem Setan, olfala snek ia, we oli singaotem devel, mo bae hem i no go fri blong wan taem blong wan taosen yia."
                },
                {
                    "number": 111,
                    "text": "Mo afta, bae oli lego hem i fri blong wan smol taem, blong hem i karem ol ami blong hem oli kam tugeta wanples."
                },
                {
                    "number": 112,
                    "text": "Mo Mikael, nambaseven enjel, we i jif enjel, bae i pulum tugeta ol ami blong hem oli kam wanples, we oli ol enjel blong heven."
                },
                {
                    "number": 113,
                    "text": "Mo devel bae i pulum ol ami blong hem oli kam tugeta wanples; we oli ol grup blong hel, mo bae oli kam antap blong faet agensem Mikael mo ol ami blong hem."
                },
                {
                    "number": 114,
                    "text": "Mo afta, faet blong God we i hae bae i hapen; mo devel mo ol ami blong hem, bambae God i sakemaot olgeta oli go long stret ples blong olgeta, mekem se bambae oli nomo gat paoa ova long olgeta sent bakegen samtaem."
                },
                {
                    "number": 115,
                    "text": "From we Mikael bae i faet long ol faet blong olgeta sent, mo bambae i winim hem we i stap lukaotem jea blong hem we i sidaon antap long jea, we i Smol Sipsip."
                },
                {
                    "number": 116,
                    "text": "Hemia i glori blong God, mo blong olgeta we oli kam tabu; mo bambae oli nomo luk ded bakegen."
                },
                {
                    "number": 117,
                    "text": "From hemia, i tru, mi talem long yufala, ol fren blong mi; singaotem wan tabu miting blong yufala, olsem we mi bin givim komanmen long yufala."
                },
                {
                    "number": 118,
                    "text": "Mo from we i no evriwan we i gat fet, yufala i lukaotem wetem strong tingting mo tijim long wanwan long yufala bakegen, ol toktok blong waes tingting; yes, lukaotem ol toktok blong waes tingting insaed long ol buk we oli moa gud; lukaotem blong lanem samting, tru long stadi, mo tu, tru long fet."
                },
                {
                    "number": 119,
                    "text": "Oganaesem yufala; rere long evri samting we i nid; mo stanemap wan haos, we i wan haos blong prea, wan haos blong livim kakae, wan haos blong fet, wan haos blong lan, wan haos blong glori, wan haos blong oda, wan haos blong God;"
                },
                {
                    "number": 120,
                    "text": "Blong mekem se taem yufala i go insaed bae i long nem blong Lod; blong mekem se taem yufala i go aotsaed bae i long nem blong Lod; blong mekem se evri gud toktok blong yufala bae i long nem blong Lod, wetem ol han blong yufala we yufala i leftemap antap i go long Hae God we I Hae Olgeta."
                },
                {
                    "number": 121,
                    "text": "From hemia, stopem evri toktok nating blong yufala, evri laflaf blong yufala, evri rabis tingting blong yufala, evri hae tingting mo tingting nating blong yufala, mo evri nogud samting we yufala i stap mekem."
                },
                {
                    "number": 122,
                    "text": "Jusum, long medel blong yufala, wan tija, mo yufala evriwan i no mas kam man blong toktok long semtaem; be wan nomo i mas toktok, mo evri narawan i mas lisin long ol toktok blong hem, blong mekem se taem evriwan i toktok finis, nao evriwan i kam antap tru long evriwan, mo blong evri man i gat wan semmak janis blong toktok."
                },
                {
                    "number": 123,
                    "text": "Luk se bae yufala i lavlavem yufala bakegen; stop blong kavetem samting; lanem blong givgivim samting long yufala bakegen olsem we gospel i askem yufala."
                },
                {
                    "number": 124,
                    "text": "Stop blong stap mekem nating; stop blong no stap klin; stop blong faenfaenem rong long yufala bakegen; stop blong slip longtaem moa bitim we yufala i nidim; go long bed eli, blong yufala i no save taet; girap eli, blong mekem se bodi blong yufala mo maen blong yufala i kam laef gud."
                },
                {
                    "number": 125,
                    "text": "Mo antap long evri samting, yufala i putum klos ia we i jareti, semmak olsem wetem wan longfala klos, we i blong joenem fasin blong stap stret gud evriwan mo pis."
                },
                {
                    "number": 126,
                    "text": "Prea oltaem, blong yufala i no mekem tingting blong yufala i go slak, kasem taem we mi kam. Luk mo luk gud, mi kam kwiktaem, mo mi tekem yufala i kam stap wetem mi. Amen."
                },
                {
                    "number": 127,
                    "text": "Mo bakegen, oda blong haos we mi rere long hem blong presidensi blong skul blong ol profet, we mi stanemap blong tijim olgeta long saed blong evri samting we oli nidim, we i blong evri ofisa blong jos, o long narafala toktok, olgeta we mi singaotem olgeta long seves ia insaed long jos, i stat wetem ol hae pris, i go daon i go kasem ol dikon—"
                },
                {
                    "number": 128,
                    "text": "Mo hemia nao bae i oda blong haos blong presidensi blong skul: hem we oli jusum hem blong i stap olsem presiden, o tija, bae i mas stap stanap long ples blong hem, insaed long haos we bambae oli rere blong hem."
                },
                {
                    "number": 129,
                    "text": "From hemia, hem bae hem i mas faswan insaed long haos blong God, long wan ples we kongregesen insaed long haos ia bae i harem ol toktok blong hem i gud evriwan mo i klia, be i no blong hem i toktok laod."
                },
                {
                    "number": 130,
                    "text": "Mo taem hem i kam insaed long haos blong God, from we bae hem i mas faswan insaed long haos—luk, hemia i naes tumas, blong hem i wan eksampol—"
                },
                {
                    "number": 131,
                    "text": "Hem i mas nildaon long fored blong God mo givim hemwan long prea, olsem wan saen o blong tingbaot kavenan ia we i no gat en."
                },
                {
                    "number": 132,
                    "text": "Mo taem eniwan bae i kam insaed afta long hem, tija i mas stanap, mo, wetem tufala han blong hem we hem i leftemap i go long heven, yes, stret wantaem, i gritim brata o ol brata blong hem wetem ol toktok ia:"
                },
                {
                    "number": 133,
                    "text": "?Yu yu wan brata o yufala ol brata? Mi gritim yufala long nem blong Lod Jisas Kraes, olsem wan saen o blong tingbaot kavenan we i no gat en, mo long kavenan ia mi tekem yu blong felosipim yu, wetem wan tingting we i strong i stap, i no muvmuv, mo i no jenis, blong stap olsem fren blong yu mo brata blong yu tru long gladhat blong God mo wetem ol rop blong lav, blong wokbaot folem evri komanmen blong God mo mi no gat rong, wetem fasin blong talem tangkyu, blong oltaem mo oltaem. Amen."
                },
                {
                    "number": 134,
                    "text": "Mo hem we oli faenem hem se hem i no naf long welkam tok ia, bae i no mas gat ples long medel blong yufala; from we bae yufala i no mas letem haos blong mi i kam doti tru long hem."
                },
                {
                    "number": 135,
                    "text": "Mo hem we i kam insaed mo i fetful long fored blong mi, mo i wan brata, o sapos oli ol brata, oli mas gritim presiden o tija wetem ol han blong olgeta we oli leftemap antap i go long heven, wetem semfala prea mo kavenan, o taem oli talem “Amen,” olsem saen we i talem sem samting."
                },
                {
                    "number": 136,
                    "text": "Luk, i tru, mi talem long yufala, hemia i wan eksampol long yufala blong wan welkam tok we yufala i givgivim long yufala insaed long haos blong God, insaed long skul blong ol profet."
                },
                {
                    "number": 137,
                    "text": "Mo mi singaotem yufala blong yufala i mekem hemia tru long prea mo fasin blong talem tangkyu, olsem we Spirit i givim paoa long evri samting we yufala i mekem insaed long haos blong Lod, insaed long skul blong ol profet, blong hem i save kam wan tabu ples, wan tabenakol blong Tabu Spirit i mekem yufala i kam antap."
                },
                {
                    "number": 138,
                    "text": "Mo yufala i no mas akseptem eniwan long medel blong yufala insaed long skul ia, be nomo sapos hem i klin long blad blong jeneresen ia;"
                },
                {
                    "number": 139,
                    "text": "Mo bae yufala i mas akseptem hem tru long odinens blong wasem ol leg, from tingting ia nao Lod i bin givim odinens blong wasem ol leg."
                },
                {
                    "number": 140,
                    "text": "Mo bakegen, odinens blong wasem ol leg, presiden nao i mas mekem, o prisaeding elda blong jos."
                },
                {
                    "number": 141,
                    "text": "Mo oli mas statem wetem wan prea; mo afta we oli tekem bred mo waen, hem i mas fasem hem raon folem paten we oli givim long nambatetin japta blong testemoni blong Jon abaot mi. Amen."
                }
            ]
        },
        "/study/scriptures/dc-testament/dc/89": {
            "uri": "/study/scriptures/dc-testament/dc/89",
            "title": "Doktrin mo Ol Kavenan 89",
            "data_type": "chapter",
            "chapter_name": "Seksen 89",
            "chapter_summary": [
                "1–9, Yus blong waen, ol strong drink, tabak, mo ol hot drink, Lod i blokem; 10–17, Ol grin lif, ol frut, mit, mo ol sid, Lod i putum blong man mo animol i yusum; 18–21, Fasin blong obei long loa blong gospel, we i tekem Tok blong Waes, i tekem i ol blesing long saed blong laef ia mo long saed blong spirit oli kam."
            ],
            "verses": [
                {
                    "number": 1,
                    "text": "Wan Tok blong Waes, blong gud blong kaonsel blong hae pris, we oli kam tugeta wanples long Ketlan, mo blong jos, mo tu, blong olgeta sent long Saeon—"
                },
                {
                    "number": 2,
                    "text": "we bae oli sendem olsem wan griting; i no olsem wan komanmen o fos, be tru long revelesen mo tok blong waes tingting, we i soemaot oda mo tingting blong God blong sevem evriwan long ol sent long taem we oli stap long wol long ol las dei ia—"
                },
                {
                    "number": 3,
                    "text": "we oli givim olsem wan prinsipol wetem wan promes, we i stret long paoa blong olgeta we oli no strong mo olgeta sent ia we oli no strong nating aot long evri sent, we oli, mo oli save singaotem olgeta ia, ol sent."
                },
                {
                    "number": 4,
                    "text": "Luk, i tru, olsem ia nao Lod i talem long yufala: “From ol nogud samting mo ol plan we oli stap mo bambae oli stap long hat blong ol man we oli stap mekem ol sikret samting long ol las dei, mi bin wonem yufala, mo mi wonem yufala fastaem, taem mi givim long yufala tok blong waes tingting ia tru long revelesen—"
                },
                {
                    "number": 5,
                    "text": "se folem hamas we eni man i dring waen o strong drink long medel blong yufala, luk, hem i nogud, mo tu, hem i no stret long fes blong Papa blong yufala; be nomo, taem yufala i kam tugeta wanples blong givim ol sakramen blong yufala long fored blong hem."
                },
                {
                    "number": 6,
                    "text": "Mo luk, hemia bae i waen, yes waen we i klin evriwan we i kam long frut blong grep, we yufala nomo i mekem."
                },
                {
                    "number": 7,
                    "text": "Mo bakegen, ol strong drink oli nogud long bel blong yufala, be nomo blong wasem bodi blong yufala."
                },
                {
                    "number": 8,
                    "text": "Mo bakegen, tabak i no blong bodi blong man, mo tu, i no blong bel blong man, mo i nogud long man, be i wan grin lif blong mekem gud ol smol soa mo blong givim long evri buluk we oli sik, mo blong man i yusum wetem gud jajmen mo i blong man we i save gud olsem wanem blong yusum."
                },
                {
                    "number": 9,
                    "text": "Mo bakegen, ol hot drink oli no blong bodi o blong bel blong man."
                },
                {
                    "number": 10,
                    "text": "Mo bakegen, i tru, mi talem long yufala, evri gudfala grin lif, God i putum blong gud laef, kriesen, mo blong man i yusum—"
                },
                {
                    "number": 11,
                    "text": "Evri grin lif, folem taem blong hem, mo evri frut folem taem blong hem; evriwan long olgeta samting ia, blong oli mas lukaot gud olsem wanem blong yusum mo blong oli yusum wetem fasin blong talem tangkyu."
                },
                {
                    "number": 12,
                    "text": "Yes, mo tu, mit blong ol animol mo ol pijin long skae, mi, Lod, mi bin putum blong man i yusum wetem fasin blong talem tangkyu; be oli mas yusum wanwan taem;"
                },
                {
                    "number": 13,
                    "text": "Mo bambae mi glad blong oli no yusum, be long taem blong Winta nomo, o long taem blong kolkol, o long taem blong hadtaem blong kasem kaekae."
                },
                {
                    "number": 14,
                    "text": "Evri sid, Lod i putum blong man i yusum mo blong animol i yusum, blong i sapot blong laef, i no blong man nomo, be i blong ol animol long plantesen, mo ol pijin long heven, mo evri wael animol we i ron o i wokbaot long bel blong hem long wol ia;"
                },
                {
                    "number": 15,
                    "text": "Mo olgeta animol ia, God i mekem blong man i yusum nomo long ol taem blong hadtaem blong kasem kaekae mo long taem blong bigfala hanggri."
                },
                {
                    "number": 16,
                    "text": "Evri sid i gud blong kaekae blong man; mo tu, frut blong grep; hemia we i givim frut, nomata insaed long graon o antap long graon—"
                },
                {
                    "number": 17,
                    "text": "Be, wit i moa gud blong man, mo kon i moa gud blong buluk, mo ot i moa gud blong hos, mo rae i moa gud blong ol pijin mo blong pig, mo blong evri animol blong plantesen, mo bali i moa gud blong evri animol we oli save yusum, mo blong ol sopsop drink, mo ol narafala sid tu i gud blong hemia."
                },
                {
                    "number": 18,
                    "text": "Mo evri sent we i tingbaot blong holemtaet mo mekem folem ol toktok ia, we i stap wokbaot long fasin blong obei long ol komanmen, bambae i kasem helt long bel blong olgeta mo strong kaekae long bun blong olgeta;"
                },
                {
                    "number": 19,
                    "text": "Mo bambae oli faenem waes tingting mo ol bigfala rij save, we oli ol rij samting we oli haed;"
                },
                {
                    "number": 20,
                    "text": "Mo bambae oli ron mo bae oli no save taet, mo bambae oli wokbaot mo bae ae i no save dak."
                },
                {
                    "number": 21,
                    "text": "Mo mi Lod, mi givim olgeta wan promes, se bambae enjel we i spolem gud ol samting bae i pasem olgeta nomo, semmak olsem ol pikinini blong Isrel, mo bambae i no kilimded olgeta.” Amen."
                }
            ]
        },
        "/study/scriptures/dc-testament/dc/90": {
            "uri": "/study/scriptures/dc-testament/dc/90",
            "title": "Doktrin mo Ol Kavenan 90",
            "data_type": "chapter",
            "chapter_name": "Seksen 90",
            "chapter_summary": [
                "1–5, Lod i givim wetem tras, ol ki blong kingdom long Josef Smit mo tru long hem, i givim long Jos; 6–7, Sidni Rigdon mo Frederik G. Wiliams oli mas stap long Fas Presidensi; 8–11, Bae oli mas prijim gospel long ol nesen blong Isrel, long Ol Jentael, mo long Ol Jiu, evri man i harem long lanwis blong hem; 12–18, Josef Smit mo ol kaonsela blong hem oli mas putum Jos i stap long oda; 19–37, Lod i givim kaonsel long plante blong oli wokbaot long stret laef mo oli givim seves insaed long kingdom blong Hem."
            ],
            "verses": [
                {
                    "number": 1,
                    "text": "Olsem ia Lod i talem, i tru, i tru mi talem long yu, boe blong mi, mi fogivim ol sin blong yu, folem wanem we yu bin askem, from we ol prea blong yu mo ol prea blong ol brata blong yu oli kam kasem sora blong mi."
                },
                {
                    "number": 2,
                    "text": "From hemia, yu gat blesing stat long naoia i go, yu we i holem ol ki blong kingdom we mi givim long yu; mo kingdom ia i stap kam blong wan las taem."
                },
                {
                    "number": 3,
                    "text": "I tru, mi talem long yu, bambae mi neva tekemaot ol ki blong kingdom ia long yu, taem yu stap yet long wol ia, mo tu, long wol we i stap kam;"
                },
                {
                    "number": 4,
                    "text": "Be, tru long yu, bambae mi givim ol revelesen i go long wan narafala, yes, i go long jos."
                },
                {
                    "number": 5,
                    "text": "Mo evriwan long olgeta we oli kasem ol revelesen we oli kam long God, oli mas lukaot long olsem wanem oli tekem ol revelesen ia, nogud bambae oli tekem se i wan smol samting, mo oli kasem panismen from, mo oli mekem wan rong samting mo foldaon taem ol strong win oli kam, mo ol win oli blo, mo ren i foldaon, mo i kilim haos blong olgeta."
                },
                {
                    "number": 6,
                    "text": "Mo bakegen, i tru mi talem long ol brata blong yu, Sidni Rigdon mo Frederik G. Wiliams, mi fogivim ol sin blong tufala tu, mo mi kaontem tufala i semmak long yu blong holem ol ki blong las kingdom ia;"
                },
                {
                    "number": 7,
                    "text": "Mo tu, tru long fasin blong yu lukaotem ol ki blong skul blong ol profet, we mi bin komandem blong yu oganaesem;"
                },
                {
                    "number": 8,
                    "text": "Blong mekem se tru long hemia, bambae oli save kam stret gud evriwan long seves blong olgeta blong fasin blong sevem Saeon, mo ol nesen blong Isrel, mo Ol Jentael, folem hamas we bae oli biliv;"
                },
                {
                    "number": 9,
                    "text": "Blong mekem se tru long wok blong yu blong lukaotem ol samting blong jos bambae oli save kasem toktok, mo tru long wok blong olgeta blong lukaotem ol samting blong jos, toktok i save go long evri en blong wol, long Ol Jentael faswan, mo afta, luk mo luk gud, bambae oli go long olgeta Jiu."
                },
                {
                    "number": 10,
                    "text": "Mo afta, dei i kam we han blong Lod bae i kamaot long paoa blong winim tingting blong ol nesen, ol nesen we oli no gat respek long God, haos blong Josef, long saed blong gospel ia we i tijim fasin blong sevem olgeta."
                },
                {
                    "number": 11,
                    "text": "From we bambae i kam blong hapen se long dei ia, evri man bae i harem gospel we i fulwan long mama lanwis blong hem, mo long stret lanwis blong hem, tru long olgeta we ol lida blong Jos oli odenem olgeta long paoa ia, tru long wok blong Spirit blong Givhan, we Lod i sendem long olgeta blong talemaot abaot Jisas Kraes."
                },
                {
                    "number": 12,
                    "text": "Mo nao, i tru mi talem long yufala, mi givim wan komanmen long yufala, se bae yufala i gohed long seves mo long presidensi."
                },
                {
                    "number": 13,
                    "text": "Mo taem yufala i finisim wok blong translesen blong buk blong ol profet, bambae yufala i stat, long taem ia i go, blong prisaed ova long ol wok blong jos mo blong skul;"
                },
                {
                    "number": 14,
                    "text": "Mo wanwan taem, olsem we Spirit blong Givhan i talemaot long yufala, bae yufala i kasem ol revelesen blong eksplenem ol sikret blong kingdom;"
                },
                {
                    "number": 15,
                    "text": "Bambae yufala i mas putum oda insaed long ol jos, mo yufala i mas stap stadi mo lanem samting, mo mas kam blong save gud evri gudfala buk, mo evri stret lanwis blong wanwan ples, mo ol mama lanwis, mo ol pipol."
                },
                {
                    "number": 16,
                    "text": "Mo hemia bae i bisnis mo misin blong yufala long ful laef blong yufala, blong prisaed long kaonsel, mo putum oda long evri wok blong jos mo kingdom ia."
                },
                {
                    "number": 17,
                    "text": "No stap sem, no mekem tingting blong yufala i fasfas; be mi mas tok strong long yufala from evri tingting blong yufala we i hae tumas mo from hae tingting blong flas, from i mekem sol blong yufala i foldaon long trap."
                },
                {
                    "number": 18,
                    "text": "Putum oda insaed long haos blong yufala; mekem fasin blong stap les mo fasin blong gat rabis tingting oli mas stap longwe long yufala."
                },
                {
                    "number": 19,
                    "text": "Nao, i tru mi talem long yu, givim wan ples, mo kwiktaem olsem we i posibol, long famli blong kaonsela blong yu, mo semtaem, man blong raet blong yu, we i Frederik G. Wiliams."
                },
                {
                    "number": 20,
                    "text": "Mo olfala wokman blong mi, Josef Smit Senia, i mas gohed blong stap wetem famli blong hem long ples we hem i stap long hem naoia; mo Jos i no mas salemaot ples ia kasem taem we maot blong Lod bae i talemaot."
                },
                {
                    "number": 21,
                    "text": "Mo kaonsela blong mi, we i Sidni Rigdon, i mas stap long ples we hem i stap laef long hem naoia kasem taem we maot blong Lod bae i talemaot."
                },
                {
                    "number": 22,
                    "text": "Mo bisop i mas lukaot strong wetem strong tingting blong kasem wan ripresentativ, mo ripresentativ ia, i mas stap olsem wan man we i gat ol rij samting i stap—i wan man blong God, mo i wan man we i gat strong fet—"
                },
                {
                    "number": 23,
                    "text": "Blong mekem se long wei ia, bae hem i save pemaot evri kaon; blong mekem se stoahaos blong Lod bae i no save gat nogud nem long ae blong ol pipol."
                },
                {
                    "number": 24,
                    "text": "Lukaot strong wetem strong tingting, prea oltaem, mo stap biliv, mo evri samting bambae oli wok tugeta blong gud blong yufala, sapos yufala i wokbaot long stret laef mo tingbaot kavenan we yufala i bin mekem wetem wanwan long yufala bakegen."
                },
                {
                    "number": 25,
                    "text": "Famli blong yufala i mas smol, speseli hemia blong olfala wokman blong mi, Josef Smit Senia, hemia long saed blong olgeta we oli no pat blong famli blong yufala;"
                },
                {
                    "number": 26,
                    "text": "Blong mekem se ol samting we oli givim long yufala, blong mekem wok blong mi i hapen, oli no tekemaot long yufala mo oli givim long olgeta we oli no klin inaf—"
                },
                {
                    "number": 27,
                    "text": "mo long wei ia, i blokem yufala blong mekem ol samting ia we mi bin komandem yufala long hem oli hapen."
                },
                {
                    "number": 28,
                    "text": "Mo bakegen, i tru, mi talem long yufala, hem i tingting blong mi se gel blong wok blong mi, Viena Jak, bae i mas kasem wan mane blong lukluk long ol samting we hem i mas pem, mo i go antap long graon blong Saeon;"
                },
                {
                    "number": 29,
                    "text": "Mo wanem mane ia we i stap, hem i save konsekretem i kam long mi, mo bambae mi givim wan praes long hem long stret taem blong mi."
                },
                {
                    "number": 30,
                    "text": "I tru, mi talem long yufala, se hem i stret long ae blong mi se bae hem i mas go antap long graon blong Saeon, mo kasem wan ples longwe, long han blong bisop."
                },
                {
                    "number": 31,
                    "text": "Blong hem i mekem gud hom blong hem long pis folem hamas we bae hem i fetful, mo blong hem i no stap mekem nating long laef blong hem stat long taem ia i go."
                },
                {
                    "number": 32,
                    "text": "Mo luk, i tru mi talem long yufala, se bae yufala i raetemdaon komanmen ia, mo talemaot long ol brata blong yufala long Saeon, wetem wan griting blong lav, se mi bin singaotem yufala blong prisaed ova long Saeon long stret taem blong mi."
                },
                {
                    "number": 33,
                    "text": "From hemia, oli mas stop blong askem mi long saed blong samting ia."
                },
                {
                    "number": 34,
                    "text": "Luk, mi talem long yufala se ol brata blong yufala we oli stap long Saeon oli stat blong sakem sin, mo ol enjel oli glad long olgeta."
                },
                {
                    "number": 35,
                    "text": "Be, mi mi no glad long plante samting; mo mi no glad wetem wokman blong mi Wiliam E. MakLelin, mo tu, wokman blong mi, Sidni Gilbet; mo bisop tu, mo ol narafalawan oli gat plante samting we oli mas sakem sin from."
                },
                {
                    "number": 36,
                    "text": "Be, i tru, mi talem long yufala, se mi, Lod, bae mi faet agensem Saeon, mo bae mi toktok plante wetem olgeta we oli strong, mo bae mi panisim Saeon kasem taem hem i winim sin mo i kam klin long fored blong mi."
                },
                {
                    "number": 37,
                    "text": "From Saeon bae i no save muvaot long ples blong hem. Mi, Lod, mi bin talem samting ia. Amen."
                }
            ]
        },
        "/study/scriptures/dc-testament/dc/91": {
            "uri": "/study/scriptures/dc-testament/dc/91",
            "title": "Doktrin mo Ol Kavenan 91",
            "data_type": "chapter",
            "chapter_name": "Seksen 91",
            "chapter_summary": [
                "1–3, Apokrifa (ol tok haed) oli bin transletem i gud be i gat sam toktok we han blong man i ademap, we oli no tru; 4–6, Apokrifa ia i givim gud samting long olgeta we Spirit i givim moa laet long olgeta."
            ],
            "verses": [
                {
                    "number": 1,
                    "text": "I tru, olsem ia nao Lod i talem long yufala long saed blong Apokrifa—I gat plante samting insaed we oli tru, mo kolosap oli transletem evriwan i stret;"
                },
                {
                    "number": 2,
                    "text": "I gat plante samting we oli stap insaed we oli no tru, we han blong man i bin ademap ol toktok ia."
                },
                {
                    "number": 3,
                    "text": "I tru, mi talem long yufala, se i no gat nid blong transletem Apokrifa ia."
                },
                {
                    "number": 4,
                    "text": "From hemia, huia we i ridim, hem i mas andastanem, from we Spirit i soemaot trutok;"
                },
                {
                    "number": 5,
                    "text": "Mo huia we Spirit i givim moa laet long hem bae i kasem gud samting aot long Apokrifa ia;"
                },
                {
                    "number": 6,
                    "text": "Mo huia we i no kasem Spirit, bae i no kasem gud samting aot long hem. From hemia, hem i no nid blong Josef Smit i transletem. Amen."
                }
            ]
        },
        "/study/scriptures/dc-testament/dc/92": {
            "uri": "/study/scriptures/dc-testament/dc/92",
            "title": "Doktrin mo Ol Kavenan 92",
            "data_type": "chapter",
            "chapter_name": "Seksen 92",
            "chapter_summary": [
                "1–2, Lod i givim wan komanmen long saed blong joenem grup blong yunaet oda."
            ],
            "verses": [
                {
                    "number": 1,
                    "text": "I tru, olsem ia nao Lod i talem, mi givim long grup blong yunaet oda, we oli oganaesem folem komanmen we mi bin givim fastaem, wan revelesen mo wan komanmen long saed blong wokman blong mi Frederik G. Wiliams, se bambae yufala i akseptem hem insaed long oda ia. Wanem we mi talem long wan, mi talem long evriwan."
                },
                {
                    "number": 2,
                    "text": "Mo bakegen, mi talem long yu, wokman blong mi, Frederik G. Wiliams, yu mas stap wan strong memba insaed long oda ia; mo folem hamas yu stap fetful blong stap obei long evri komanmen blong fastaem, bambae mi blesem yu blong oltaem. Amen."
                }
            ]
        },
        "/study/scriptures/dc-testament/dc/93": {
            "uri": "/study/scriptures/dc-testament/dc/93",
            "title": "Doktrin mo Ol Kavenan 93",
            "data_type": "chapter",
            "chapter_name": "Seksen 93",
            "chapter_summary": [
                "1–5, Evriwan we oli fetful bambae oli luk Lod; 6–18, Jon i testifae se Pikinini blong God i kasem gladhat mo i gro mo kasem moa gladhat kasem taem Hem i kasem ful paoa mo glori blong Papa; 19–20, Ol fetful man, we oli kasem gladhat mo oli gro mo kasem moa gladhat, bambae oli kasem ful paoa mo glori blong Hem tu; 21–22, Olgeta we oli bon bakegen tru long Kraes oli blong Jos Ia blong Fasbon; 23–28, Kraes i bin kasem fulwan blong evri trutok, mo man, tru long fasin blong obei, bambae oli save kasem semmak; 29–32, Man i bin stap wetem God long stat; 33–35, Ol samting we God i mekem wol ia wetem, oli no save finis, mo man i kasem glad we i fulwan long taem blong Laef Bakegen long Ded; 36–37, Glori blong God, hem i waes; 38–40, Ol pikinini oli no gat rong long fored blong God from we Kraes i bin pemaot olgeta; 41–53, Ol brata we oli ol lida oli kasem oda blong putum famli blong olgeta i stap long oda."
            ],
            "verses": [
                {
                    "number": 1,
                    "text": "I tru, olsem ia nao Lod i talem: Bambae i kam blong hapen se evri sol we i livim sin blong hem fogud mo i kam long mi, mo i singaotem nem blong mi, mo i obei long voes blong mi, mo i stap obei long ol komanmen blong mi, bambae hem i luk fes blong mi mo save se mi mi stap;"
                },
                {
                    "number": 2,
                    "text": "Mo we mi mi tru laet we i saenem evri man we i kam long wol ia;"
                },
                {
                    "number": 3,
                    "text": "Mo we mi mi stap long Papa, mo Papa long mi, mo Papa mo mi, mitufala i wan—"
                },
                {
                    "number": 4,
                    "text": "Papa, from se hem i bin givim mi ful paoa mo glori blong hem, mo Pikinini, from se mi bin stap long wol mo mi bin mekem tabenakol blong mi i kam bodi blong mit, mo mi bin stastap long medel blong ol pikinini blong ol man."
                },
                {
                    "number": 5,
                    "text": "Mi bin stap long wol ia mo mi bin kasem samting we i kam long Papa blong mi, mo ol wok blong hem oli bin kamaot klia."
                },
                {
                    "number": 6,
                    "text": "Mo Jon i bin luk mo i bin testifae abaot glori blong mi we i fulwan, mo ful testemoni blong Jon bae i kamaot afta."
                },
                {
                    "number": 7,
                    "text": "Mo hem i bin testifae, i talem: “Mi bin luk glori blong hem, se hem i bin stap long stat finis, bifo we wol i bin stap.”"
                },
                {
                    "number": 8,
                    "text": "From hemia, long stat Toktok i bin stap, from we hem nao i Toktok, we i mesenja we i tekem fasin blong sevem man i kam—"
                },
                {
                    "number": 9,
                    "text": "Laet mo Ridima blong wol; Spirit blong trutok, we i bin kam long wol, from we hem i bin mekem wol ia, mo tru long hem, man i gat laef mo man i gat laet."
                },
                {
                    "number": 10,
                    "text": "Ol wol, hem i bin mekem; ol man, hem i bin mekem; evri samting, hem i bin mekem, mo oli kam tru long hem, mo long hem."
                },
                {
                    "number": 11,
                    "text": "Mo mi, Jon, mi testifae se mi bin luk glori blong hem, we i semmak long glori blong Wan Stret Pikinini Ia Nao blong Papa, we i fulap long gladhat mo trutok, we i Spirit blong trutok, we i bin kam mo i bin stap wetem yumi long bodi blong mit, mo i bin stap long medel blong yumi."
                },
                {
                    "number": 12,
                    "text": "Mo mi, Jon, mi bin luk se hem i no bin kasem ful paoa mo glori long wantaem, be hem i bin kasem gladhat from wan gladhat;"
                },
                {
                    "number": 13,
                    "text": "Mo hem i no bin kasem ful paoa mo glori long fas taem, be hem i bin gohed blong kasem wan gladhat mo i gro mo kasem moa gladhat, kasem taem hem i kasem ful paoa mo glori;"
                },
                {
                    "number": 14,
                    "text": "Mo olsem ia nao oli bin singaotem hem Pikinini blong God, from se hem i no bin kasem ful paoa mo glori long fas taem."
                },
                {
                    "number": 15,
                    "text": "Mo mi, Jon, mi testifae, mo luk, ol heven oli bin open, mo Tabu Spirit i bin kamdaon long hem, i tekem sep blong wan dav, mo i sidaon antap long hem, mo nao wan voes i kamaot long heven, i talem: “Hem, hem i Pikinini blong mi we mi lavem tumas.”"
                },
                {
                    "number": 16,
                    "text": "Mo mi, Jon, mi testifae se hem i bin kasem glori, we i fulwan, blong Papa;"
                },
                {
                    "number": 17,
                    "text": "Mo hem i bin kasem evri paoa, tugeta long heven mo long wol, mo glori blong Papa i bin stap wetem hem, from hem i bin stap insaed long hem."
                },
                {
                    "number": 18,
                    "text": "Mo bambae i hapen se, sapos yufala i fetful, bambae yufala i kasem ful rekod blong Jon."
                },
                {
                    "number": 19,
                    "text": "Mi givim long yufala ol toktok ia blong yufala i andastanem mo save olsem wanem blong wosipim mi, mo save wanem nao yufala i stap wosipim, blong yufala i kam long Papa tru long nem blong mi, mo long stret taem, kasem ful paoa mo glori blong hem."
                },
                {
                    "number": 20,
                    "text": "From we sapos yufala i stap obei long ol komanmen blong mi, bambae yufala i kasem ful paoa mo glori blong hem, mo gat glori tru long mi olsem we mi gat glori tru long Papa; taswe, mi talem long yufala, bambae yufala i kasem gladhat from wan gladhat."
                },
                {
                    "number": 21,
                    "text": "Mo naoia, i tru, mi talem long yufala, mi bin stap long stat wetem Papa, mo mi mi Fasbon;"
                },
                {
                    "number": 22,
                    "text": "Mo olgeta evriwan we oli bon tru long mi, oli gat pat long glori blong Fasbon, mo oli blong jos ia blong Fasbon."
                },
                {
                    "number": 23,
                    "text": "Yufala i bin stap tu long stat wetem Papa; yufala i bin Spirit, we i Spirit blong trutok;"
                },
                {
                    "number": 24,
                    "text": "Mo trutok, hem i save, save long ol samting olsem we oli stap, mo olsem we oli bin stap, mo olsem we bambae oli kam blong stap;"
                },
                {
                    "number": 25,
                    "text": "Mo wanem we i kam kolosap lelebet o moa long hemia, hem i spirit blong nogudwan we i bin wan giaman man stat long stat finis."
                },
                {
                    "number": 26,
                    "text": "Mo Spirit blong trutok i kam long God. Mi mi Spirit blong trutok, mo Jon i bin testifae abaot mi, i talem: “Hem i bin kasem trutok we i fulwan, yes, blong evri trutok.”"
                },
                {
                    "number": 27,
                    "text": "Mo i no gat man i kasem samting we i fulwan sapos hem i no stap obei long ol komanmen blong hem."
                },
                {
                    "number": 28,
                    "text": "Hem we i stap obei long ol komanmen blong hem, i kasem trutok mo laet, kasem taem we hem i kasem glori tru long trutok mo i save evri samting."
                },
                {
                    "number": 29,
                    "text": "Man i bin stap tu long stat wetem God. Waes, o laet blong trutok, i no gat wan i krietem o mekem, mo oli no save mekem o krietem tu."
                },
                {
                    "number": 30,
                    "text": "Evri trutok i indipenden long ples ia we God i bin putum hem long hem, blong hem i mekem samting blong hemwan, semmak tu long evri waes; sapos i no olsem, i no gat laef."
                },
                {
                    "number": 31,
                    "text": "Luk, hemia i fridom blong man blong mekem joes, mo hemia i panismen blong man; from we wanem we i bin stap long stat i kamaot klia long olgeta, mo oli no akseptem laet."
                },
                {
                    "number": 32,
                    "text": "Mo evri man we spirit blong hem i no akseptem laet, i stap anda long panismen."
                },
                {
                    "number": 33,
                    "text": "From we man i spirit. Ol samting we God i mekem wol ia wetem, oli blong taem we i no save finis, mo spirit mo samting we God i mekem wol ia wetem, oli joen tugeta we oli no save seperet, oli kasem wan glad we i fulwan."
                },
                {
                    "number": 34,
                    "text": "Mo taem we oli seperet, man i no save kasem wan glad we i fulwan."
                },
                {
                    "number": 35,
                    "text": "Ol samting we God i mekem wol ia wetem, oli tabenakol blong God; yes, man i tabenakol blong God, yes, ol tempol; mo wijwan tempol oli mekem i no klin, God tu bae i spolem tempol ia."
                },
                {
                    "number": 36,
                    "text": "Glori blong God hem i waes, o, long narafala toktok, laet mo trutok."
                },
                {
                    "number": 37,
                    "text": "Laet mo trutok oli livim nogudwan ia fogud."
                },
                {
                    "number": 38,
                    "text": "Evri spirit blong man i no gat rong long stat; mo from we God i bin pemaot man long foldaon, man i kambak bakegen, olsem long taem we oli smol pikinini, we oli no gat rong long fored blong God."
                },
                {
                    "number": 39,
                    "text": "Mo nogudwan ia i kam mo i tekemaot laet mo trutok long ol pikinini blong man, tru long fasin blong no stap obei, mo from kastom blong ol papa blong olgeta."
                },
                {
                    "number": 40,
                    "text": "Be mi bin givim komanmen long yufala blong lukaotem gud ol pikinini blong yufala oli kam antap wetem laet mo trutok."
                },
                {
                    "number": 41,
                    "text": "Be i tru, mi talem long yu, wokman blong mi, Frederik G. Wiliams, yu bin gohed blong stap long rong from sin ia;"
                },
                {
                    "number": 42,
                    "text": "Yu no bin tijim ol pikinini blong yu long saed blong laet mo trutok, folem ol komanmen; mo nogudwan ia i gat paoa yet, ova long yu, mo hemia i stamba blong ol hadtaem blong yu."
                },
                {
                    "number": 43,
                    "text": "Mo nao, mi givim wan komanmen long yu—sapos yu wantem kam fri bambae yu mas putum oda insaed long haos blong yu, from we i gat plante samting we oli no stret insaed long haos blong yu."
                },
                {
                    "number": 44,
                    "text": "I tru, mi talem long wokman blong mi, Sidni Rigdon, se long sam samting, hem i no bin stap obei long ol komanmen long saed blong ol pikinini blong hem; taswe, fastaem, putum oda insaed long haos blong yu."
                },
                {
                    "number": 45,
                    "text": "I tru, mi talem long wokman blong mi, Josef Smit Junia, o long narafala toktok, bambae mi singaotem yufala, ol fren, from we yufala i ol fren blong mi, mo yufala i gat raet blong kasem wan ples long kingdom wetem mi—"
                },
                {
                    "number": 46,
                    "text": "Mi bin singaotem yufala ol wokman blong mi, hemia i from olgeta long wol; mo yufala i ol wokman blong olgeta, hemia i from mi—"
                },
                {
                    "number": 47,
                    "text": "Mo nao, i tru mi talem long Josef Smit Junia—Yu no bin stap obei long ol komanmen blong mi, mo i nid blong yu mas stanap long fes blong Lod blong hem i tok strong long yu;"
                },
                {
                    "number": 48,
                    "text": "Famli blong yu i nid blong i mas sakem sin mo i mas livim sam samting fogud, mo blong i mas folem moa gud ol toktok blong yu, sapos no, bambae mi mas tekemaot olgeta long ples blong olgeta."
                },
                {
                    "number": 49,
                    "text": "Wanem we mi talem long wan, mi talem long evriwan; prea oltaem nogud bae nogudwan i gat paoa long yu, mo i tekemaot yu long ples blong yu."
                },
                {
                    "number": 50,
                    "text": "Mo tu, wokman blong mi, Niuwel K. Witni, wan bisop blong jos blong mi, i gat nid blong mi stretem hem, mo blong hem i putum oda insaed long famli blong hem, blong luk se oli wok strong moa wetem strong tingting mo oli lukluk moa long ol samting long hom, mo blong oli prea oltaem, sapos no, bambae mi tekemaot olgeta long ples blong olgeta."
                },
                {
                    "number": 51,
                    "text": "Nao, mi talem long yufala, ol fren blong mi, wokman blong mi, Sidni Rigdon, i mas go long rod blong hem, mo i mas hariap, mo tu, i mas talemaot se hemia i taem we Lod i gud long ol pipol blong hem, mo i mas talemaot gospel blong fasin blong sevem man, taem we bambae mi givim hem paoa blong toktok; mo tru long prea blong fet blong yufala we yufala i givim wetem wan sem tingting, bambae mi sapotem hem."
                },
                {
                    "number": 52,
                    "text": "Mo ol wokman blong mi Josef Smit Junia, mo Frederik G. Wiliams oli mas hariap tu, mo bambae mi givim long olgeta folem prea blong fet blong olgeta; mo folem hamas we yufala i stap obei long ol toktok blong mi, bambae yufala i no lus long wol ia, o long wol we i stap kam."
                },
                {
                    "number": 53,
                    "text": "Mo, i tru, mi talem long yufala, se hem i tingting blong mi se bambae yufala i hariap blong transletem ol skripja blong mi, mo blong yufala i kasem wan save long saed blong histri, mo long saed blong ol kantri, mo long saed blong ol kingdom, blong ol loa blong God mo blong man, mo evri samting ia, i blong mi sevem Saeon. Amen."
                }
            ]
        },
        "/study/scriptures/dc-testament/dc/94": {
            "uri": "/study/scriptures/dc-testament/dc/94",
            "title": "Doktrin mo Ol Kavenan 94",
            "data_type": "chapter",
            "chapter_name": "Seksen 94",
            "chapter_summary": [
                "1–9, Lod i givim wan komanmen long saed blong wok blong bildim wan haos blong Presidensi i mekem ol wok blong Jos; 10–12, Bambae oli mas bildim wan haos blong printim ol buk; 13–17, Lod i givimaot sam samting long olgeta we oli gat raet blong kasem."
            ],
            "verses": [
                {
                    "number": 1,
                    "text": "Mo bakegen, i tru mi talem long yufala, ol fren blong mi, mi givim wan komanmen long yufala, se bambae yufala i statem wan wok blong mekem plan, mo rere blong statem mo mekem fandesen blong siti blong stek blong Saeon, long ples ia long graon blong Ketlan, mo bae i stat long haos blong mi."
                },
                {
                    "number": 2,
                    "text": "Mo luk, yufala i mas mekem i folem eksampol we mi bin givim long yufala."
                },
                {
                    "number": 3,
                    "text": "Mo fas pis graon long Saot, oli mas konsekretem i kam long mi blong bildim wan haos blong presidensi, blong presidensi i mekem ol wok, blong kasem ol revelesen; mo blong wok blong seves blong presidensi, blong evri samting long saed blong jos mo kingdom."
                },
                {
                    "number": 4,
                    "text": "I tru, mi talem long yufala, bambae oli mas bildim i fiftifaef fit i waed mo sikstifaef fit i longfala, hemia long insaed blong bilding ia."
                },
                {
                    "number": 5,
                    "text": "Mo bambae i mas gat wan ples we i stap daon mo wan ples we i stap antap, folem eksampol we bae mi givim long yufala afta."
                },
                {
                    "number": 6,
                    "text": "Mo bambae oli mas dediketem i go long Lod stat long fandesen blong hem, folem oda blong prishud, folem eksampol we bae mi givim long yufala afta."
                },
                {
                    "number": 7,
                    "text": "Mo bambae yufala i dediketem fulwan i kam long Lod blong presidensi i yusum blong mekem ol wok blong Jos."
                },
                {
                    "number": 8,
                    "text": "Mo bambae yufala i no letem wan samting we i no klin i kam insaed long hem; mo glori blong mi bae i stap insaed ia, mo mi bambae mi stap insaed ia."
                },
                {
                    "number": 9,
                    "text": "Be sapos i gat eni samting we i no klin we i kam insaed long hem, bambae glori blong mi i no stap insaed ia; mo bambae mi no stap insaed ia."
                },
                {
                    "number": 10,
                    "text": "Mo bakegen, i tru mi talem long yufala, seken pis graon we i stap long Saot, bambae yufala i dediketem i kam long mi blong bildim wan haos blong mi, blong mekem wok blong printim translesen blong ol skripja blong mi, mo evri narafala samting we bae mi givim oda from long yufala."
                },
                {
                    "number": 11,
                    "text": "Mo bambae hem i mas fiftifaef fit i waed mo sikstifaef fit i longfala, insaed long bilding ia; mo bambae i mas gat wan ples we i stap daon mo wan ples we i stap antap."
                },
                {
                    "number": 12,
                    "text": "Mo haos ia, bambae yufala i mas dediketem fulwan i kam long Lod stat long fandesen blong hem, blong mekem wok blong printim ol samting, long wanem samting we bambae mi givim oda from long yufala, blong i stap tabu, blong oli no spolem, folem eksampol we i stap long saed blong evri samting olsem we bae mi givim long yufala."
                },
                {
                    "number": 13,
                    "text": "Mo long nambatri pis graon, bambae wokman blong mi, Haeram Smit i kasem pat ia we hem i gat raet long hem."
                },
                {
                    "number": 14,
                    "text": "Mo long fas mo seken pis graon long Not, bambae ol wokman blong mi, Renols Kahun mo Jared Kata, bae tufala i kasem pat ia we tufala i gat raet long hem."
                },
                {
                    "number": 15,
                    "text": "Blong oli save mekem wok we mi bin givim long olgeta, blong oli stap olsem wan komiti blong bildim ol haos blong mi, folem komanmen ia, we mi, Lod God, mi bin givim long yufala."
                },
                {
                    "number": 16,
                    "text": "Tufala haos ia, bambae yufala i no bildim kasem taem we mi givim oda long yufala blong yufala i mekem."
                },
                {
                    "number": 17,
                    "text": "Mo nao, mi no givim moa instraksen long yufala long taem naoia. Amen."
                }
            ]
        },
        "/study/scriptures/dc-testament/dc/95": {
            "uri": "/study/scriptures/dc-testament/dc/95",
            "title": "Doktrin mo Ol Kavenan 95",
            "data_type": "chapter",
            "chapter_name": "Seksen 95",
            "chapter_summary": [
                "1–6, Lod i tok strong blong stretem ol Sent from we oli nomo bildim haos blong Lod; 7–10, Lod i wantem yusum haos blong Hem blong givim long pipol blong Hem, paoa ia we i kam long heven; 11–17, Haos ia, bambae oli mas dediketem olsem wan ples blong mekem wosip mo blong mekem skul blong ol Aposol."
            ],
            "verses": [
                {
                    "number": 1,
                    "text": "I tru, olsem ia nao Lod i talem long olgeta we mi lavem; mo olgeta we mi lavem, mi panisim olgeta tu blong stretem olgeta blong mi fogivim ol sin blong olgeta. From wetem ol panismen ia, mi mekem rere wan wei blong oli kam fri long evri samting we i temtesen, mo mi bin lavem yufala—"
                },
                {
                    "number": 2,
                    "text": "Taswe, yufala i mas kasem panismen mo stanap long fes blong mi blong mi tok strong blong stretem yufala;"
                },
                {
                    "number": 3,
                    "text": "From we yufala i bin sin long wan sin we i bigwan agensem mi, from we yufala i no bin tingting long komanmen we i hae moa long saed blong evri samting, we mi bin givim long yufala long saed blong wok blong bildim haos blong mi;"
                },
                {
                    "number": 4,
                    "text": "From wok blong rere we mi gat i stap blong mekem rere ol aposol blong mi blong oli klinim gud plantesen blong mi blong wan las taem, blong mekem se mi save mekem wok blong mi we i narafala i hapen, blong mekem se mi save kapsaetem Spirit blong mi long evri pipol—"
                },
                {
                    "number": 5,
                    "text": "Be luk, i tru mi talem long yufala, se i gat plante we mi bin odenem olgeta long medel blong yufala, we mi bin singaotem olgeta, be samfala nomo long olgeta mi jusum."
                },
                {
                    "number": 6,
                    "text": "Olgeta we mi no bin jusum, oli bin sin long wan sin we i bigwan, long wei ia we oli stap wokbaot long tudak long medel dei."
                },
                {
                    "number": 7,
                    "text": "Mo from hemia nao mi bin givim yufala wan komanmen se bambae yufala i mas singaotem wan tabu miting blong yufala, blong mekem se ol fasin blong yufala blong livim kakae mo harem sore blong yufala oli kam antap kasem sora blong Lod blong Sabaot, we i minim tru long fasin blong tanem mining blong ol lanwis, krieta blong fas dei, we i stat mo en."
                },
                {
                    "number": 8,
                    "text": "Yes, i tru mi talem long yufala, mi bin givim wan komanmen long yufala se bae yufala i mas bildim wan haos, mo insaed long haos ia mi gat tingting blong mi givim, long olgeta we mi bin jusum, paoa ia we i kam long heven;"
                },
                {
                    "number": 9,
                    "text": "From hemia nao promes blong Papa long yufala; taswe, mi givim komanmen long yufala blong gohed blong stap ia, semmak olsem ol aposol blong mi long Jerusalem."
                },
                {
                    "number": 10,
                    "text": "Be, ol wokman blong mi oli bin sin long wan sin we i bigwan; mo ol raorao oli bin girap insaed long skul blong ol profet; we i wan samting we i bigwan long mi, Lod blong yufala i talem; taswe, mi sendemaot olgeta i go blong mi panisim olgeta blong stretem olgeta."
                },
                {
                    "number": 11,
                    "text": "I tru, mi talem long yufala, se hem i tingting blong mi se bae yufala i mas bildim wan haos. Sapos yufala i stap obei long ol komanmen blong mi, bambae yufala i gat paoa blong bildim haos ia."
                },
                {
                    "number": 12,
                    "text": "Sapos yufala i no stap obei long ol komanmen blong mi, lav blong Papa bambae i no gohed blong stap wetem yufala, taswe, bambae yufala i wokbaot long tudak."
                },
                {
                    "number": 13,
                    "text": "Nao, hemia i waes toktok, mo i maen blong Lod—oli mas bildim haos ia, i no folem fasin blong wol, from mi no letem yufala blong yufala i laef folem fasin blong wol;"
                },
                {
                    "number": 14,
                    "text": "From hemia, oli mas bildim haos ia folem fasin we bambae mi soemaot long yufalatri, we bambae mi putum mo odenem yufala long paoa ia."
                },
                {
                    "number": 15,
                    "text": "Mo saes blong hem bambae i mas fiftifaef fit i waed, mo bambae i mas sikstifaef fit i longfala, hemia long insaed blong bilding ia."
                },
                {
                    "number": 16,
                    "text": "Mo ples we i stap daon insaed long bilding ia, oli mas dediketem i kam long mi blong yufala i givim ofring blong sakramen blong yufala, mo blong yufala i prij, mo blong yufala i livim kakae, mo blong yufala i prea, mo blong yufala i talemaot ol samting we yufala i wantem we oli moa tabu, Lod i talem."
                },
                {
                    "number": 17,
                    "text": "Mo ples we i stap antap insaed long bilding ia, oli mas dediketem i kam long mi blong mi mekem skul blong ol aposol blong mi, Pikinini Aman i talem; o long narafala toktok, Alfas; o long narafala toktok, Omegas; we i Jisas Kraes, Lod blong yufala. Amen."
                }
            ]
        },
        "/study/scriptures/dc-testament/dc/96": {
            "uri": "/study/scriptures/dc-testament/dc/96",
            "title": "Doktrin mo Ol Kavenan 96",
            "data_type": "chapter",
            "chapter_name": "Seksen 96",
            "chapter_summary": [
                "1, Ketlan Stek blong Saeon i mas kam strong moa; 2–5, Bisop i mas serem ol samting we olgeta Sent oli gat raet long hem; 6–9, Jon Jonson i mas kam wan memba blong grup blong yunaet oda."
            ],
            "verses": [
                {
                    "number": 1,
                    "text": "Luk, mi talem long yufala, hemia i waes toktok, we tru long hem bambae yufala i save olsem wanem blong mekem samting long saed blong poen ia, from we long mi, hem i nid blong stek ia we mi mekem blong i kam paoa blong Saeon, i mas kam strong moa."
                },
                {
                    "number": 2,
                    "text": "From hemia, wokman blong mi, Niuwel K. Witni i mas lukaotem ples ia we yufala i stap tokbaot, we mi gat tingting blong bildim tabu haos blong mi long hem."
                },
                {
                    "number": 3,
                    "text": "Mo bakegen, bae oli mas serem i go long ol pis graon, folem waes tingting, blong gud blong olgeta we oli stap lukaotem wan ples we oli gat raet long hem, folem tingting we bambae yufala i mekem long kaonsel miting blong yufala."
                },
                {
                    "number": 4,
                    "text": "From hemia, mekemsua se yufala i lukluk long poen ia, mo long pis graon ia we i nid, blong gud blong oda blong mi, blong tekem toktok blong mi i go long ol pikinini blong ol man."
                },
                {
                    "number": 5,
                    "text": "From luk, i tru mi talem long yufala, hemia nao we long mi, i gat moa nid from, se toktok blong mi i go aot long ol pikinini blong ol man, blong mekem se hat blong ol pikinini blong ol man oli kam sopsop blong gud blong yufala. I olsem. Amen."
                },
                {
                    "number": 6,
                    "text": "Mo bakegen, i tru, mi talem long yufala; long mi, hem i waes mo hem i nid blong wokman blong mi, Jon Jonson, we mi akseptem ofring blong hem, mo mi harem ol prea blong hem, mo long hem we mi givim wan promes blong kasem wan laef we i no save finis folem hamas bambae hem i stap obei long ol komanmen blong mi stat long naoia i go—"
                },
                {
                    "number": 7,
                    "text": "From we hem i wan laen blong Josef mo hem i gat raet blong gat pat long ol blesing blong promes we God i bin mekem long ol papa blong hem—"
                },
                {
                    "number": 8,
                    "text": "I tru, mi talem long yufala, se long mi, i nid blong hem i mas kam wan memba blong oda, blong hem i givhan blong tekem toktok blong mi i go kasem ol pikinini blong ol man."
                },
                {
                    "number": 9,
                    "text": "From hemia, bambae yufala i mas odenem hem long blesing ia, mo hem i mas traem, wetem fasin blong wok strong wetem strong tingting, blong stretem ol samting blong pem haos ia we yufala i stap tokbaot, blong mekem se hem i save stap insaed long hem. I olsem. Amen."
                }
            ]
        },
        "/study/scriptures/dc-testament/dc/97": {
            "uri": "/study/scriptures/dc-testament/dc/97",
            "title": "Doktrin mo Ol Kavenan 97",
            "data_type": "chapter",
            "chapter_name": "Seksen 97",
            "chapter_summary": [
                "1–2, Plante long olgeta Sent long Saeon (Jakson Kaonti, Misuri) oli kasem blesing from fasin blong olgeta blong stap fetful; 3–5, Lod i presem Parli P. Prat from ol wok blong hem insaed long skul long Saeon; 6–9, Olgeta we oli folem ol kavenan, Lod i akseptem olgeta; 10–17, Oli mas bildim wan haos long Saeon, we insaed long hem, olgeta we oli gat wan hat we i klin evriwan, bambae oli luk God; 18–21, Saeon i olgeta we oli gat hat we i klin; 22–28, Saeon bambae i no kasem wip blong Lod sapos hem i stap fetful."
            ],
            "verses": [
                {
                    "number": 1,
                    "text": "I tru, mi talem long yufala, ol fren blong mi. Mi toktok long yufala wetem voes blong mi, we i voes blong Spirit blong mi, blong mekem se mi soem long yufala tingting blong mi long saed blong ol brata blong yufala we oli stap long graon blong Saeon, we plante long olgeta oli gat tingting we i stap daon tru, mo oli stap wok strong blong lukaotem wetem strong tingting blong lanem waes tingting mo blong faenem trutok."
                },
                {
                    "number": 2,
                    "text": "I tru, i tru mi talem long yufala, olgeta ia, mi blesem olgeta from we bambae oli kasem; from we mi, Lod, mi soem sore long olgeta evriwan we oli no stap flas, mo long huia we mi wantem, blong mekem se mi no gat rong long taem ia we bambae mi tekem olgeta oli pas long jajmen."
                },
                {
                    "number": 3,
                    "text": "Luk, mi talem long yufala, long saed blong skul long Saeon; mi, Lod, mi glad tumas se bambae i gat wan skul long Saeon, mo tu, mi glad long wokman blong mi, Parli P. Prat, from we hem i stap fetful long mi."
                },
                {
                    "number": 4,
                    "text": "Mo folem hamas we hem i gohed blong stap fetful long mi, bambae hem i gohed blong prisaed ova long skul long graon blong Saeon kasem taem we mi givim hem ol narafala komanmen."
                },
                {
                    "number": 5,
                    "text": "Mo bambae mi blesem hem wetem plante, plante blesing, long saed blong save eksplenem olgeta skripja mo ol sikret blong God blong mekem se skul i kam antap, mo jos long Saeon i kam antap."
                },
                {
                    "number": 6,
                    "text": "Mo ol pipol blong skul we oli stap yet, mi, Lod, mi wantem blong soem sore; be, i gat olgeta we i gat nid blong mi panisim olgeta, mo ol wok blong olgeta bae oli kamaot klia."
                },
                {
                    "number": 7,
                    "text": "Oli putum akis long rus blong ol tri; mo evri tri we i no karem gudfala frut bae oli katemdaon mo sakem i go long faea. Mi, Lod, mi bin talem ol toktok ia."
                },
                {
                    "number": 8,
                    "text": "I tru, mi talem long yufala, yufala evriwan we yufala i stap long medel blong olgeta ia, we yufala i save se hat blong yufala i ones, mo i fulap long sore, mo spirit blong yufala i wantem sakem sin, mo yufala i wantem blong stap folem ol kavenan blong yufala tru long sakrifaes—yes, evri sakrifaes we mi, Lod, mi komandem—yufala ia, mi akseptem yufala."
                },
                {
                    "number": 9,
                    "text": "From we mi, Lod, bambae mi mekem yufala i mekem ol gudfala wok semmak olsem wan tri we i tekem plante frut we oli planem long wan gudfala graon, long saed blong wan smol reva we i klin gud, we i givim plante gudgudfala frut."
                },
                {
                    "number": 10,
                    "text": "I tru, mi talem long yufala, se hem i tingting blong mi se oli mas bildim wan haos long mi long graon blong Saeon, we i folem eksampol ia we mi bin givim long yufala."
                },
                {
                    "number": 11,
                    "text": "Yes, bae yufala i mas bildim kwik, wetem taeting blong ol pipol blong mi."
                },
                {
                    "number": 12,
                    "text": "Luk, hemia i taeting mo sakrifaes ia we mi, Lod, mi askem long han blong olgeta, blong oli save bildim wan haos long mi blong mi sevem Saeon—"
                },
                {
                    "number": 13,
                    "text": "Blong hem i wan ples blong evri sent oli talem tangkyu, mo blong hem i wan ples blong givim tijing long evriwan long olgeta we mi singaotem long wok blong seves long wanwan koling o ofis we oli stap long hem;"
                },
                {
                    "number": 14,
                    "text": "Blong mekem se oli kam stret gud evriwan long save blong olgeta abaot seves blong olgeta, hemia long saed blong fasin, long saed blong prinsipol, mo long saed blong doktrin, abaot evri samting we oli blong kingdom blong God long wol, we ol ki blong kingdom ia, mi bin givim long yufala."
                },
                {
                    "number": 15,
                    "text": "Mo folem hamas ol pipol blong mi oli bildim wan haos long mi long nem blong Lod, mo oli no letem eni samting we i no klin i kam insaed long hem, blong oli no spolem, bambae glori blong mi bae i stap long hem;"
                },
                {
                    "number": 16,
                    "text": "Yes, mo glori blong mi bambae i stap ia, from we bambae mi kam insaed long hem, mo evriwan we oli gat wan hat we i klin gud we oli kam insaed long hem, bambae oli luk God."
                },
                {
                    "number": 17,
                    "text": "Be sapos oli mekem haos ia i no klin, bambae mi no kam insaed long hem, mo glori blong mi bambae i no stap ia; from we bambae mi no kam insaed long ol tempol we oli no tabu."
                },
                {
                    "number": 18,
                    "text": "Mo nao, luk, sapos Saeon i mekem olgeta samting ia, bambae hem i kam antap, mo bambae i gro i kam bigwan mo i gat fulap glori, mo bambae i kam bigwan mo bae i strong tumas we ol enemi oli fraet long hem."
                },
                {
                    "number": 19,
                    "text": "Mo ol nesen blong wol bambae oli givim ona long hem, mo bae oli talem: “I tru, Saeon i siti blong God blong yumi, mo i tru, Saeon i no save foldaon, mo oli save muvumaot hem long ples blong hem, from we God i stap ia, mo han blong Lod i stap ia;"
                },
                {
                    "number": 20,
                    "text": "Mo Lod i bin mekem tabu promes ia tru long paoa blong strongfala paoa blong hem, blong hem i sevem Saeon mo i stap olsem hae taoa blong hem.”"
                },
                {
                    "number": 21,
                    "text": "From hemia, i tru, olsem ia nao Lod i talem: Saeon i mas glad, from we hemia nao Saeon—olgeta we hat blong olgeta i klin; taswe, Saeon i mas glad, be long narasaed evri nogud man bae oli krae sore."
                },
                {
                    "number": 22,
                    "text": "From luk, mo luk gud, nogud fasin blong givimbak i kam kwik olsem waelwin long olgeta we oli no obei long God; ?mo huia nao bae i save ronwe long hem?"
                },
                {
                    "number": 23,
                    "text": "Wip blong Lod bae i pas ova long naet mo long dei, mo stori blong hem bae i mekem evri pipol i fraet; yes, bambae i no stop kasem taem we Lod i kam;"
                },
                {
                    "number": 24,
                    "text": "From we kros blong Lod i girap agensem ol rabis sin blong olgeta mo evri nogud wok blong olgeta."
                },
                {
                    "number": 25,
                    "text": "Be, Saeon bae i ronwe long kros blong Lod sapos hem i traehad blong mekem evri kaen samting we mi bin komandem hem."
                },
                {
                    "number": 26,
                    "text": "Be sapos hem i no traehad blong mekem wanem samting we mi bin komandem hem, bambae mi visitim hem folem evri wok blong hem, wetem ol hadtaem we i soa, wetem ol bigfala sik, mo wetem naef blong faet, mo wetem nogud fasin blong givimbak, wetem faea we i kakae finisim evri samting."
                },
                {
                    "number": 27,
                    "text": "Be, yufala i mas ridim hemia wan taem blong sora blong hem i harem, se mi, Lod, mi bin akseptem ofring blong hem; mo sapos hem i nomo mekem sin, bambae i no gat wan long ol samting ia we bae i kasem hem;"
                },
                {
                    "number": 28,
                    "text": "Mo bambae mi blesem hem wetem ol blesing, mo dabdabolem plante plante blesing long hem, mo long ol jeneresen blong hem, blong oltaem mo oltaem, Lod, God blong yufala i talem. Amen."
                }
            ]
        },
        "/study/scriptures/dc-testament/dc/98": {
            "uri": "/study/scriptures/dc-testament/dc/98",
            "title": "Doktrin mo Ol Kavenan 98",
            "data_type": "chapter",
            "chapter_name": "Seksen 98",
            "chapter_summary": [
                "1–3, Ol hadtaem blong olgeta Sent bae oli blong gud blong olgeta; 4–8, Olgeta Sent oli mas sapotem mama loa blong kantri; 9–10, Ol memba blong Jos oli mas sapotem ol man we oli ones, waes mo gud blong oli stap long ol ples long gavman; 11–15, Olgeta we oli givim laef blong olgeta taem oli wok blong Lod bambae oli gat laef we i no save finis; 16–18, Sakemaot wo mo taltalemaot pis; 19–22, Lod i tok strong long olgeta Sent long Ketlan mo i komandem olgeta blong oli sakem sin; 23–32, Lod i talemaot ol loa blong Hem long saed blong ol hadtaem mo ol fasin blong givim hadtaem we i kam long ol pipol blong Hem; 33–38, Wo i stret nomo taem Lod i givim oda from; 39–48, Olgeta Sent oli mas fogivim ol enemi blong olgeta, we, sapos oli sakem sin, oli ronwe long fasin we Lod bae i givimbak long olgeta."
            ],
            "verses": [
                {
                    "number": 1,
                    "text": "I tru, mi talem long yufala ol fren blong mi, no fraet, bae mi mas leftemap tingting blong hat blong yufala; yes, stap glad oltaem naoia i go, mo long evri samting, talem tangkyu;"
                },
                {
                    "number": 2,
                    "text": "Wet long Lod wetem fasin blong save wet longtaem, from we ol prea blong yufala oli go insaed long sora blong Lod blong Sabaot, mo oli rekodem i stap wetem sil ia mo testeman ia—Lod i bin mekem tabu promes mo i bin talem wetem atoriti se bae hem i mekem folem wanem yufala i bin askem."
                },
                {
                    "number": 3,
                    "text": "From hemia, hem i givim promes ia long yufala, wetem wan kavenan we i no save jenis nating, se bae hem i mekem folem ol prea ia; mo long saed blong evri samting we yufala i bin gat hadtaem wetem, bae oli wok tugeta blong gud blong yufala, mo blong glori blong nem blong mi, Lod i talem."
                },
                {
                    "number": 4,
                    "text": "Mo naoia, i tru mi talem long yufala, long saed blong ol loa blong kantri. Hem i tingting blong mi blong ol pipol blong mi oli mas traehad blong mekem evri kaen samting we mi komandem olgeta."
                },
                {
                    "number": 5,
                    "text": "Mo loa ia blong kantri we i folem konstitusen, we i sapotem prinsipol ia blong fridom blong holemtaet ol raet mo ol spesel janis, i blong evri man, mo man i save talem se i stret long fes blong mi."
                },
                {
                    "number": 6,
                    "text": "From hemia, mi, Lod, bae mi talem se yu no rong, mo tu, ol brata blong yu blong jos blong mi, blong sapotem loa ia we i konstitusen blong kantri;"
                },
                {
                    "number": 7,
                    "text": "Mo long saed blong loa we man i mekem, wanem we i kam kolosap lelebet o moa long loa ia, i kam long nogud samting."
                },
                {
                    "number": 8,
                    "text": "Mi, Lod God, mi mekem yufala i fri, from hemia, yufala i fri tru; mo loa ia i mekem yufala tu i fri."
                },
                {
                    "number": 9,
                    "text": "Be, taem ol nogud man oli rul, ol pipol oli krae sore."
                },
                {
                    "number": 10,
                    "text": "Taswe, ol man we oli ones mo ol man we oli waes, yufala i mas wok strong blong lukaotem olgeta; mo ol gud man mo ol waes man, olgeta nao yufala i mas traehad blong sapotem; sapos no, wanem we i no kam kolosap nating long hemia, i kam long nogud samting."
                },
                {
                    "number": 11,
                    "text": "Mo mi givim wan komanmen long yufala, se bae yufala i mas livim evri nogud samting fogud mo holemtaet evri gud samting, mo bae yufala i mas laef folem evri toktok we i kamaot long maot blong God."
                },
                {
                    "number": 12,
                    "text": "From we bambae hem i givim long olgeta we oli fetful, tijing folem tijing, rul folem rul; mo bambae mi traem yufala mo testem yufala long wei ia."
                },
                {
                    "number": 13,
                    "text": "Mo huia i givim laef blong hem long wok blong mi, from nem blong mi, bambae hem i faenem bakegen, yes, i faenem laef we i no save finis."
                },
                {
                    "number": 14,
                    "text": "From hemia, no fraet long enemi blong yufala, from we mi bin talem wetem atoriti long hat blong mi, Lod i talem, se bambae mi testem yufala long evri samting, blong luk sapos bae yufala i stap folem kavenan blong mi, i go kasem ded, blong mi save faenem yufala i klin inaf."
                },
                {
                    "number": 15,
                    "text": "From we sapos yufala i no stap folem kavenan blong mi, yufala i no inaf long mi."
                },
                {
                    "number": 16,
                    "text": "From hemia, sakemaot wo mo taltalemaot pis, mo wok strong wetem strong tingting blong tanem hat blong ol pikinini i go long ol papa blong olgeta, mo hat blong ol papa i go long ol pikinini;"
                },
                {
                    "number": 17,
                    "text": "Mo bakegen, hat blong Ol Jiu i go long ol profet, mo ol profet i go long Ol Jiu; nogud bae mi kam mo kilim ful wol ia wetem wan strong nogud tok, mo bambae evri bodi bae oli bon long fes blong mi."
                },
                {
                    "number": 18,
                    "text": "Hat blong yufala i no mas trabol; from we insaed long haos blong Papa blong mi i gat plante rum, mo mi bin mekem wan ples i rere blong yufala; mo long ples we Papa blong mi, mo mi, mitufala i stap long hem, ples ia nao bambae yufala tu i stap long hem."
                },
                {
                    "number": 19,
                    "text": "Luk, mi, Lod, mi no glad tumas wetem plante long olgeta we oli stap long jos long Ketlan;"
                },
                {
                    "number": 20,
                    "text": "From we oli no livim ol sin blong olgeta fogud, mo ol nogud rod blong olgeta, hae tingting blong hat blong olgeta, mo fasin blong olgeta blong wantem samting blong narafala man, mo evri samting nogud blong olgeta, mo oli no folem ol toktok blong waes tingting mo blong laef we i no save finis we mi bin givim long olgeta."
                },
                {
                    "number": 21,
                    "text": "I tru, mi talem long yufala, se mi, Lod, bambae mi panisim olgeta mo bambae mi mekem wanem we mi jusum blong mekem, sapos oli no sakem sin mo no stap folem evri kaen samting we mi bin talem long olgeta."
                },
                {
                    "number": 22,
                    "text": "Mo bakegen, mi talem long yufala, sapos yufala i traehad blong mekem wanem samting mi komandem yufala, mi, Lod, bambae mi ronemaot evri bigfala nogud kros mo kros oli gowe long yufala, mo ol get blong hel bambae oli no save win agensem yufala."
                },
                {
                    "number": 23,
                    "text": "Nao, mi toktok long yufala long saed blong ol famli blong yufala—sapos man i kilim yufala, o ol famli blong yufala, wan taem nomo, mo yufala i tekem wetem fasin blong save wet longtaem, mo no tok nogud agensem olgeta, mo no lukaot blong wantem givimbak long olgeta, bambae mi givim wan praes long yufala;"
                },
                {
                    "number": 24,
                    "text": "Be sapos yufala i no tekem wetem fasin blong save wet longtaem, bambae mi kaontem se hem i wan stret mak blong panis blong yufala i kasem."
                },
                {
                    "number": 25,
                    "text": "Mo bakegen, sapos enemi blong yufala i kilim yufala long nambatu taem, mo yufala i no tok nogud agensem ol enemi blong yufala, mo yufala i tekem wetem fasin blong save wet longtaem, bambae mi dabolem praes blong yufala wan handred taem."
                },
                {
                    "number": 26,
                    "text": "Mo bakegen, sapos hem i kilim yufala nambatri taem, mo yufala i tekem wetem fasin blong save wet longtaem, bambae mi dabolem praes blong yufala fo taem moa;"
                },
                {
                    "number": 27,
                    "text": "Mo ol trifala pruf ia bambae oli stanap agensem enemi blong yufala sapos hem i no sakem sin, mo bae mi no ravemaot."
                },
                {
                    "number": 28,
                    "text": "Mo nao, i tru, mi talem long yufala, sapos enemi ia i ronwe long wanem we bae mi givimbak long hem, mo se bae oli no tekem hem i kam long jajmen long fes blong mi, afta nao, bambae yufala i mas mekemsua se yufala i givim woning long hem long nem blong mi, se bambae hem i nomo mekem nogud long yufala, mo long famli blong yufala, mo tu, ol pikinini blong ol pikinini blong yufala i go kasem nambatri mo nambafo jeneresen."
                },
                {
                    "number": 29,
                    "text": "Mo afta, sapos hem i mekem nogud long yufala o long ol pikinini blong yufala, o long ol pikinini blong ol pikinini blong yufala i go kasem nambatri mo nambafo jeneresen, nao mi putum enemi blong yu long han blong yu;"
                },
                {
                    "number": 30,
                    "text": "Mo afta, sapos yu no panisim hem, bambae mi givim praes long yu from stret mo gud fasin blong yu; mo tu, ol pikinini blong yu, mo ol pikinini blong ol pikinini blong yu i go kasem nambatri mo nambafo jeneresen."
                },
                {
                    "number": 31,
                    "text": "Be, enemi blong yu i stap long han blong yu; mo sapos yu givim praes long hem folem ol wok blong hem, nao yu no gat rong; sapos yu lukaotem blong kilimded laef blong hem, mo hem i putum laef blong yu i stap long denja, nao enemi blong yu i stap long han blong yu mo yu no gat rong."
                },
                {
                    "number": 32,
                    "text": "Luk, hemia i loa we mi bin givim long wokman blong mi, Nifae, mo ol papa blong yufala, Josef mo Jekob, mo Aesak, mo Ebraham, mo evri profet mo aposol blong mi blong bifo."
                },
                {
                    "number": 33,
                    "text": "Mo bakegen, hemia i loa we mi bin givim long olgeta pipol blong mi blong bifo, se oli no mas go aot blong faet agensem eni nesen, famli, lanwis, o pipol, be nomo sapos, mi, Lod, mi givim oda from long olgeta."
                },
                {
                    "number": 34,
                    "text": "Mo sapos i gat eni nesen, lanwis, o pipol i talemaot se bae oli mekem wo agensem olgeta, faswan, bae oli mas leftemap wan flag blong pis long pipol, nesen, o lanwis ia;"
                },
                {
                    "number": 35,
                    "text": "Mo sapos ol pipol ia oli no bin akseptem flag blong pis ia, no tu long seken taem, no long nambatri taem, bae oli tekem ol testemoni ia oli kam long fes blong Lod;"
                },
                {
                    "number": 36,
                    "text": "Afta, mi, Lod, bae mi givim olgeta wan komanmen, mo bae mi no faenem olgeta i rong blong oli go aot blong faet agensem nesen, lanwis, o pipol ia."
                },
                {
                    "number": 37,
                    "text": "Mo mi, Lod, bae mi faet long ol faet blong olgeta, mo ol faet blong ol pikinini blong olgeta, mo hemia blong ol pikinini blong ol pikinini blong olgeta, kasem taem we oli givimbak long evri enemi blong olgeta folem ol rong we ol enemi ia oli bin mekem, i go kasem nambatri mo nambafo jeneresen."
                },
                {
                    "number": 38,
                    "text": "Luk, hemia i wan eksampol long evri pipol, Lod God blong yufala i talem, blong yufala i no gat rong long fes blong mi."
                },
                {
                    "number": 39,
                    "text": "Mo bakegen, i tru, mi talem long yufala, afta we enemi blong yu i kam mekem nogud long yu long fas taem, nao hem i sakem sin, mo i kam long yu mo askem blong yu fogivim hem, yu mas fogivim hem, mo yu no mas holem hemia bakegen olsem wan testemoni agensem enemi blong yu—"
                },
                {
                    "number": 40,
                    "text": "Mo i gohed olsem kasem nambatu mo nambatri taem; mo kasem hamas taem we enemi blong yu i sakem sin from rong ia we hem i bin mekem agensem yu, yu mas fogivim hem, kasem seventi taem seven."
                },
                {
                    "number": 41,
                    "text": "Mo sapos hem i mekem wan rong agensem yu bakegen, mo i no sakem sin blong hem long fas taem, be bae yu mas fogivim hem."
                },
                {
                    "number": 42,
                    "text": "Mo sapos hem i mekem rong agensem yu long nambatu taem, mo hem i no sakem sin, be yu mas fogivim hem."
                },
                {
                    "number": 43,
                    "text": "Mo sapos hem i mekem rong agensem yu long nambatri taem, mo hem i no sakem sin, yu mas fogivim hem tu."
                },
                {
                    "number": 44,
                    "text": "Be sapos hem i mekem rong agensem yu long nambafo taem, bae yu no fogivim hem, be yu mas tekem ol testemoni ia long fored blong Lod; mo bae mi no save ravemaot olgeta kasem taem we hem i sakem sin, mo i pembak yufala fo taem moa long evri samting we hem i bin mekem rong agensem yu."
                },
                {
                    "number": 45,
                    "text": "Mo sapos hem i mekem olsem, bae yu mas fogivim hem wetem ful hat blong yu; mo sapos hem i no mekem olsem, mi, Lod, bae mi mekem enemi blong yu i pembak long yu wan handred taem moa;"
                },
                {
                    "number": 46,
                    "text": "Mo semmak tu long ol pikinini blong hem, mo tu, ol pikinini blong ol pikinini blong olgeta evriwan we oli no laekem mi, i go kasem nambatri mo nambafo jeneresen."
                },
                {
                    "number": 47,
                    "text": "Be sapos ol pikinini oli sakem sin, o ol pikinini blong ol pikinini oli sakem sin, mo oli tanem olgeta i go long Lod, God blong olgeta, wetem ful hat blong olgeta, mo wetem ful paoa blong tingting, ful maen, mo ful paoa blong olgeta, mo oli pembak fo taem moa, evriwan long ol rong blong olgeta we oli bin mekem, o we ol papa blong olgeta oli bin mekem, o papa blong papa blong olgeta i bin mekem, nao, kros blong yufala i mas stop."
                },
                {
                    "number": 48,
                    "text": "Mo fasin blong givimbak bae i nomo kam long olgeta, Lod, God blong yufala i talem, mo ol rong blong olgeta, bae i nomo stap bakegen olsem wan testemoni long fored blong Lod agensem olgeta. Amen."
                }
            ]
        },
        "/study/scriptures/dc-testament/dc/99": {
            "uri": "/study/scriptures/dc-testament/dc/99",
            "title": "Doktrin mo Ol Kavenan 99",
            "data_type": "chapter",
            "chapter_name": "Seksen 99",
            "chapter_summary": [
                "1–8, Lod i singaotem Jon Medok blong talemaot gospel, mo olgeta we oli akseptem hem, bae oli akseptem Lod mo bae oli kasem sore blong hem."
            ],
            "verses": [
                {
                    "number": 1,
                    "text": "Luk, Lod i talem long wokman blong mi, Jon Medok—mi singaotem yu blong go long ol kantri long Is, long wan haos i go long narafala haos, long wan vilej i go long narafala vilej, mo long wan siti i go long narafala siti, blong talemaot gospel blong mi we i no gat en i go long ol pipol we oli stap laef long ol ples ia, long medel blong ol fasin blong givim hadtaem mo fasin nogud."
                },
                {
                    "number": 2,
                    "text": "Mo huia i akseptem yu, i akseptem mi; mo bae yu gat paoa blong talemaot toktok blong mi wetem fasin blong soemaot Tabu Spirit blong mi."
                },
                {
                    "number": 3,
                    "text": "Mo huia, olsem wan pikinini, i akseptem yu, i akseptem kingdom blong mi; mo mi blesem olgeta, from we bae oli kasem sore."
                },
                {
                    "number": 4,
                    "text": "Mo huia i sakemaot yu, Papa blong mi mo haos blong hem bae i sakemaot hem; mo bae yu mas klinim leg blong yu long ol sikret ples, olsem wan testemoni agensem olgeta."
                },
                {
                    "number": 5,
                    "text": "Mo luk, mo luk gud, mi kam kwiktaem blong mekem jajmen, blong winim tingting blong evri man long saed blong ol wok blong olgeta we i no folem fasin blong God, we oli bin mekem agensem mi, olsem we oli raetem abaot mi long buk blong ol skripja."
                },
                {
                    "number": 6,
                    "text": "Mo naoia, i tru, mi talem long yu, se i no stret blong yu go, be kasem taem nomo we yu lukluk long ol pikinini blong yu, mo sendem olgeta wetem gud fasin i go long bisop blong Saeon."
                },
                {
                    "number": 7,
                    "text": "Mo afta sam yia, sapos yu wantem askem mi, bae yu save go antap tu long gudfala graon, blong kasem samting we yu gat raet long hem;"
                },
                {
                    "number": 8,
                    "text": "Sapos no, bae yu mas gohed blong talemaot gospel blong mi kasem taem we mi tekemaot yu. Amen."
                }
            ]
        },
        "/study/scriptures/dc-testament/dc/100": {
            "uri": "/study/scriptures/dc-testament/dc/100",
            "title": "Doktrin mo Ol Kavenan 100",
            "data_type": "chapter",
            "chapter_name": "Seksen 100",
            "chapter_summary": [
                "1–4, Josef mo Sidni, tufala i mas prijim gospel blong Jisas i sevem ol sol; 5–8, Bae Lod i givim long tufala long stret aoa, wanem nao we tufala i mas talem; 9–12, Sidni i mas stap man blong talemaot samting, mo Josef i mas stap wan reveleta mo stap strong long testemoni; 13–17, Lod bae i mekem rere wan pipol we i klin evriwan, mo olgeta we oli obei, bae Lod i sevem olgeta."
            ],
            "verses": [
                {
                    "number": 1,
                    "text": "Luk, olsem ia nao Lod i talem long yutufala, ol fren blong mi Sidni mo Josef, se famli blong yutufala oli stap gud; oli stap long han blong mi, mo bae mi lukluk long olgeta olsem we mi luk se i gud; from we mi mi gat evri paoa."
                },
                {
                    "number": 2,
                    "text": "From hemia, folem mi, mo lisin long kaonsel we bambae mi givim long yutufala."
                },
                {
                    "number": 3,
                    "text": "Luk, mo luk gud, mi gat plante pipol long ples ia, long ol ples raonabaot; mo wan doa we i wok gud bae i open long ol ples raonabaot long graon ia long Is."
                },
                {
                    "number": 4,
                    "text": "From hemia, mi, Lod, mi bin letem yutufala blong kam long ples ia; from olsem ia nao i bin nid long mi blong mi sevem ol sol."
                },
                {
                    "number": 5,
                    "text": "From hemia, i tru, mi talem long yutufala, leftemap voes blong yutufala i go long ol pipol ia; talemaot ol tingting we bae mi putum long hat blong yutufala, mo bae yutufala i no lusum fes long fored blong ol man;"
                },
                {
                    "number": 6,
                    "text": "From we bae mi givim yutufala long stret aoa, yes long stret taem, wanem we bae yutufala i talem."
                },
                {
                    "number": 7,
                    "text": "Be mi givim wan komanmen long yutufala, se wanem samting we bae yutufala i talem long nem blong mi, yutufala i mas talemaot wetem wan tabu fasin long hat, wetem spirit blong no stap flas, long saed blong evri samting."
                },
                {
                    "number": 8,
                    "text": "Mo mi givim promes ia long yutufala, se hamas we yutufala i mekem hemia, bae mi sendem Tabu Spirit i kam blong testifae long saed blong evri samting we bambae yutufala i talemaot."
                },
                {
                    "number": 9,
                    "text": "Mo long mi, hem i nid blong yu, wokman blong mi, Sidni, yu mas stap olsem man blong toktok long ol pipol ia; yes, i tru, bae mi odenem yu long koling ia, blong yu stap olsem man blong toktok long bihaf blong wokman blong mi, Josef."
                },
                {
                    "number": 10,
                    "text": "Mo bae mi givim hem paoa blong hem i strong tumas long testemoni blong hem."
                },
                {
                    "number": 11,
                    "text": "Mo bae mi givim yu paoa blong yu strong tumas blong eksplenem evri skripja, blong yu toktok blong talemaot ol toktok blong hem, mo bae hem i wan reveleta long yu, blong yu save stret evriwan abaot evri samting long saed blong ol samting blong kingdom blong mi long wol ia."
                },
                {
                    "number": 12,
                    "text": "From hemia, gohed long rod blong yutufala, mo hat blong yutufala i mas glad; from luk, mo luk gud, mi stap wetem yutufala i go kasem en."
                },
                {
                    "number": 13,
                    "text": "Mo nao, mi givim yutufala wan toktok long saed blong Saeon. Bambae mi pemaot Saeon, nomata we mi panisim hem blong wan smol taem."
                },
                {
                    "number": 14,
                    "text": "Ol brata blong yutufala, ol wokman blong mi, Orson Haed mo Jon Gaold, tufala i stap long han blong mi; mo folem hamas we tufala i stap obei long ol komanmen blong mi, bambae mi sevem tufala."
                },
                {
                    "number": 15,
                    "text": "From hemia, leftemap tingting blong hat blong yutufala; from we evri samting bae oli wok tugeta blong gud blong olgeta we oli wokbaot long stret laef, mo blong mekem jos i kam tabu."
                },
                {
                    "number": 16,
                    "text": "From we bambae mi mekem rere wan pipol blong mi we i klin evriwan, we bae oli wok blong mi long stret mo gud fasin;"
                },
                {
                    "number": 17,
                    "text": "Mo evriwan we oli singaotem nem blong Lod, mo stap obei long ol komanmen blong hem, bae Lod i sevem olgeta. I olsem. Amen."
                }
            ]
        },
        "/study/scriptures/dc-testament/dc/101": {
            "uri": "/study/scriptures/dc-testament/dc/101",
            "title": "Doktrin mo Ol Kavenan 101",
            "data_type": "chapter",
            "chapter_name": "Seksen 101",
            "chapter_summary": [
                "1–8, Ol Sent oli kasem panismen mo gat hadtaem from oli brekem loa; 9–15, Kros blong Lod bae i foldaon long ol nesen, be ol pipol blong Hem bae oli kam tugeta wanples mo Lod bae i leftemap tingting blong olgeta; 16–21, Lod bae i stanemap Saeon mo ol stek blong hem; 22–31, Lod i tokbaot se laef bae i olsem wanem long taem blong Mileniom; 32–42, Lod bae i blesem mo givim praes long olgeta Sent long taem ia; 43–62, Parabol blong gudfala man mo blong ol olif tri i soemaot ol trabol mo taem ia we bae Lod i pemaot Saeon; 63–75, Ol Sent oli mas gohed blong kam tugeta long wanples; 76–80, Lod i bin stanemap Konstitusen blong Yunaeted Stet; 81–101, Ol Sent oli mas askem blong oli stretem ol nogud samting we oli bin mekem long olgeta, folem parabol blong woman mo jaj ia we i no stret."
            ],
            "verses": [
                {
                    "number": 1,
                    "text": "I tru, mi talem long yufala, long saed blong ol brata blong yufala we ol enemi blong Jos i bin mekem nogud long olgeta, givim hadtaem long olgeta, mo sakemaot olgeta long graon we oli gat raet long hem—"
                },
                {
                    "number": 2,
                    "text": "Mi, Lod, mi letem blong hadtaem i kam long olgeta, hadtaem ia we oli bin gat, from fasin blong olgeta blong brekem loa;"
                },
                {
                    "number": 3,
                    "text": "Be yet, bae mi tekem olgeta se oli blong mi, mo bambae oli blong mi long dei we bae mi kam blong jusum ol flas samting blong mi."
                },
                {
                    "number": 4,
                    "text": "From hemia, i mas nid blong oli kasem panismen mo mi traem olgeta, semmak olsem Ebraham, we mi bin komandem hem blong hem i givim wan pikinini boe ia blong hem."
                },
                {
                    "number": 5,
                    "text": "From se evriwan we bae i no stap strong taem mi stretem olgeta, be oli tanem baksaed long mi, bae mi no mekem olgeta oli kam tabu."
                },
                {
                    "number": 6,
                    "text": "Luk, mi talem long yufala, i bin gat fasin blong mekem nogud long man, mo raorao, mo fasin blong wantem samting blong man, mo fasin blong faet long toktok, mo ol rabis tingting mo tingting blong griri long medel blong olgeta; from hemia, tru long olgeta samting ia, oli bin mekem ol samting we oli gat raet long hem oli doti."
                },
                {
                    "number": 7,
                    "text": "Oli bin slo blong mekem folem voes blong Lod, God blong olgeta; from hemia, Lod, God blong olgeta i slo blong mekem folem prea blong olgeta, blong ansa long olgeta long dei blong trabol blong olgeta."
                },
                {
                    "number": 8,
                    "text": "Long dei blong olgeta we oli gat pis, oli tekem advaes blong mi i laet tumas; be, long dei blong trabol blong olgeta, we oli stap long nid, oli traem blong faenem mi."
                },
                {
                    "number": 9,
                    "text": "I tru, mi talem long yufala, nomata ol sin blong olgeta, insaed blong mi i fulap wetem lav mo sore long olgeta. Bae mi no sakemaot olgeta evriwan; mo long dei blong bigfala nogud kros blong mi, bae mi tingbaot blong gat sore."
                },
                {
                    "number": 10,
                    "text": "Mi bin mekem tabu promes, mo toktok we mi talem wetem atoriti i bin go aot tru long wan oda blong bifo we mi bin givim long yufala, se bae mi letem naef blong faet blong kros blong mi i foldaon long bihaf blong pipol blong mi; mo olsem we mi bin talem, bambae i kam blong hapen."
                },
                {
                    "number": 11,
                    "text": "Kros blong mi, i no longtaem, bae mi kapsaetem we i no gat stop blong hem antap long evri nesen; mo hemia, bae mi mekem taem kap blong rabis fasin blong olgeta i fulap gud."
                },
                {
                    "number": 12,
                    "text": "Mo long dei ia, evriwan we oli stap antap long gad taoa, o long narafala toktok, ful Isrel blong mi, bae mi sevem olgeta."
                },
                {
                    "number": 13,
                    "text": "Mo olgeta we oli seraot olbaot, bae oli kam tugeta wanples."
                },
                {
                    "number": 14,
                    "text": "Mo olgeta evriwan we oli bin krae sore, bae mi leftemap tingting blong olgeta."
                },
                {
                    "number": 15,
                    "text": "Mo olgeta evriwan we oli bin givim laef blong olgeta from nem blong mi, bae oli kasem paoa mo glori olsem hat blong king."
                },
                {
                    "number": 16,
                    "text": "From hemia, leftemap tingting blong hat blong yufala long saed blong Saeon; from we evri samting we i laef i stap long han blong mi; stap kwaet mo save se, mi, mi God."
                },
                {
                    "number": 17,
                    "text": "Bae oli no save muvumaot Saeon long ples blong hem, nomata we ol pikinini blong hem oli seraot olbaot."
                },
                {
                    "number": 18,
                    "text": "Olgeta we oli stap, mo hat blong olgeta i klin evriwan, bambae oli kambak, mo kam long ol ples we oli gat raet long ol; olgeta mo ol pikinini blong olgeta, wetem ol singsing blong wan glad we i no gat en, blong bildimap ol emti ples blong Saeon—"
                },
                {
                    "number": 19,
                    "text": "Mo evri samting ia blong mekem se ol toktok blong ol profet oli kam blong hapen."
                },
                {
                    "number": 20,
                    "text": "Mo luk, i no gat wan nara ples we mi jusum be hemia nomo we mi bin jusum finis; mo bae i no gat wan narafala ples be hemia ia nomo we mi bin jusum, blong wok ia blong mekem ol sent blong mi oli kam wanples—"
                },
                {
                    "number": 21,
                    "text": "Kasem dei ia i stap kam we bambae oli faenem se i nomo gat rum blong olgeta; mo afta, bambae mi jusum sam narafala ples blong olgeta, mo bambae oli singaotem ol ples ia ol stek, blong oli sapotem ol kaliko blong tenet, o olsem paoa blong Saeon."
                },
                {
                    "number": 22,
                    "text": "Luk, hemia i tingting blong mi, se olgeta evriwan we oli singaotem nem blong mi, mo oli wosipim mi folem gospel blong mi we i no gat en, bambae mi mekem oli kam tugeta wanples, mo bae oli stanap long ol tabu ples;"
                },
                {
                    "number": 23,
                    "text": "Mo rere from revelesen we bambae i kam, taem vel we i kavremap tempol blong mi, long tabenakol blong mi, we i stap haedem wol, bae mi tekemaot, mo evri man we i laef bae tugeta oli luk mi long semtaem."
                },
                {
                    "number": 24,
                    "text": "Mo evri samting we i no klin, tugeta, we i blong man, o blong animol long plantesen, o blong pijin antap long heven, o blong fis blong solwota, we oli stap long evri ples long fes blong wol, bambae oli lus evriwan;"
                },
                {
                    "number": 25,
                    "text": "Mo tu, ol samting we oli mekem wol ia wetem bambae oli tan mo ronaot from strong hot; mo evri samting bambae i kam niu, mo save mo glori blong mi bae i stap long ful wol ia."
                },
                {
                    "number": 26,
                    "text": "Mo long taem ia, ol nogud filing blong man, mo ol nogud filing blong ol animol, mo nogud filing blong evri samting we i stap laef, bae i stop long fored blong fes blong mi."
                },
                {
                    "number": 27,
                    "text": "Mo long taem ia, wanem we man bae i askem, bambae mi givim long hem."
                },
                {
                    "number": 28,
                    "text": "Mo long taem ia, Setan bae i no gat paoa blong temtem eni man."
                },
                {
                    "number": 29,
                    "text": "Mo bae i no gat harem nogud from we bae i no gat ded."
                },
                {
                    "number": 30,
                    "text": "Long taem ia, bae wan bebi i no save ded kasem nomo we hem i olfala; mo laef blong hem bae i longwan semmak olsem laef blong wan tri;"
                },
                {
                    "number": 31,
                    "text": "Mo taem hem i ded, bae hem i no slip; bae hem i no slip insaed long graon, be bae i jenis i kam niu i kwik olsem taem man i sarem wan ae, mo bae i go antap long heven, mo ples blong spel blong hem bae i gat glori."
                },
                {
                    "number": 32,
                    "text": "Yes, i tru mi talem long yufala, long dei ia taem bae Lod i kam, bambae hem i soemaot evri samting—"
                },
                {
                    "number": 33,
                    "text": "Ol samting we oli pas finis, mo ol samting we oli haed we i no gat man i bin save, ol samting abaot wol ia, mo abaot fasin we Lod i bin mekem wol ia, mo abaot stamba tingting mo en blong hem—"
                },
                {
                    "number": 34,
                    "text": "Ol samting we oli rij moa, ol samting we oli stap antap, mo ol samting we oli stap andanit, ol samting we oli stap daon insaed long graon, mo antap long graon, mo long heven."
                },
                {
                    "number": 35,
                    "text": "Mo olgeta evriwan we oli fesem fasin blong man i givim hadtaem from nem blong mi, mo oli stap strong wetem fet, nomata mi singaotem olgeta blong oli givim laef blong olgeta from mi, yet, bae oli gat pat long ful glori ia."
                },
                {
                    "number": 36,
                    "text": "Taswe, no fraet nomata sapos i go kasem ded; from we long wol ia, glad blong yu i no fulwan, be long mi, glad blong yu i fulwan."
                },
                {
                    "number": 37,
                    "text": "From hemia, no kea long bodi, mo long laef blong bodi tu; be kea long sol, mo long laef blong sol."
                },
                {
                    "number": 38,
                    "text": "Mo lukaotem fes blong Lod oltaem, blong mekem se wetem fasin blong wet longtaem, yufala i save holemtaet sol blong yufala, mo bae yufala i gat laef we i no save finis."
                },
                {
                    "number": 39,
                    "text": "Taem mi singaotem ol man long gospel blong mi we i no gat en, mo oli mekem wan kavenan wetem wan kavenan we i no gat en, mi kaontem olgeta olsem sol blong wol mo tes blong man;"
                },
                {
                    "number": 40,
                    "text": "Mi singaotem olgeta blong oli stap olsem tes blong man; taswe, sapos sol blong wol ia i lusum tes blong hem, luk, stat long taem ia i go, i gud blong nating; be i gud nomo blong oli sakem mo man i purumbut antap wetem leg blong olgeta."
                },
                {
                    "number": 41,
                    "text": "Luk, hemia i waes toktok long saed blong ol pikinini blong Saeon, plante long olgeta be i no evriwan; mi faenemaot olgeta se oli man blong brekem loa, taswe, i mas nid blong oli mas kasem panismen—"
                },
                {
                    "number": 42,
                    "text": "Hem we i leftemap hemwan antap, bae mi daonem hem; mo hem we i daonem hemwan, bae mi leftemap hem antap."
                },
                {
                    "number": 43,
                    "text": "Mo naoia, bae mi soemaot wan parabol long yufala, blong yufala i save tingting blong mi long saed blong fasin blong pemaot Saeon."
                },
                {
                    "number": 44,
                    "text": "I gat wan haeman we i gat wan pis graon, we i gud tumas; mo hem i talem long ol wokman blong hem: “Yufala i go long plantesen blong mi, long stret gud graon ia, mo planem twelef tri blong olif;"
                },
                {
                    "number": 45,
                    "text": "Mo putum ol gadman raon long olgeta, mo bildim wan taoa, blong wan i stap antap i luk ova long ful graon, blong hem i wan gadman antap long taoa, blong ol olif tri blong mi bae oli no brokdaon taem enemi i kam blong spolem mo tekem wetem olgeta frut blong plantesen blong mi.”"
                },
                {
                    "number": 46,
                    "text": "Nao, ol wokman blong haeman ia oli bin go mo mekem olsem we masta blong olgeta i bin givim oda long olgeta, mo oli bin planem ol olif tri ia, mo bildim wan fanis raon long olgeta, mo oli putum ol gadman, mo stat blong bildim wan taoa."
                },
                {
                    "number": 47,
                    "text": "Mo taem oli bin stap putum yet fandesen blong hem, oli stat blong taltalem long medel blong olgeta: “?Mo wanem nao nid blong masta blong yumi blong putum taoa ia?”"
                },
                {
                    "number": 48,
                    "text": "Mo oli toktok raon long hem blong wan longfala taem, mo taltalem long medel blong olgeta: “?Wanem nao nid blong masta blong yumi blong putum taoa ia? ?Hem i no luk se hem i wan taem blong pis?"
                },
                {
                    "number": 49,
                    "text": "?Bae i no gud blong givim mane ia long ol man blong holemtaet mane? From i no gat nid blong gat olgeta samting ia.”"
                },
                {
                    "number": 50,
                    "text": "Mo taem oli stap toktok, oli no agri wetem wanwan long olgeta, nao oli kam les evriwan, mo oli no lisin gud long ol komanmen blong masta blong olgeta."
                },
                {
                    "number": 51,
                    "text": "Mo enemi i kam long naet, i brekem daon fanis; mo ol wokman blong haeman ia oli girap mo oli bin fraet tumas, nao oli ronwe; mo enemi i bin prapa spolem gud ol wok blong olgeta, mo i bin brekem daon ol olif tri."
                },
                {
                    "number": 52,
                    "text": "Nao luk, haeman ia, masta blong plantesen i bin singaotem ol wokman blong hem, mo i talem long olgeta: “?From wanem i olsem? ?Wanem nao i mekem bigfala nogud fasin ia?"
                },
                {
                    "number": 53,
                    "text": "?Weswe yufala i no mekem olsem we mi bin givim oda long yufala blong mekem?—?se afta we yufala i planem tri blong plantesen mo bildim wan fanis raon long hem, mo putum ol gadman antap long ol wol blong hem—mo bildim taoa tu, mo putum wan gadman antap long taoa, mo lukaot long plantesen blong mi, mo no slip, nogud bae enemi i foldaon long yufala?"
                },
                {
                    "number": 54,
                    "text": "Mo luk, bae gadman antap long taoa i luk enemi taem hem i stap longwe yet; mo afta, bae yufala i save rere mo mekem se enemi i no brekem daon fanis, mo bae yufala i sevem plantesen blong mi blong i no foldaon long ol han blong man we i prapa spolem gud samting.”"
                },
                {
                    "number": 55,
                    "text": "Mo masta blong plantesen i talem long wan long ol wokman blong hem: “Go mo karem i kam wanples ol narafala wokman blong mi we oli stap, mo tekem ful manpaoa blong haos blong mi, we oli ol man blong faet blong mi, ol yangfala man blong mi, mo olgeta tu we oli no olfala tumas long medel blong ol wokman blong mi, we oli manpaoa blong haos blong mi, be nomo olgeta we mi jusum blong stap bae oli stap;"
                },
                {
                    "number": 56,
                    "text": "Mo yufala i mas go stret wantaem long graon blong plantesen blong mi, mo tekembak plantesen blong mi; from hem i blong mi; mi bin pem plantesen ia wetem mane."
                },
                {
                    "number": 57,
                    "text": "From hemia, yufala i mas go stret wantaem long graon blong mi; brekem daon ol wol blong enemi blong mi; pulumdaon taoa blong olgeta, mo ronemaot ol gadman blong olgeta oli go wanwan."
                },
                {
                    "number": 58,
                    "text": "Mo folem hamas oli kam wanples agensem yufala, yufala i mas mekem ol enemi blong mi oli pembak mi, blong mekem se i no longtaem bae mi kam wetem manpaoa blong haos blong mi we i stap mo tekem graon ia.”"
                },
                {
                    "number": 59,
                    "text": "Mo wokman ia i askem long masta blong hem: “?Bae samting ia i hapen wetaem?”"
                },
                {
                    "number": 60,
                    "text": "Mo hem i talem long wokman blong hem: “Taem we mi wantem; yu go naoia, mo mekem evri samting we mi bin givim oda long yu;"
                },
                {
                    "number": 61,
                    "text": "Mo hemia bae i promes mo blesing blong mi long yu—bae yu wan fetful mo waes wokman long medel blong haos blong mi, wan man blong rul insaed long kingdom blong mi.”"
                },
                {
                    "number": 62,
                    "text": "Mo wokman blong hem i bin go wantaem, mo i bin mekem evri samting ia we masta blong hem i bin givim oda long hem blong mekem; mo afta long plante dei, evri samting i bin hapen."
                },
                {
                    "number": 63,
                    "text": "Bakegen, i tru mi talem long yufala, bambae mi soemaot long yufala waes tingting blong mi long saed blong evri jos, folem hamas we oli wantem se mi lidim olgeta long wan raet mo stret wei blong mi sevem olgeta—"
                },
                {
                    "number": 64,
                    "text": "Blong mekem se wok ia blong mekem ol sent blong mi oli kam wanples i gohed, blong mi save bildimap olgeta long nem blong mi long ol tabu ples; from taem blong pikimap kaekae i kam, mo i mas nid blong toktok blong mi i hapen."
                },
                {
                    "number": 65,
                    "text": "From hemia, mi mas karem ol pipol blong mi oli kam wanples, folem parabol blong gudfala sid mo rabis gras, blong mekem se gudfala sid i stap gud long ol sef haos blong kasem laef we i no save finis, mo blong oli kasem wan hat blong king wetem selestial glori, taem bae mi kam long kingdom blong Papa blong mi blong givim praes long evri man folem wok we hem i mekem;"
                },
                {
                    "number": 66,
                    "text": "Be long narasaed, bae oli fasem ol rabis gras long bandel, mo oli fasem ol rop blong hem strong, blong oli bonem olgeta long wan faea we i no save ded."
                },
                {
                    "number": 67,
                    "text": "From hemia, mi givim wan komanmen long evri jos, se bae oli gohed blong kam wanples tugeta long ol ples we mi bin jusum."
                },
                {
                    "number": 68,
                    "text": "Be, olsem we mi bin talem long yufala long wan komanmen finis, taem yufala i kam tugeta, yufala i no mas hariap o ronwe from; be yufala i mas rere long evri samting blong yufala fastaem."
                },
                {
                    "number": 69,
                    "text": "Mo blong mekem se evri samting oli rere blong yufala fastaem, obei long komanmen we mi bin givim long saed blong olgeta samting ia—"
                },
                {
                    "number": 70,
                    "text": "we i talem, o i tijim, blong pemaot evri graon wetem mane, evri graon we oli save pem wetem mane, long ol ples raonabaot long graon ia we mi bin jusum blong i kam graon blong Saeon, blong stat blong ol sent blong mi oli kam wanples;"
                },
                {
                    "number": 71,
                    "text": "Mo evri graon we oli save pem long Jakson kaonti, mo ol kaonti we oli stap raonabaot, mo livim wanem we i stap long han blong mi."
                },
                {
                    "number": 72,
                    "text": "Naoia, i tru mi talem long yufala, evri kongregesen blong jos oli mas karem evri mane blong olgeta oli kam wanples; ol samting ia oli mas hapen long stret taem blong olgeta, be i no blong hariap from; mo lukluk gud se yufala i rere long evri samting blong yufala fastaem."
                },
                {
                    "number": 73,
                    "text": "Mo oli mas putum ol gudfala man, we oli ol waes man, mo sendem olgeta blong pemaot ol graon ia."
                },
                {
                    "number": 74,
                    "text": "Mo ol jos we oli stap long ol kantri long Is, taem oli bildim olgeta, sapos oli lisin gud long kaonsel ia, bae oli pem ol graon mo kam wanples long olgeta; mo long wei ia, bae oli setemap Saeon."
                },
                {
                    "number": 75,
                    "text": "I gat inaf naoia we i stap long stoa, yes, i fulap i stap, blong pemaot Saeon, mo bildimap samting long ol nogud ples blong hem, blong oli nomo sakemaot olgeta, sapos ol jos we oli singaotem olgeta folem nem blong mi, oli glad blong lisin gud long voes blong mi."
                },
                {
                    "number": 76,
                    "text": "Mo bakegen, mi talem long yufala. Olgeta we ol enemi blong olgeta i bin ronemaot olgeta oli go olbaot, hem i tingting blong mi se bae oli gohed blong askem, long han blong olgeta we oli putum olgeta olsem ol man blong rul mo oli stap long atoriti ova long yufala, blong oli stretem ol nogud samting we oli bin mekem long olgeta, mo blong oli pembak olgeta—"
                },
                {
                    "number": 77,
                    "text": "Folem ol loa mo konstitusen blong ol pipol, we mi bin letem blong oli putum olgeta, mo oli mas holemtaet from ol raet mo proteksen blong evri bodi blong mit mo bun, folem ol stret mo tabu prinsipol;"
                },
                {
                    "number": 78,
                    "text": "Blong mekem se evri man i mekem samting long saed blong doktrin mo prinsipol blong fiuja blong hem, folem gud fasin blong fridom blong mekem joes we mi bin givim long hem, blong mekem se evri man i ansa from sin blong hemwan long dei blong jajmen."
                },
                {
                    "number": 79,
                    "text": "From hemia, hem i no stret blong wan man i stap slef blong wan narafala man."
                },
                {
                    "number": 80,
                    "text": "Mo from stamba tingting ia, mi bin setemap Konstitusen blong kantri ia, tru long ol han blong ol waes man we mi mekem olgeta oli girap from stret stamba tingting ia, mo mi tekembak graon ia tru long fasin blong mekem blad i ron."
                },
                {
                    "number": 81,
                    "text": "Naoia, ?bae mi makem ol pikinini blong Saeon long wanem? Bae mi makem olgeta long parabol blong wan woman mo jaj ia we i no stret, from we man i mas prea oltaem mo no stop, parabol i talem—"
                },
                {
                    "number": 82,
                    "text": "I bin gat, long wan siti, wan jaj we i no gat respek long God, mo i no kea long man."
                },
                {
                    "number": 83,
                    "text": "Mo i bin gat wan wido long siti ia, mo hem i go luk hem, i talem: “Yu mekem enemi blong mi i pembak samting long mi.”"
                },
                {
                    "number": 84,
                    "text": "Mo blong longtaem, hem i no bin wantem mekem, be afta, hem i talem long tingting blong hemwan: “Nomata we mi no gat respek long God, mo mi no kea long man, yet, from se wido ia i kam askem mi oltaem, bae mi mekem oli pembak samting long hem, nogud hem i trabolem mi taem hem i kam oltaem.”"
                },
                {
                    "number": 85,
                    "text": "Olsem ia nao bae mi makem ol pikinini blong Saeon."
                },
                {
                    "number": 86,
                    "text": "Oli mas kam long fored blong leg blong jaj mo askem samting;"
                },
                {
                    "number": 87,
                    "text": "Mo sapos jaj i no lukluk long olgeta, oli mas kam long fored blong leg blong gavna mo askem;"
                },
                {
                    "number": 88,
                    "text": "Mo sapos gavna i no lukluk long olgeta, oli mas kam long fored blong leg blong presiden mo askem;"
                },
                {
                    "number": 89,
                    "text": "Mo sapos presiden i no lukluk long olgeta, nao bae Lod i girap mo i kamaot long ples we hem i stap haed long hem, mo long kros blong hem bae i givim hadtaem long nesen;"
                },
                {
                    "number": 90,
                    "text": "Mo, from hem i no glad nating, mo wetem strongfala kros blong hem, long taem we hem i wantem, bae i katemaot ol man nogud, olgeta we oli no fetful, mo olgeta wokman ia we oli no stret, mo i givim pat blong olgeta long medel blong ol man we oli gat tufes, mo olgeta we oli no bilif;"
                },
                {
                    "number": 91,
                    "text": "we i long bigfala tudak, long ples we i gat krae, mo oli krae sore, mo oli kakae tut blong olgeta."
                },
                {
                    "number": 92,
                    "text": "From hemia, yufala i prea, blong sora blong olgeta i open long ol krae blong yufala, blong mi gat sore long olgeta, blong olgeta samting ia oli no hapen long olgeta."
                },
                {
                    "number": 93,
                    "text": "Wanem we mi talem long yufala, i mas nid olsem, blong mekem se evri man i stap mo i no gat eskius;"
                },
                {
                    "number": 94,
                    "text": "Blong ol waes man mo ol man blong rul oli harem mo save samting we oli neva tingting long hem;"
                },
                {
                    "number": 95,
                    "text": "Blong mi save gohed blong mekem aksen blong mi i hapen, aksen blong mi ia we i narafala, mo blong mekem wok blong mi, wok blong mi ia we i narafala, blong man i luksave olgeta we oli stret mo gud mo olgeta we oli nogud, God blong yufala i talem."
                },
                {
                    "number": 96,
                    "text": "Mo bakegen, mi talem long yufala, hem i agensem komanmen blong mi mo tingting blong mi se wokman blong mi, Sidni Gilbet, i salemaot stoahaos blong mi, we mi bin putum blong ol pipol blong mi, i go long ol han blong enemi blong mi."
                },
                {
                    "number": 97,
                    "text": "No mas letem wanem we mi bin putum i stap, i kam doti long han blong enemi blong mi, tru long agrimen blong olgeta we oli stap singaotem olgeta folem nem blong mi;"
                },
                {
                    "number": 98,
                    "text": "From hemia i wan sin we i mekem mi harem nogud tumas mo i bigfala agensem mi, mo agensem ol pipol blong mi, from ol samting we mi bin talem wetem atoriti mo bae i hapen i no longtaem long ol nesen."
                },
                {
                    "number": 99,
                    "text": "From hemia, hem i tingting blong mi se ol pipol blong mi oli mas klemem, mo holemtaet raet blong olgeta long wanem we mi bin putum blong olgeta, nomata mi no letem olgeta blong oli stap long ol ples ia."
                },
                {
                    "number": 100,
                    "text": "Be, mi no talem se bae oli no go stap long ol ples ia; from hamas oli tekem frut mo mekem ol wok we i stret long kingdom blong mi, nao bae oli stap long ol ples ia."
                },
                {
                    "number": 101,
                    "text": "Bambae oli bildim samting, mo wan narafala bae i no save tekem; bae oli planem ol plantesen, mo bae oli kakae frut blong hem. I olsem. Amen."
                }
            ]
        },
        "/study/scriptures/dc-testament/dc/102": {
            "uri": "/study/scriptures/dc-testament/dc/102",
            "title": "Doktrin mo Ol Kavenan 102",
            "data_type": "chapter",
            "chapter_name": "Seksen 102",
            "chapter_summary": [
                "1–8, Lod i jusum wan hae kaonsel blong stretem ol impoten problem we oli stap kam antap insaed long Jos; 9–18, Seksen ia i talemaot ol fasin blong wok blong oli harem mo jajem wanwan problem; 19–23, Presiden blong kaonsel i givim desisen; 24–34, Seksen ia i talemaot fasin blong apil agensem wan desisen."
            ],
            "verses": [
                {
                    "number": 1,
                    "text": "Long dei ia, wan jeneral kaonsel blong twantefo hae pris oli kam tugeta long haos blong Josef Smit Junia, tru long revelesen, mo oli gohed blong oganaesem hae kaonsel blong jos ia blong Kraes, we i mas gat twelef hae pris, mo wan o tri presiden folem nid blong problem we i stap."
                },
                {
                    "number": 2,
                    "text": "Hae kaonsel ia, oli jusum tru long revelesen from stamba tingting blong stretem ol impoten problem we i kam antap insaed long jos, we jos o kaonsel blong bisop i no save stretem blong mekem se evriwan i glad long hem."
                },
                {
                    "number": 3,
                    "text": "Voes blong kaonsel i akseptem se Josef Smit Junia, Sidni Rigdon mo Frederik G. Wiliams oli stap olsem ol presiden; mo Josef Smit Senia, Jon Smit, Josef Ko, Jon Johnson, Martin Haris, Jon S. Kata, Jared Kata, Oliva Kaodri, Samuel H. Smit, Orson Haed, Silvesta Smit, mo Luk Jonson, we oli ol hae pris, oli jusum olgeta blong oli stap olsem kaonsel blong jos we i stap oltaem, tru long ful voes blong kaonsel."
                },
                {
                    "number": 4,
                    "text": "Ol kaonsela ia we nem blong olgeta i stap antap ia, kaonsel i bin askem olgeta afta sapos bae oli akseptem apoenmen blong olgeta, mo sapos bae oli wok long ofis ia folem loa blong heven, mo evriwan oli bin ansa mo oli bin akseptem ol apoenmen blong olgeta, mo bae oli wok long ofis blong olgeta folem gladhat blong God, we God i bin givim long olgeta."
                },
                {
                    "number": 5,
                    "text": "Namba blong ol man we oli stap long kaonsel ia, we oli bin vot long nem mo long bihaf blong jos blong jusum ol kaonsela we nem blong olgeta i stap antap ia, i bin fotitri, mo oli go olsem: naen hae pris, seventin elda, fo pris, mo tetin memba."
                },
                {
                    "number": 6,
                    "text": "Oli vot se: hae kaonsel i no gat paoa blong mekem samting sapos i no gat seven long ol kaonsela we nem blong olgeta i stap antap, o sapos i no gat ol man we oli tekem ples blong olgeta oli stap."
                },
                {
                    "number": 7,
                    "text": "Olgeta seven ia, oli gat paoa blong jusum ol narafala hae pris, we oli ting se oli klin inaf mo oli naf blong mekem ol wok taem ol narafala kaonsela oli no stap."
                },
                {
                    "number": 8,
                    "text": "Oli vot se: taem i gat wan ples i emti from wan i ded, o oli tekemaot hem long ofis from hem i brekem loa, o from hem i aot long baondri blong jos ia, hemia i blong eniwan long ol kaonsela we nem blong olgeta i stap antap ia, bae presiden o ol presiden bae i givim nem blong wan we bae i tekem ples ia, mo jeneral kaonsel blong ol hae pris bae i akseptem, taem oli mit wanples from stamba tingting ia, blong oli mekem ol samting ia long nem blong jos."
                },
                {
                    "number": 9,
                    "text": "Presiden blong jos, we i presiden blong kaonsel tu, oli jusum hem tru long revelesen, mo voes blong jos i akseptem hem long wok ia."
                },
                {
                    "number": 10,
                    "text": "Mo hem i folem respek long ofis blong hem we bae hem i prisaed ova long kaonsel blong jos; mo hem i spesel janis blong hem blong kasem help blong tu narafala presiden, we oli jusum tufala folem sem fasin we oli bin jusum hem."
                },
                {
                    "number": 11,
                    "text": "Mo long taem we wan o tufala tugeta we oli jusum tufala blong helpem hem oli no stap, hem i gat paoa blong prisaed ova long kaonsel mo i no gat nid blong gat wan man blong help; mo long taem we hem bakegen, hem i no stap, ol narafala presiden oli gat paoa blong prisaed long ples blong hem, tugeta o wan long tufala."
                },
                {
                    "number": 12,
                    "text": "Taem wan hae kaonsel blong jos ia blong Kraes i oganaes long stret fasin, folem rod we mi talem fastaem, bae hem i diuti blong olgeta twelef kaonsela blong oli pulum namba, mo long wei ia, talemaot huia long olgeta twelef bae i toktok faswan, mo stat wetem nambawan i go folem namba i go kasem twelef."
                },
                {
                    "number": 13,
                    "text": "Long taem we kaonsel ia i kam wanples blong tekem desisen long eni problem, olgeta twelef kaonsela oli mas talem se hem i wan hadwan o no; sapos hem i no wan hadwan, tu kaonsela nomo bae tufala i toktok raon long hem, folem rod we oli bin raetem antap finis."
                },
                {
                    "number": 14,
                    "text": "Be sapos tingting i stap se hem i wan hadwan, bambae oli jusum fo; mo sapos hem i moa had, sikis; be long wanwan problem, bae oli no save jusum moa long sikis blong oli toktok raon long hem."
                },
                {
                    "number": 15,
                    "text": "Man we oli stap talem se i mekem rong, long evri taem, i gat raet blong gat wan haf blong kaonsel i stap, hemia blong mekem se bae i no gat rabis toktok o i no gat nogud jajmen i tekem ples."
                },
                {
                    "number": 16,
                    "text": "Mo ol kaonsela we oli jusum olgeta blong toktok long fored blong kaonsel oli mas tokbaot problem, afta we oli lukluk long ol pruf we i stap, olsem we i tru i stap, long fored blong kaonsel; mo evri man i mas toktok folem wanem we i stret mo folem jastis."
                },
                {
                    "number": 17,
                    "text": "Olgeta kaonsela we oli pulum ol iven namba, olsem, 2, 4, 6, 8, 10, mo 12, oli ol man we oli mas stanap long saed blong man we oli talem se hem i mekem rong, blong mekem se bae i no gat rabis toktok o i no gat nogud jajmen i tekem ples."
                },
                {
                    "number": 18,
                    "text": "Long evri problem, man we i talem se man i mekem rong, mo man ia we oli talem se hem i mekem rong, tufala i gat spesel janis blong toktok long bihaf blong tufala long fored blong kaonsel, afta we oli harem ol pruf mo ol kaonsela we oli jusum olgeta blong toktok long saed blong problem, oli finisim toktok blong olgeta."
                },
                {
                    "number": 19,
                    "text": "Afta we oli harem ol pruf, ol kaonsela, man we i talem se nara man i mekem rong, mo man we oli talem se hem i mekem rong oli toktok finis, presiden bae i mas givim wan desisen folem wanem we hem i andastanem long problem ia, mo bae i singaotem olgeta twelef kaonsela blong akseptem desisen ia tru long wan vot."
                },
                {
                    "number": 20,
                    "text": "Be sapos ol narafala kaonsela we oli stap, we oli no toktok, o eniwan long olgeta, afta we oli harem ol pruf mo toktok mo no tekem saed blong wan man, oli faenem se i gat wan mistek long desisen blong presiden, oli save talemaot, mo bae oli harem problem ia bakegen."
                },
                {
                    "number": 21,
                    "text": "Mo sapos, afta we oli harem gud problem ia bakegen, i gat moa laet long problem ia, bae oli mas jenisim desisen ia folem."
                },
                {
                    "number": 22,
                    "text": "Be sapos i no gat sam niu laet long problem, fas desisen ia bae i mas stap, mo bigfala namba blong kaonsel i gat paoa blong mekem desisen olsem."
                },
                {
                    "number": 23,
                    "text": "Long taem we problem i had long saed blong doktrin o prinsipol, sapos i no gat inaf samting we oli raetem blong mekem problem ia i klia long maen blong kaonsel, presiden i save askem mo kasem tingting blong Lod tru long revelesen."
                },
                {
                    "number": 24,
                    "text": "Ol hae pris, taem oli stap long nara ples, oli gat paoa blong singaotem mo oganaesem wan kaonsel folem rod we mi talem finis, blong stretem ol problem, taem tugeta saed o wan saed i askem."
                },
                {
                    "number": 25,
                    "text": "Mo kaonsel ia blong ol hae pris bae oli gat paoa blong jusum wan long grup blong olgetawan blong prisaed ova long wan kaonsel olsem blong sot taem ia."
                },
                {
                    "number": 26,
                    "text": "Mo bae hem i diuti blong kaonsel ia blong tekem i go, stret afta nomo, wan kopi blong rekod blong wok blong olgeta, wetem wan ful rekod blong ol testemoni mo pruf blong olgeta we i go wetem desisen blong olgeta, i go long hae kaonsel blong jea blong Fas Presidensi blong Jos."
                },
                {
                    "number": 27,
                    "text": "Sapos tugeta saed, o wan saed nomo, i no glad wetem desisen blong kaonsel ia, oli save mekem apil i go long hae kaonsel blong jea blong Fas Presidensi blong Jos, mo bae oli harem problem blong olgeta bakegen, mo bae oli mas lidim folem rod we oli raetem finis, olsem se i no gat wan desisen we i bin tekem ples finis."
                },
                {
                    "number": 28,
                    "text": "Kaonsel ia blong ol hae pris we i tekem ples long nara ples, i mas sidaon nomo blong lukluk long ol problem we oli moa had long saed blong ol wok blong jos; mo i no gat wan smol o nomol problem we i inaf blong oli singaotem wan kaonsel olsem."
                },
                {
                    "number": 29,
                    "text": "Ol hae pris we oli travel o oli stap long ol nara ples, oli gat paoa blong talem se i gat nid blong singaotem wan kaonsel o nogat."
                },
                {
                    "number": 30,
                    "text": "I gat wan samting i defren bitwin hae kaonsel o ol hae pris we oli travel long nara ples, mo travel hae kaonsel we i gat olgeta twelef aposol long hem, hemia long saed blong ol desisen blong olgeta."
                },
                {
                    "number": 31,
                    "text": "Long desisen blong faswan, oli save mekem apil long hem; be long desisen blong sekenwan, i no save gat apil long hem."
                },
                {
                    "number": 32,
                    "text": "Ol jeneral atoriti blong jos oli save putum kwestin long desisen blong sekenwan, nomo sapos hem i long saed blong fasin blong brekem loa."
                },
                {
                    "number": 33,
                    "text": "Oli agri se: presiden o ol presiden blong jea blong Fas Presidensi blong Jos oli mas gat paoa blong talemaot sapos wan problem olsem, we oli mekem apil long hem, bae i stret blong oli harem bakegen, afta we oli lukluk gud long apil mo ol pruf mo ol toktok we oli kam wetem."
                },
                {
                    "number": 34,
                    "text": "Nao, olgeta twelef kaonsela oli bin gohed blong pulum namba blong olgeta, blong faenemaot huia bae i toktok faswan, mo hemia i risal we i go olsem: 1, Oliva Kaodri; 2, Josef Ko; 3, Samuel H. Smit; 4, Luk Jonson; 5, Jon S. Kata; 6, Silvesta Smit; 7, Jon Jonson; 8, Orson Haed; 9, Jared Kata; 10, Josef Smit Senia; 11, Jon Smit; 12, Martin Haris.Afta long prea, miting ia i bin stop kasem nara taem."
                }
            ]
        },
        "/study/scriptures/dc-testament/dc/103": {
            "uri": "/study/scriptures/dc-testament/dc/103",
            "title": "Doktrin mo Ol Kavenan 103",
            "data_type": "chapter",
            "chapter_name": "Seksen 103",
            "chapter_summary": [
                "1–4, From wanem Lod i bin letem blong olgeta Sent long Jakson Kaonti oli kasem hadtaem; 5–10, Olgeta Sent bae oli win sapos oli obei long ol komanmen; 11–20, Fasin blong pemaot Saeon bae i kam tru long paoa, mo Lod bae i go long fored blong ol pipol blong Hem; 21–28, Olgeta Sent oli mas kam wanples long Saeon, mo olgeta we oli givim laef blong olgeta, bae oli faenem laef blong olgeta bakegen; 29–40, Lod i singaotem sam brata blong oganaesem Kamp blong Saeon mo go long Saeon; Lod i bin promesem olgeta se bae oli win sapos oli stap fetful."
            ],
            "verses": [
                {
                    "number": 1,
                    "text": "I tru, mi talem long yufala, ol fren blong mi, luk, bae mi givim wan revelesen mo komanmen long yufala, blong yufala i save olsem wanem blong mekem taem we yufala i mekem ol diuti blong yufala long saed blong fasin blong mi sevem man mo blong mi pemaot ol brata blong yufala, we ol enemi i bin ronemaot olgeta olbaot long graon blong Saeon;"
                },
                {
                    "number": 2,
                    "text": "we han blong ol enemi blong mi i bin fosem mo kilim olgeta, mo we bae mi kapsaetem bigfala nogud kros blong mi we i no gat stop long hem, long taem blong mi."
                },
                {
                    "number": 3,
                    "text": "From we mi bin letem olgeta longtaem finis olsem, blong oli save go kasem mak blong ol rabis fasin blong olgeta, blong mekem se kap blong olgeta i fulap;"
                },
                {
                    "number": 4,
                    "text": "Mo olgeta ia we oli stap singaotem olgeta folem nem blong mi, bae mi panisim olgeta blong wan smol taem wetem wan panismen we i mekem man i harem nogud mo i bigfala, from se oli no bin mekem folem fulwan ol tijing mo ol komanmen we mi bin givim long olgeta."
                },
                {
                    "number": 5,
                    "text": "Be, i tru mi talem long yufala, se mi bin talem wan toktok wetem atoriti we ol pipol blong mi oli mas luksave, folem hamas we oli mekem folem stat long aoa ia, long toktok we mi, Lod God blong olgeta, bae mi givim long olgeta."
                },
                {
                    "number": 6,
                    "text": "Luk, from we mi talem wetem atoriti, bae oli mas stat blong win agensem ol enemi blong mi stat long aoa ia i go."
                },
                {
                    "number": 7,
                    "text": "Mo taem oli lukaot gud blong obei long evri toktok we mi, Lod God blong olgeta, bae mi talem long olgeta, bae oli neva stop blong win kasem taem we bambae mi wokbaot antap ol kingdom blong wol ia, mo wol ia bae mi givim long olgeta sent, blong oli tekem blong olgeta blong oltaem mo oltaem."
                },
                {
                    "number": 8,
                    "text": "Be folem hamas we oli no obei long ol komanmen blong mi, mo oli no lukaot gud blong obei long evri toktok blong mi, ol kingdom blong wol ia bae oli win agensem olgeta."
                },
                {
                    "number": 9,
                    "text": "From we mi bin putum olgeta blong oli wan laet long wol, mo blong oli ol sevya blong ol man;"
                },
                {
                    "number": 10,
                    "text": "Mo folem hamas we bae oli no ol sevya blong ol man, oli olsem sol we i lusum tes blong hem, mo stat long taem ia i go, bae i gud blong nating, be blong oli sakem mo man i purumbut antap wetem leg blong olgeta."
                },
                {
                    "number": 11,
                    "text": "Be i tru, mi talem long yufala, mi bin talem wetem atoriti se ol brata blong yufala we ol enemi i bin ronemaot olgeta oli go olbaot, oli mas kambak long graon we oli gat raet long olgeta, mo bae oli bildimap ol emti ples blong Saeon."
                },
                {
                    "number": 12,
                    "text": "From afta long plante hadtaem, olsem we mi bin talem long yufala finis long wan komanmen, bae blesing i kam."
                },
                {
                    "number": 13,
                    "text": "Luk, hemia nao blesing we mi bin promesem yufala afta long ol hadtaem blong yufala, mo ol hadtaem blong ol brata blong yufala—bae mi pemaot yufala, mo bae mi pemaot ol brata blong yufala, folem fasin blong putumbak olgeta long graon blong Saeon, mo bae mi stanemap olgeta, mo bae ol enemi blong Lod bae oli nomo save win."
                },
                {
                    "number": 14,
                    "text": "Be, sapos ol brata blong yufala oli mekem ol ples we oli gat raet long olgeta oli doti, bae ol enemi blong Lod i winim olgeta; from we bae mi no sore long olgeta sapos oli mekem ol ples we oli gat raet long olgeta oli doti."
                },
                {
                    "number": 15,
                    "text": "Luk, mi talem long yufala, fasin blong pemaot Saeon i nid blong i mas kam tru long paoa;"
                },
                {
                    "number": 16,
                    "text": "From hemia, long ol pipol blong mi bae mi mekem wan man i girap, we bae i lidim olgeta olsem we Moses i bin lidim ol pikinini blong Isrel."
                },
                {
                    "number": 17,
                    "text": "From we yufala i ol pikinini blong Isrel, mo yufala i blong laen blong Ebraham, mo yufala i nid blong oli mas lidim yufala aot long fasin blong stap slef tru long paoa, mo tru long han we oli stretemaot."
                },
                {
                    "number": 18,
                    "text": "Mo olsem we Moses i bin lidim ol papa blong yufala long fas taem, bae i semmak long taem blong pemaot Saeon."
                },
                {
                    "number": 19,
                    "text": "From hemia, tingting long hat blong yufala i no mas foldaon, from we mi no talem long yufala olsem we mi bin talem long ol papa blong yufala: “Enjel ia blong mi bambae i go fastaem long yufala, be mi, bae mi no stap.”"
                },
                {
                    "number": 20,
                    "text": "Be mi talem long yufala: “Ol enjel ia blong mi bambae oli go fastaem long yufala, mo mi tu bae mi go, mo long stret taem, bae yufala i tekem gudfala graon ia.”"
                },
                {
                    "number": 21,
                    "text": "I tru, i tru, mi talem long yufala, se wokman blong mi, Josef Smit Junia i man ia we mi makem hem olsem wokman we Lod blong plantesen i bin toktok long hem, hemia long parabol we mi bin givim long yufala."
                },
                {
                    "number": 22,
                    "text": "From hemia, wokman blong mi, Josef Smit Junia i mas talem long manpaoa blong haos blong mi, ol yangfala man blong mi mo ol medelman: “Yufala i kam wanples long graon blong Saeon, long graon ia we mi bin pem wetem mane we oli bin givim long mi.”"
                },
                {
                    "number": 23,
                    "text": "Ol kongregesen blong jos oli mas sendem ol waes man wetem mane blong olgeta, mo oli pem ol graon olsem we mi bin givim oda from."
                },
                {
                    "number": 24,
                    "text": "Mo folem hamas we ol enemi blong mi oli kam agensem yufala blong ronemaot yufala long gudfala graon blong mi, we mi bin konsekretem blong stap olsem graon blong Saeon, mo tu, long ol graon blong yufala folem ol pruf we yufala i bin tekem long fored blong mi agensem olgeta, bae yufala i sakem wan strong nogud tok long olgeta;"
                },
                {
                    "number": 25,
                    "text": "Mo huia bambae yufala i sakem wan strong nogud tok long hem, bae mi sakem wan strong nogud tok long hem, mo bae yufala i mekem ol enemi blong mi oli pembak mi."
                },
                {
                    "number": 26,
                    "text": "Mo bambae mi stap wetem yufala long taem we yufala i mekem ol enemi blong mi oli pembak mi, i go kasem nambatri mo nambafo jeneresen blong olgeta ia we oli no laekem mi nating."
                },
                {
                    "number": 27,
                    "text": "Man i no mas fraet blong givim laef blong hem from mi; from we huia i givim laef blong hem from mi, bambae hem i faenem bakegen,"
                },
                {
                    "number": 28,
                    "text": "Mo huia i no wantem blong givim laef blong hem from mi, i no disaepol blong mi."
                },
                {
                    "number": 29,
                    "text": "Hem i tingting blong mi se wokman blong mi, Sidni Rigdon bae i leftemap voes blong hem long ol kongregesen long ol kantri long Is, blong mekem ol jos oli rere blong obei long ol komanmen we mi bin givim long olgeta long saed blong taem blong putumbak mo pemaot Saeon."
                },
                {
                    "number": 30,
                    "text": "Hem i tingting blong mi se wokman blong mi, Parli P. Prat mo wokman blong mi, Liman Waet, bae tufala i nomo gobak long graon blong ol brata blong tufala kasem taem oli gat ol kampani blong man blong go long graon blong Saeon, hemia long ol grup blong ten, o twante, o fifti, o wan handred, kasem taem we oli kasem namba blong faef handred long manpaoa blong haos blong mi."
                },
                {
                    "number": 31,
                    "text": "Luk, hem i tingting blong mi; askem, mo bae yufala i kasem; be ol man oli no mekem tingting blong mi oltaem."
                },
                {
                    "number": 32,
                    "text": "From hemia, sapos yufala i no save kasem faef handred, yufala i traem wetem fasin blong wok strong wetem strong tingting se maet bae yufala i kasem tri handred."
                },
                {
                    "number": 33,
                    "text": "Mo sapos yufala i no save kasem tri handred, traem wetem fasin blong wok strong wetem strong tingting se maet bae yufala i kasem wan handred."
                },
                {
                    "number": 34,
                    "text": "Be i tru, mi talem long yufala, mi givim wan komanmen long yufala, se bae yufala i no go long graon blong Saeon kasem taem we yufala i kasem wan handred long manpaoa blong haos blong mi, blong go wetem yufala long graon blong Saeon."
                },
                {
                    "number": 35,
                    "text": "From hemia, olsem we mi bin talem long yufala, askem, mo bae yufala i kasem; prea strong se maet wokman blong mi, Josef Smit Junia, bae i save go wetem yufala mo prisaed long medel blong ol pipol blong mi, mo oganaesem kingdom blong mi long graon ia we mi konsekretem, mo stanemap ol pikinini blong Saeon folem ol loa mo ol komanmen we mi bin givim finis, mo we bae mi givim long yufala."
                },
                {
                    "number": 36,
                    "text": "Evri viktri mo glori bae i kam blong hapen long yufala tru long fasin blong yufala blong wok strong wetem strong tingting, fasin blong stap fetful, mo ol prea blong fet."
                },
                {
                    "number": 37,
                    "text": "Wokman blong mi, Parli P. Prat i mas tekem rod wetem wokman blong mi Josef Smit Junia."
                },
                {
                    "number": 38,
                    "text": "Wokman blong mi, Liman Waet i mas tekem rod wetem wokman blong mi Sidni Rigdon."
                },
                {
                    "number": 39,
                    "text": "Wokman blong mi, Haeram Smit i mas tekem rod wetem wokman blong mi, Frederik G. Wiliams."
                },
                {
                    "number": 40,
                    "text": "Wokman blong mi, Orson Haed i mas tekem rod wetem wokman blong mi, Orson Prat, long weaples we wokman blong mi, Josef Smit Junia bae i talem long tufala blong go, blong mekem se ol komanmen ia we mi bin givim long yufala oli hapen, mo livim wanem we i stap long han blong mi. I olsem. Amen."
                }
            ]
        },
        "/study/scriptures/dc-testament/dc/104": {
            "uri": "/study/scriptures/dc-testament/dc/104",
            "title": "Doktrin mo Ol Kavenan 104",
            "data_type": "chapter",
            "chapter_name": "Seksen 104",
            "chapter_summary": [
                "1–10, Olgeta Sent we oli brekem ol loa blong grup blong yunaet oda, bae Lod i sakem wan strong nogud tok long olgeta; 11–16, Lod i givim samting long olgeta Sent blong Hem long wei blong Hem; 17–18, Loa blong gospel i lidim fasin blong kea long olgeta we oli pua; 19–46, Lod i talemaot ol samting we wanwan brata bae i lukaotem mo ol blesing blong olgeta; 47–53, Grup blong yunaet oda long Ketlan mo oda long Saeon bae oli mas wok wanwan; 54–66, Lod i setemap tabu wok blong mane we bae i stap blong printim ol skripja; 67–77, Jeneral wok blong lukaot long mane blong grup blong yunaet oda i mas wok folem fasin blong evriwan i agri; 78–86, Olgeta we oli stap long grup blong yunaet oda oli mas pemaot evri kaon blong olgeta, mo Lod bae i mekem olgeta oli fri long fasin blong stap slef long saed blong mane."
            ],
            "verses": [
                {
                    "number": 1,
                    "text": "I tru, mi talem long yufala, ol fren blong mi, mi givim long yufala sam instraksen, mo wan komanmen, long saed blong evri propeti we i blong oda we mi bin komandem blong Jos i oganaesem mo i stanemap, blong i stap wan grup blong yunaet oda, mo wan oda we i no gat en blong gud blong jos blong mi, mo blong mi sevem man kasem taem we bae mi kam—"
                },
                {
                    "number": 2,
                    "text": "Wetem wan promes we oli no save tanem mo oli no save jenisim, se folem hamas we olgeta we mi givim oda long olgeta oli stap fetful, bae mi blesem olgeta wetem plante, plante blesing;"
                },
                {
                    "number": 3,
                    "text": "Be folem hamas we oli no stap fetful, oli kam kolosap blong mi sakem wan strong nogud tok long olgeta."
                },
                {
                    "number": 4,
                    "text": "From hemia, folem hamas we sam long ol wokman blong mi oli no bin obei long komanmen ia, be oli bin brekem kavenan tru long fasin blong wantem samting blong ol narafala man, mo wetem ol giaman toktok, mi bin sakem long olgeta wan strong nogud tok we i soa tumas mo bae i mekem oli harem nogud tumas."
                },
                {
                    "number": 5,
                    "text": "From we mi, Lod, mi bin talem wetem atoriti long hat blong mi, se folem hamas we eni man we i blong oda ia bae oli faenem hem i rong blong brekem loa, o, long narafala toktok, i brekem kavenan we yufala i mas folem, bae mi sakem wan strong nogud tok long hem long laef blong hem, mo huia we mi wantem, bae i purumbut antap long hem wetem leg blong hem."
                },
                {
                    "number": 6,
                    "text": "From we mi, Lod, bambae oli no jikim mi long saed blong ol samting ia—"
                },
                {
                    "number": 7,
                    "text": "Mo evri samting ia i olsem, blong mekem se olgeta we oli no gat rong, bae oli no kasem panismen wetem olgeta we oli no stret; mo blong mekem se hem we i rong long medel blong yufala bambae i no ronwe; from se mi, Lod, mi bin promesem yufala long wan hat blong king wetem glori long raet han saed blong mi."
                },
                {
                    "number": 8,
                    "text": "From hemia, folem hamas we oli faenem se yufala i ol man blong brekem loa, bae yufala i no save ronwe long bigfala nogud kros blong mi long laef blong yufala."
                },
                {
                    "number": 9,
                    "text": "Folem hamas we oli katemaot yufala from fasin blong brekem loa, bae yufala i no save ronwe long ol harem nogud blong Setan kasem taem blong pemaot man i kam."
                },
                {
                    "number": 10,
                    "text": "Mo naoia, mi givim paoa long yufala stat long stret aoa ia, se sapos i gat eni man long medel blong yufala, we hem i blong oda, we oli faenem se hem i brekem loa mo i no sakem sin from nogud wok ia, bae yufala i givim hem i go long ol harem nogud blong Setan; mo bae hem i no gat paoa blong mekem nogud long yufala."
                },
                {
                    "number": 11,
                    "text": "Mi talem se hem i waes; taswe, mi givim wan komanmen long yufala, se bae yufala i oganaesem yufalawan mo givim wan propeti long evri man."
                },
                {
                    "number": 12,
                    "text": "Blong mekem se evri man i givim wan ripot long mi long saed blong propeti we oli bin givim long hem blong lukaotem."
                },
                {
                    "number": 13,
                    "text": "From hem i nid blong mi, Lod, mi mas mekem evri man i ansa from ol samting we hem i mekem, olsem wan man blong lukaot long ol blesing we mi givim long wol ia, we mi bin mekem mo mi bin rere blong olgeta man we mi krietem."
                },
                {
                    "number": 14,
                    "text": "Mi, Lod, mi stretem ol heven, mo bildim wol, ol stret wok blong han blong mi; mo evri samting we oli stap insaed, oli blong mi."
                },
                {
                    "number": 15,
                    "text": "Mo hem i stamba tingting blong mi blong mi lukluk long ol sent blong mi, from we evri samting oli blong mi."
                },
                {
                    "number": 16,
                    "text": "Be i nid blong i hapen long wei blong mi; mo luk, hemia i wei we mi, Lod, mi bin talem wetem atoriti blong lukluk long ol sent blong mi, se bae ol puaman bae oli kam antap, from se bae mi mekem ol rijman oli kam daon."
                },
                {
                    "number": 17,
                    "text": "From we wol i gat fulap samting, mo i gat inaf i stap mo inaf blong serem; yes, mi bin rere long evri samting, mo mi bin givim long ol pikinini blong man blong oli mekem samting olgetawan nomo."
                },
                {
                    "number": 18,
                    "text": "From hemia, sapos eni man i tekem, blong hem, sam long ol fulap samting we mi bin mekem, mo i no serem samfala, folem loa blong gospel blong mi, i go long olgeta we oli pua mo olgeta we oli stap long nid, bambae hem i mas, wetem ol nogud man, leftemap ae blong hem long hel, mo i stap harem nogud."
                },
                {
                    "number": 19,
                    "text": "Mo naoia, i tru mi talem long yufala, long saed blong ol propeti blong oda—"
                },
                {
                    "number": 20,
                    "text": "Wokman blong mi, Sidni Rigdon, bae oli mas givim hem ples we hem i stap long hem naoia, mo ples blong wokem gud skin blong animol blong hem i lukaot long hem, blong i sapotem hem taem hem i stap wok long plantesen blong mi, olsem we mi gat tingting long hem, mo long taem we bae mi givim oda long hem."
                },
                {
                    "number": 21,
                    "text": "Mo oli mas mekem evri narafala samting folem kaonsel blong oda, mo folem ful agrimen o voes blong oda, we i stap long graon blong Ketlan."
                },
                {
                    "number": 22,
                    "text": "Mo ol samting blong lukaot long olgeta mo blesing ia, mi, Lod, mi givim long wokman blong mi, Sidni Rigdon olsem wan blesing long hem, mo laen blong hem we i kam afta long hem."
                },
                {
                    "number": 23,
                    "text": "Mo bae mi mekem ol blesing oli kam plante mo plante long hem, folem hamas we bae hem i putum tingting i stap daon long fored blong mi."
                },
                {
                    "number": 24,
                    "text": "Mo bakegen, bae oli mas givim long wokman blong mi, Martin Haris, wok blong hem we i blong hem i lukaot long graon ia we wokman blong mi Jon Jonson i bin kasem taem oli jenisim graon ia wetem graon we hem i gat bifo, blong Martin i yusum mo blong laen blong hem afta long hem."
                },
                {
                    "number": 25,
                    "text": "Mo folem hamas we hem i fetful, bambae mi mekem ol blesing oli kam plante mo plante long hem mo long laen blong hem afta long hem."
                },
                {
                    "number": 26,
                    "text": "Mo wokman blong mi, Martin Haris i mas yusum nomo ol mane blong hem blong wok blong talemaot ol toktok blong mi folem wanem we wokman blong mi, Josef Smit Junia, bae i talem."
                },
                {
                    "number": 27,
                    "text": "Mo bakegen, wokman blong mi, Frederik G. Wiliams i mas gat ples we hem i stap long hem naoia."
                },
                {
                    "number": 28,
                    "text": "Mo wokman blong mi, Oliva Kaodri i mas gat graon ia we i stap long narasaed blong haos, we bae i stap blong ofis blong printim ol buk, we i graon namba wan, mo tu, graon ia we papa blong hem i stap long hem."
                },
                {
                    "number": 29,
                    "text": "Mo ol wokman blong mi, Frederik G. Wiliams mo Oliva Kaodri, oli mas gat ofis blong printim ol buk mo evri samting we i go wetem."
                },
                {
                    "number": 30,
                    "text": "Mo hemia hem i samting we mi jusum blong tufala i lukaot long hem."
                },
                {
                    "number": 31,
                    "text": "Mo folem hamas we tufala i stap fetful, luk, bambae mi blesem mo bae mi mekem ol blesing oli kam plante we plante long tufala."
                },
                {
                    "number": 32,
                    "text": "Mo hemia hem i stat blong ol samting we tufala i gat blong lukaot long hem, we mi bin givim long tufala, blong tufala mo blong laen blong tufala afta long tufala."
                },
                {
                    "number": 33,
                    "text": "Mo, folem hamas we tufala i stap fetful, bambae mi mekem ol blesing oli kam plante we plante long tufala mo long laen blong tufala afta long tufala, i go kasem we bae mi dabdabolem ol blesing."
                },
                {
                    "number": 34,
                    "text": "Mo bakegen, wokman blong mi, Jon Jonson i mas gat haos we hem i stap long hem naoia, wetem graon ia, evri samting, be nomo graon ia we oli holemtaet i stap blong oli bildim ol haos blong mi, we oli go wetem graon ia, mo ol pis graon ia we mi talem se oli blong wokman blong mi, Oliva Kaodri."
                },
                {
                    "number": 35,
                    "text": "Mo folem hamas we hem i fetful, bae mi mekem ol blesing oli kam plante we plante long hem."
                },
                {
                    "number": 36,
                    "text": "Mo hem i tingting blong mi blong hem i mas salemaot ol pis graon we oli makem blong bildimap siti blong ol sent blong mi, folem hamas we bae mi talemaot long hem tru long voes blong Spirit, mo folem kaonsel blong oda, mo tru long voes blong oda."
                },
                {
                    "number": 37,
                    "text": "Mo hemia hem i stat blong ol samting we mi givim blong hem i lukaot long hem, olsem wan blesing long hem mo long laen blong hem afta long hem."
                },
                {
                    "number": 38,
                    "text": "Mo folem hamas we hem i fetful, bae mi dabdabolem plante plante blesing long hem."
                },
                {
                    "number": 39,
                    "text": "Mo bakegen, oli mas givim long wokman blong mi, Niuwel K. Witni, ol haos mo pis graon we hem i stap long hem naoia, mo pis graon we ol stoa bilding oli stap long hem, mo tu, pis graon we i stap long kona, long Saot blong ol stoa bilding, mo tu, pis graon we bilding blong mekem potas i stap long hem."
                },
                {
                    "number": 40,
                    "text": "Mo evri samting ia mi bin jusum blong wokman blong mi, Niuwel K. Witni i lukaotem, olsem wan blesing long hem mo long laen blong hem, blong gud blong ol stoa blong oda blong mi we mi bin stanemap blong stek blong mi long graon blong Ketlan."
                },
                {
                    "number": 41,
                    "text": "Yes, i tru, hemia oli ol samting we mi bin jusum blong givim long wokman blong mi, N. K. Witni blong hem i lukaot long olgeta, yes, ful ples we i gat ol stoa, long hem mo ripresentativ blong hem, mo laen blong hem afta long hem."
                },
                {
                    "number": 42,
                    "text": "Mo folem hamas we hem i stap fetful blong stap obei long ol komanmen blong mi, we mi bin givim long hem, bae mi mekem ol blesing oli kam plante we plante long hem mo long laen blong hem afta long hem, mo bae mi dabdabolem ol blesing ia."
                },
                {
                    "number": 43,
                    "text": "Mo bakegen, oli mas givim long wokman blong mi, Josef Smit Junia, pis graon ia we oli makem blong bildim haos blong mi, we i samples tu handred mita long longfala saed mo siksti long sot saed, mo tu, pis graon ia we papa blong hem i stap long hem stap long hem naoia."
                },
                {
                    "number": 44,
                    "text": "Mo hemia i stat blong ol samting we mi jusum hem blong lukaot long hem, olsem wan blesing long hem mo long papa blong hem."
                },
                {
                    "number": 45,
                    "text": "From luk, mi bin holemtaet wan pis graon blong papa blong hem i stap, blong sapotem hem; taswe, bae oli tekem se hem i pat blong haos blong wokman blong mi, Josef Smit Junia."
                },
                {
                    "number": 46,
                    "text": "Mo bambae mi mekem ol blesing oli kam plante we plante long haos blong wokman blong mi, Josef Smit Junia, folem hamas we hem i stap fetful, mo tu, bae mi dabdabolem ol blesing ia."
                },
                {
                    "number": 47,
                    "text": "Mo naoia, mi givim wan komanmen long yufala long saed blong Saeon, se bae yufala i nomo joen olsem wan grup blong yunaet oda long ol brata blong yufala long Saeon, be folem wei ia nomo—"
                },
                {
                    "number": 48,
                    "text": "Afta we yufala i oganaes, bae oli mas singaotem yufala Grup blong Yunaet Oda blong Stek blong Saeon, long Siti blong Ketlan. Mo ol brata blong yufala, afta we oli oganaes, bae oli mas singaotem olgeta Grup blong Yunaet Oda blong Siti blong Saeon."
                },
                {
                    "number": 49,
                    "text": "Mo bae oli mas oganaesem olgeta folem ol nem blong olgetawan, mo long nem blong olgeta; mo bae oli mas mekem bisnis blong olgeta long nem blong olgeta, mo folem ol nem blong olgetawan;"
                },
                {
                    "number": 50,
                    "text": "Mo bae yufala i mas mekem bisnis long nem blong yufala, mo wetem ol nem blong yufalawan."
                },
                {
                    "number": 51,
                    "text": "Mo olgeta samting ia, mi givim oda blong yufala i mekem blong mi sevem yufala, mo tu, blong mi sevem olgeta, from we ol enemi blong jos oli bin ronemaot olgeta, mo from wanem samting we bae i hapen."
                },
                {
                    "number": 52,
                    "text": "From se sam oli brekem ol kavenan tru long fasin blong brekem loa, tru long fasin blong wantem samting blong narafala man, mo tru long giaman toktok—"
                },
                {
                    "number": 53,
                    "text": "From hemia, mi tekemaot grup ia olsem wan yunaet oda wetem ol brata blong yufala, se yufala i nomo joen long aoa ia long olgeta, folem wei ia nomo, olsem we mi talem, tru long lon we oda ia bae i agri long hem long kaonsel, mo folem wanem we situesen blong yufala i letem mo folem wanem we voes blong kaonsel bae i talem."
                },
                {
                    "number": 54,
                    "text": "Mo bakegen, mi givim wan komanmen long yufala long saed blong ol samting we mi givim long yufala blong lukaotem."
                },
                {
                    "number": 55,
                    "text": "Luk, evriwan long ol propeti ia oli blong mi, o sapos no, fet blong yufala i blong nating, mo yufala i ol man we yufala i gat tufes, mo ol kavenan we yufala i bin mekem wetem mi, yufala i bin brekem;"
                },
                {
                    "number": 56,
                    "text": "Mo sapos ol propeti ia oli blong mi, nao yufala i ol man blong lukaot long ol samting blong mi; sapos no, yufala i no ol man blong lukaot long ol samting blong mi."
                },
                {
                    "number": 57,
                    "text": "Be, i tru mi talem long yufala, mi bin putum yufala blong stap ol man blong lukaot long haos blong mi, tru, ol man blong lukaot long haos blong mi."
                },
                {
                    "number": 58,
                    "text": "Mo from stamba tingting ia, mi bin givim oda blong yufala i oganaesem yufala, blong printim ol toktok blong mi, ol skripja blong mi we oli fulwan, ol revelesen we mi bin givim long yufala, mo we bambae mi mas, afta, wanwan taem, givim long yufala—"
                },
                {
                    "number": 59,
                    "text": "Blong stamba tingting ia blong bildimap jos mo kingdom blong mi long wol, mo blong mekem pipol blong mi i rere blong taem ia we bae mi stastap wetem olgeta, we i kam kolosap nao."
                },
                {
                    "number": 60,
                    "text": "Mo bae yufala i mas mekem i rere, wan ples blong putum mane, mo konsekretem ples ia long nem blong mi."
                },
                {
                    "number": 61,
                    "text": "Mo bae yufala i mas putum wan, long medel blong yufala, blong lukaotem ples blong mane ia, mo bae yufala i mas odenem hem long blesing ia."
                },
                {
                    "number": 62,
                    "text": "Mo bambae i mas gat wan lok long ples blong lukaotem mane, mo evri tabu samting, bambae oli tekem i go long ples blong putum mane; mo i no gat man long medel blong yufala we i save talem se hem i blong hem, o eni pat blong hem, from we i blong yufala evriwan tugeta."
                },
                {
                    "number": 63,
                    "text": "Mo mi givim long yufala stat long aoa ia; mo naoia mekemsua, se yufala i go mo yusum gud ol samting we mi putum blong yufala i lukaot long hem, be i no ol tabu samting, blong mekem se oli printim olgeta olsem we mi bin talem."
                },
                {
                    "number": 64,
                    "text": "Mo mane we i kamaot long ol tabu samting ia, bae oli mas holemtaet olgeta long ples blong putum mane, mo bae i mas gat wan lok long olgeta; mo bae i no mas gat wan i save yusum, o tekemaot long ples blong putum mane, mo bae oli no mas save tekemaot lok we bae i stap long hem, be nomo tru long voes blong oda, o tru long komanmen."
                },
                {
                    "number": 65,
                    "text": "Mo olsem ia bambae yufala i mas lukaotem ol mane we i kamaot long ol tabu samting we oli stap long ples blong putum mane, blong yusum long ol tabu mo stret gud stamba tingting."
                },
                {
                    "number": 66,
                    "text": "Mo hemia, bae oli mas singaotem tabu ples blong putum mane blong Lod; mo wan lok bae i mas stap long hem blong hem i stap tabu mo oli konsekretem i go long Lod."
                },
                {
                    "number": 67,
                    "text": "Mo bakegen, i mas gat wan narafala ples blong putum mane we bae oli rere long hem, mo bae oli mas putum wan man blong lukaot long mane blong i stap lukaot long ples blong putum mane, mo bae oli mas putum wan lok long hem;"
                },
                {
                    "number": 68,
                    "text": "Mo evri mane we yufala i kasem long taem we yufala i lukaot long ol samting, taem yufala i stap wok long ol propeti ia we mi bin givim long yufala, long saed blong ol haos, o long saed blong graon, o long saed blong evri samting be nomo wok blong raetemdaon ol stret mo tabu toktok, we mi holemtaet i stap blong miwan from ol stamba tingting we oli stret mo tabu, bae yufala i mas putum i go long ples blong putum mane kwiktaem afta we yufala i kasem ol mane ia, long ol handred, o fifti, o twante, o ten, o faef."
                },
                {
                    "number": 69,
                    "text": "O, long nara toktok, sapos eni man long medel blong yufala i kasem faef dola, bae hem i mas go putum long ples blong putum mane, o sapos hem i kasem ten, o twante, o fifti, o wan handred, bambae hem i mas mekem i semmak;"
                },
                {
                    "number": 70,
                    "text": "Mo i no mas gat eniwan long medel blong yufala i talem se hem i blong hem; from mane ia, o wan smol pat blong mane ia, bae i no blong hem nating."
                },
                {
                    "number": 71,
                    "text": "Mo bae i no mas gat eni pat blong mane ia blong oli yusum, o we oli tekemaot long ples blong putum mane, be nomo tru long voes mo ful sapot blong oda."
                },
                {
                    "number": 72,
                    "text": "Mo hemia, bae i voes mo ful sapot blong oda—se eni man long medel blong yufala we i talem long man blong lukaot long mane: mi gat nid blong yu givim hemia blong helpem mi long wok we mi gat—"
                },
                {
                    "number": 73,
                    "text": "Sapos hem i faef dola, o sapos hem i ten dola, o twante, o fifti, o wan handred, bae man blong lukaot long mane i mas givim hem mane we hem i nidim blong helpem hem long wok blong hem—"
                },
                {
                    "number": 74,
                    "text": "Kasem taem we oli faenem hem i rong blong brekem loa, mo oli soemaot klia long fored blong kaonsel blong oda se hem i no fetful mo hem i no wan waes man blong lukaot long samting."
                },
                {
                    "number": 75,
                    "text": "Be sapos hem i gohed blong stap wan gudfala memba, mo i wan fetful mo waes man blong lukaot long ol samting we oli givim long hem, hemia bae i wan saen long man blong lukaot long mane mo bae hem i no mas holemtaet mane we man ia i askem."
                },
                {
                    "number": 76,
                    "text": "Be long taem we man i brekem loa, man blong lukaot long mane bae i mas folem toktok blong kaonsel mo voes blong oda."
                },
                {
                    "number": 77,
                    "text": "Mo sapos oli faenem se man blong lukaot long mane i no fetful mo i no wan waes man blong lukaot long samting, bae hem i mas folem toktok blong kaonsel mo voes blong oda, mo oli mas tekemaot hem long ples blong hem, mo bae oli putum wan narafala man long ples blong hem."
                },
                {
                    "number": 78,
                    "text": "Mo bakegen, i tru mi talem long yufala long saed blong ol kaon blong yufala—luk, hem i tingting blong mi se bae yufala i mas pemaot evri kaon blong yufala."
                },
                {
                    "number": 79,
                    "text": "Mo hem i tingting blong mi se yufala i mas putum tingting blong yufala i stap daon long fored blong mi, mo kasem blesing ia tru long fasin blong wok strong wetem strong tingting mo fasin blong putum tingting i stap daon, mo tru long prea blong fet."
                },
                {
                    "number": 80,
                    "text": "Mo folem hamas we yufala i wok strong wetem strong tingting mo putum tingting i stap daon, mo stap yusum prea blong fet, luk, bae mi mekem hat blong olgeta we yufala i gat kaon long olgeta i kam sofsof, kasem taem we bae mi sendem ol samting long yufala blong yufala i kam fri."
                },
                {
                    "number": 81,
                    "text": "From hemia, raet kwik i go long Niu Yok mo raetem samting folem wanem we Spirit blong mi bae i talemaot stret long yufala; mo bae mi mekem hat blong olgeta we yufala i gat kaon long olgeta i kam sofsof, mekem se bae mi tekemaot long maen blong olgeta, tingting ia blong mekem i nogud long yufala."
                },
                {
                    "number": 82,
                    "text": "Mo folem hamas we yufala i putum tingting i stap daon mo stap fetful mo stap prea long nem blong mi, luk, bambae mi mekem yufala i win."
                },
                {
                    "number": 83,
                    "text": "Mi givim yufala wan promes, se bae mi mekem yufala i fri wan taem ia nomo long fasin ia we yufala i slef long hem."
                },
                {
                    "number": 84,
                    "text": "Mo folem hamas yufala i kasem wan janis blong lon long mane long ol handred, o taosen, kasem taem we yufala i lon inaf blong mekem yufala i fri long fasin blong stap slef, hemia i wan janis blong yufala."
                },
                {
                    "number": 85,
                    "text": "Mo putum ol propeti ia we mi bin putum long han blong yufala olsem sekiuriti, wan taem ia nomo, taem yufala i saenem nem blong yufala tru long fasin blong ful sapot o sapos no, olsem we yufala i ting se i stret long yufala."
                },
                {
                    "number": 86,
                    "text": "Mo givim yufala janis ia, wan taem ia nomo; mo luk, sapos yufala i gohed blong mekem ol samting we mi putum long fored blong yufala, folem ol oda blong mi, evri samting ia oli blong mi, mo yufala i ol man blong lukaot long ol samting blong mi, mo masta bae i no letem blong haos blong hem bae i brokdaon. I olsem. Amen."
                }
            ]
        },
        "/study/scriptures/dc-testament/dc/105": {
            "uri": "/study/scriptures/dc-testament/dc/105",
            "title": "Doktrin mo Ol Kavenan 105",
            "data_type": "chapter",
            "chapter_name": "Seksen 105",
            "chapter_summary": [
                "1–5, Saeon bae i stanap i folem selestial loa; 6–13, Taem blong fasin blong putumbak Saeon i sevet blong wan smol taem; 14–19, Lod bae i faet long ol faet blong Saeon; 20–26, Olgeta Sent oli mas waes mo oli no mas tokflas abaot ol bigfala wok, taem oli kam tugeta wanples; 27–30, Oli mas pemaot ol graon long Jakson mo long ol kaonti we oli stap long saedsaed mo raon; 31–34, Ol elda oli mas kasem endaomen blong olgeta insaed long haos blong Lod long Ketlan; 35–37, Olgeta sent we Lod i singaotem mo jusum olgeta, bae oli kam tabu; 38–41, Olgeta Sent bae oli mas leftemap wan flag blong pis i go long wol."
            ],
            "verses": [
                {
                    "number": 1,
                    "text": "I tru, mi talem long yufala we yufala i kam tugeta wanples blong yufala i lanem tingting blong mi long saed blong fasin blong putumbak ol pipol blong mi we oli gat hadtaem."
                },
                {
                    "number": 2,
                    "text": "Luk, mi talem long yufala, sapos i no from ol fasin blong ol pipol blong mi blong brekem loa, mo mi tokbaot jos be i no wanwan man o woman, maet mi putumbak olgeta finis naoia."
                },
                {
                    "number": 3,
                    "text": "Be luk, oli no bin lanem blong stap obei long ol samting we mi bin askem long han blong olgeta, be oli fulap long evri kaen nogud fasin, mo oli no serem samting blong olgeta, olsem we ol sent oli mekem, i go long olgeta we oli pua mo olgeta we oli stap long nid long medel blong olgeta;"
                },
                {
                    "number": 4,
                    "text": "Mo oli no wan folem fasin blong kam wan we loa blong selestial kingdom i askem;"
                },
                {
                    "number": 5,
                    "text": "Mo Saeon bae i no save stanap sapos hem i no folem ol prinsipol blong loa blong selestial kingdom; sapos no, bae mi no save tekem Saeon i blong mi."
                },
                {
                    "number": 6,
                    "text": "Mo i nid blong ol pipol blong mi oli mas kasem panismen kasem taem we oli lanem fasin blong stap obei, sapos i gat nid, tru long ol samting we oli gat hadtaem long hem."
                },
                {
                    "number": 7,
                    "text": "Mi no toktok long saed blong olgeta we mi jusum blong oli lidim ol pipol blong mi, we oli ol fas elda blong jos blong mi, from i no evriwan we oli rong long sin ia;"
                },
                {
                    "number": 8,
                    "text": "Be mi toktok long saed blong ol jos blong mi we oli stap long narafala ples—i gat plante we bae oli talem se: “?God blong olgeta i stap wea? Luk, bambae hem i mekem olgeta oli fri long trabol, sapos no bambae yumi no go long Saeon, mo bae yumi holemtaet mane blong yumi.”"
                },
                {
                    "number": 9,
                    "text": "From hemia, from fasin blong ol pipol blong mi blong brekem loa, hem i stret long mi, se ol elda blong mi oli mas wet blong smol taem blong putumbak Saeon—"
                },
                {
                    "number": 10,
                    "text": "Blong olgetawan oli rere, mo blong oli tijim ol pipol blong mi i stret moa, mo oli gotru long ol samting, mo save samting i stret moa long saed blong diuti blong olgeta, mo ol samting we mi askem long han blong olgeta."
                },
                {
                    "number": 11,
                    "text": "Mo hemia i no save kam blong hapen kasem taem we ol elda blong mi oli kasem paoa we i kam long heven."
                },
                {
                    "number": 12,
                    "text": "From luk, mi bin rere long wan bigfala endaomen mo blesing blong mi kapsaetem long olgeta, folem hamas we oli stap fetful mo stap gohed wetem fasin blong putum tingting i stap daon long fored blong mi."
                },
                {
                    "number": 13,
                    "text": "From hemia, hem i stret long mi, se ol elda blong mi oli mas wet blong smol taem, blong putumbak Saeon."
                },
                {
                    "number": 14,
                    "text": "From luk, mi no askem long han blong olgeta blong oli faet long ol faet blong Saeon; from we, olsem we mi bin talem long wan oda fastaem finis, mo bae mi mekem i hapen—bae mi faet long ol faet blong yufala."
                },
                {
                    "number": 15,
                    "text": "Luk, man ia we i prapa spolem gud ol samting, mi sendem hem i kam blong prapa spolem gud ol samting, mi sendem hem i kam blong prapa spolem gud ol enemi blong mi; mo long samfala yia afta nomo, bae i no gat wan i stap blong mekem ples we mi givim i doti, mo blong talem nogud nem blong mi long ol graon we mi bin konsekretem blong ol sent blong mi oli kam tugeta wanples."
                },
                {
                    "number": 16,
                    "text": "Luk, mi bin givim oda long wokman blong mi, Josef Smit Junia, blong talem long manpaoa blong haos blong mi, we oli ol man blong faet blong mi, ol yangfala man blong mi, mo olgeta tu we oli no olfala tumas, blong oli kam tugeta wanples blong mi putumbak ol pipol blong mi, mo brekemdaon ol taoa blong ol enemi blong mi, mo ronemaot ol gadman blong olgeta oli go olbaot."
                },
                {
                    "number": 17,
                    "text": "Be manpaoa blong haos blong mi i no bin lisin gud long ol toktok blong mi."
                },
                {
                    "number": 18,
                    "text": "Be folem hamas we i gat olgeta we oli bin lisin gud long ol toktok blong mi, mi bin rere long wan blesing mo long wan endaomen blong olgeta, sapos oli gohed blong stap fetful."
                },
                {
                    "number": 19,
                    "text": "Mi bin harem ol prea blong olgeta, mo bae mi akseptem ofring blong olgeta; mo hem i stret long mi, se bae mi tekem olgeta i go longwe olsem ia blong testem fet blong olgeta."
                },
                {
                    "number": 20,
                    "text": "Mo naoia, i tru mi talem long yufala, mi givim yufala wan komanmen, se hamas we oli bin kam long ples ia, we oli save stap long eria raonabaot, bae oli mas stap ia;"
                },
                {
                    "number": 21,
                    "text": "Mo olgeta we oli no save stap, we oli gat ol famli long Is, bae oli stap blong smol taem, folem wanem we wokman blong mi, Josef, bae i talem long olgeta;"
                },
                {
                    "number": 22,
                    "text": "From we bae mi talemaot long hem long saed blong mata ia, mo evri kaen samting we bae hem i talem long olgeta, bae i hapen."
                },
                {
                    "number": 23,
                    "text": "Mo evri pipol blong mi we oli stap long ol eria raonabaot oli mas stap fetful evriwan, mo oli mas stap prea, mo mas stap putum tingting blong olgeta i stap daon long fored blong mi, mo oli no mas talemaot ol samting ia we mi bin talemaot long olgeta, kasem taem we mi talem se hem i waes blong oli save talemaot."
                },
                {
                    "number": 24,
                    "text": "No tokbaot ol jajmen, mo tu, no tokflas abaot fet, mo ol bigfala wok, be lukluk gud blong kam tugeta wanples, kam plante long wan eria olsem we yufala i save mekem, olsem we i stret wetem ol filing blong ol pipol;"
                },
                {
                    "number": 25,
                    "text": "Mo luk, bae mi mekem se long ae blong olgeta, oli laekem yufala mo gat gladhat long yufala, blong yufala i stap long pis mo stap sef, taem yufala i stap talem long ol pipol ia: “Givim jajmen mo jastis long mifala folem loa, mo mekem i stret long mifala from ol rong we oli bin mekem long mifala.”"
                },
                {
                    "number": 26,
                    "text": "Naoia, luk, mi talem long yufala, ol fren blong mi, long wei ia bae yufala i faenem se long ae blong ol pipol ia, bae oli laekem yufala, kasem taem we ami blong Isrel i kam bigwan evriwan."
                },
                {
                    "number": 27,
                    "text": "Mo bae mi mekem hat blong ol pipol oli sofsof, olsem we mi bin mekem wetem hat blong Fero, wanwan taem, kasem taem we wokman blong mi, Josef Smit Junia, mo ol elda blong mi we mi bin jusum olgeta, oli gat taem blong kam karem i kam wanples manpaoa blong haos blong mi,"
                },
                {
                    "number": 28,
                    "text": "Mo blong sendem ol waes man, blong mekem i hapen wanem nao we mi bin givim oda from long saed blong pemaot evri graon, long Jakson kaonti, we oli save pem, mo long ol kaonti we oli stap raonabaot."
                },
                {
                    "number": 29,
                    "text": "From hem i tingting blong mi se bae oli pemaot ol graon ia; mo afta we oli pemaot olgeta graon ia, blong ol sent blong mi oli tekem folem ol loa blong konsekresen we mi bin givim."
                },
                {
                    "number": 30,
                    "text": "Mo afta we oli pemaot ol graon ia, bae mi no holem wan rong agensem ol ami blong Isrel from bae oli tekem ol graon blong olgeta, from we oli bin pem finis wetem mane blong olgeta, mo bae oli brekemdaon ol taoa blong ol enemi blong mi we oli stap long ol graon ia, mo ronemaot ol gadman blong olgeta, mo mekem ol enemi blong mi oli pembak mi, i go kasem nambatri mo nambafo jeneresen blong olgeta ia we oli no laekem mi nating."
                },
                {
                    "number": 31,
                    "text": "Be fastaem, ami blong mi i mas kam bigwan evriwan, mo i mas kam tabu long fored blong mi, blong hem i kam blong saen olsem san, mo i kam klia olsem mun, mo blong ol bana blong ami ia oli mekem evri nesen i fraet;"
                },
                {
                    "number": 32,
                    "text": "Blong mekem se ol kingdom blong wol ia bae oli mas luksave mo talemaot se i tru, se kingdom blong Saeon i kingdom blong God blong yumi mo Kraes blong hem; taswe, bae yumi mas stap anda long rul blong ol loa blong Saeon."
                },
                {
                    "number": 33,
                    "text": "I tru, mi talem long yufala, long mi, i nid blong ol fas elda blong jos blong mi oli mas kasem endaomen blong olgeta we i kam long heven, insaed long haos blong mi ia we mi bin givim oda blong oli bildim long nem blong mi long graon blong Ketlan."
                },
                {
                    "number": 34,
                    "text": "Mo yufala i mas mekemsua se ol komanmen ia we mi bin givim long saed blong Saeon mo loa blong hem, bae oli mas mekem folem mo mekem i hapen, hemia afta we mi pemaot Saeon."
                },
                {
                    "number": 35,
                    "text": "I bin gat wan taem blong singaotem man, be taem i kam we i taem blong jusum man; mo bae oli mas jusum olgeta we oli klin inaf."
                },
                {
                    "number": 36,
                    "text": "Mo bae mi soemaot olgeta we mi jusum long wokman blong mi, tru long voes blong Spirit; mo bae mi mekem olgeta oli kam tabu;"
                },
                {
                    "number": 37,
                    "text": "Mo folem hamas we oli folem ol komanmen we oli kasem, bae oli gat paoa afta long plante dei, blong mekem evri samting long saed blong Saeon."
                },
                {
                    "number": 38,
                    "text": "Mo bakegen, mi talem long yufala, yufala i askem pis, i no long ol pipol ia nomo we oli bin mekem nogud long yufala, be tu, long evri pipol;"
                },
                {
                    "number": 39,
                    "text": "Mo yufala i leftemap wan flag blong pis, mo mekem wan ofisol toktok blong pis i go long evri en blong wol;"
                },
                {
                    "number": 40,
                    "text": "Mo folem wanem we voes blong Spirit we i stap insaed long yufala i talem, yufala i toktok blong askem pis long olgeta we oli bin mekem nogud long yufala, mo evri samting bae i wok tugeta blong gud blong yufala."
                },
                {
                    "number": 41,
                    "text": "From hemia, yufala i mas fetful; mo luk, mo luk gud, mi mi stap wetem yufala kasem en. I olsem. Amen."
                }
            ]
        },
        "/study/scriptures/dc-testament/dc/106": {
            "uri": "/study/scriptures/dc-testament/dc/106",
            "title": "Doktrin mo Ol Kavenan 106",
            "data_type": "chapter",
            "chapter_name": "Seksen 106",
            "chapter_summary": [
                "1–3, Lod i singaotem Waren A. Kaodri olsem wan lokol prisaeding ofisa; 4–5, Seken Kaming bae i no kam long ol pikinini blong laet olsem wan stilman; 6–8, Ol bigfala blesing oli kam afta wan fetful seves insaed long Jos."
            ],
            "verses": [
                {
                    "number": 1,
                    "text": "Hem i tingting blong mi blong yufala i jusum mo odenem wokman blong mi, Waren A. Kaodri, olsem wan prisaeding hae pris ova long jos blong mi, long graon blong Fridom mo long ol eria raonabaot;"
                },
                {
                    "number": 2,
                    "text": "Mo hem i mas prijim gospel blong mi we i no gat en, mo i mas leftemap voes blong hem mo wonem ol pipol, i no long ples blong hem nomo, be tu, long ol kaonti we oli stap long saedsaed mo raon long hem;"
                },
                {
                    "number": 3,
                    "text": "Mo hem i mas givim ful taem blong hem long hae mo tabu koling ia, we mi givim long hem naoia, taem hem i stap wok strong blong lukaotem kingdom blong heven mo stret mo gud fasin blong kingdom ia, mo evri samting we i gat nid bae Lod i ademap long hem; from man we i stap wok i mas kasem pei blong hem."
                },
                {
                    "number": 4,
                    "text": "Mo bakegen, i tru, mi talem long yufala, taem we Lod bae i kam, i kam kolosap finis, mo i kam kwik long wol olsem wan stilman long naet—"
                },
                {
                    "number": 5,
                    "text": "From hemia, mekem yufala i rere, blong yufala i kam ol pikinini blong laet, mo bae dei ia i no kam kwik long yufala olsem wan stilman."
                },
                {
                    "number": 6,
                    "text": "Mo bakegen, i tru, mi talem long yufala, i bin gat glad long heven taem wokman blong mi, Waren, i bin bodaon long fored blong king stik blong mi, mo i bin mekem hem i seperet long ol giaman wok blong ol man;"
                },
                {
                    "number": 7,
                    "text": "From hemia, mi blesem wokman blong mi, Waren, from we bae mi gat sore long hem; mo, nomata ol samting nating we oli stap long hat blong hem, bae mi leftemap hem folem hamas we bae hem i putum tingting blong hem i stap daon long fored blong mi."
                },
                {
                    "number": 8,
                    "text": "Mo bae mi givim hem gladhat mo wan stret save we bae hem i stanap wetem; mo sapos hem i gohed blong stap olsem wan fetful witnes mo wan laet long jos, bae mi rere long wan hat blong king, we bae mi givim long hem, long haos blong Papa blong mi. I olsem. Amen."
                }
            ]
        },
        "/study/scriptures/dc-testament/dc/107": {
            "uri": "/study/scriptures/dc-testament/dc/107",
            "title": "Doktrin mo Ol Kavenan 107",
            "data_type": "chapter",
            "chapter_name": "Seksen 107",
            "chapter_summary": [
                "1–6, I gat tufala prishud: Melkesedek mo Aronik; 7–12, Olgeta we oli kasem Melkesedek Prishud, oli gat paoa blong mekem wok long evri ofis insaed long Jos; 13–17, Bisoprik i prisaed ova long Aronik Prishud, we i lidim evri odinens we man i save luk; 18–20, Melkesedek Prishud i holem ol ki blong evri blesing long saed blong spirit; Aronik Prishud i holem ol ki blong seves blong ol enjel; 21–38, Fas Presidensi, Olgeta Twelef, mo Olgeta Seventi oli stap olsem ol kworom we oli lukaot long jos, oli mas mekem ol desisen long yuniti mo long stret mo gud fasin; 39–52, Lod i stanemap oda blong petriak stat long Adam i go kasem Noa; 53–57, Olgeta Sent we oli bin laef bifo oli bin kam tugeta wanples long Adam-ondi-Aman, mo Lod i bin kamaot long olgeta; 58–67, Olgeta Twelef oli mas putum ol ofisa blong Jos folem oda; 68–76, Ol bisop oli stap olsem ol jeneral jaj long Isrel; 77–84, Fas Presidensi mo Olgeta Twelef oli stap olsem kot we i moa hae insaed long Jos; 85–100, Ol prishud presiden oli lidim ol kworom blong olgeta."
            ],
            "verses": [
                {
                    "number": 1,
                    "text": "Insaed long jos, i gat tufala prishud, we nem blong tufala i: Melkesedek, mo Aronik, we i tekem tu, Prishud blong Livae."
                },
                {
                    "number": 2,
                    "text": "From wanem oli singaotem faswan i Melkesedek Prishud, hem i from Melkesedek i bin wan impoten hae pris."
                },
                {
                    "number": 3,
                    "text": "Bifo long taem blong hem, oli bin singaotem prishud ia, Tabu Prishud we i folem Oda blong Pikinini blong God."
                },
                {
                    "number": 4,
                    "text": "Be, blong gat respek o ona long nem blong God ia we Paoa blong hem i Bigwan Tumas, blong no stap talemaot nem blong hem oltaem tumas, olgeta, we oli blong jos long taem bifo, oli bin singaotem prishud ia folem Melkesedek, o Melkesedek Prishud."
                },
                {
                    "number": 5,
                    "text": "Evri nara atoriti o ofis insaed long jos oli ol pat blong prishud ia."
                },
                {
                    "number": 6,
                    "text": "Be i gat tufala pat, o tufala bigbigfala defren pat—wan i Melkesedek Prishud, mo narafalawan i Aronik Prishud, o Prishud blong Livae."
                },
                {
                    "number": 7,
                    "text": "Ofis blong wan elda i kam anda long prishud blong Melkesedek."
                },
                {
                    "number": 8,
                    "text": "Melkesedek Prishud i holem raet blong stap olsem wan presidensi, mo i gat paoa mo atoriti ova long evri ofis insaed long jos, hemia long eni taem blong wol ia, blong lidim ol samting long saed blong spirit."
                },
                {
                    "number": 9,
                    "text": "Presidensi blong Hae Prishud, we i folem oda blong Melkesedek, i gat raet blong mekem ol wok long evri ofis insaed long jos."
                },
                {
                    "number": 10,
                    "text": "Ol hae pris, we i folem oda blong Melkesedek Prishud, oli gat raet blong mekem ol wok long ofis blong olgeta, anda long daereksen blong presidensi, blong lidim ol samting long saed blong spirit, mo tu, blong lidim ofis blong wan elda, pris (blong oda blong Livae), tija, dikon, mo memba."
                },
                {
                    "number": 11,
                    "text": "Wan elda i gat raet blong mekem wok long ples blong hem taem nomo hae pris ia i no stap."
                },
                {
                    "number": 12,
                    "text": "Hae pris mo elda, tufala i mas lidim ol samting long saed blong spirit, we i go wetem ol kavenan mo ol komanmen blong jos; mo oli gat raet blong mekem ol wok long evri ofis ia blong jos taem i no gat wan atoriti we i moa hae i stap."
                },
                {
                    "number": 13,
                    "text": "Seken prishud, oli singaotem Prishud blong Eron, from se Lod i bin givim long Eron mo laen blong hem, truaot long evri jeneresen blong olgeta."
                },
                {
                    "number": 14,
                    "text": "From wanem nao oli singaotem se hem i prishud we i moa daon; hemia i from hem i pat blong hemia we i hae moa, o Melkesedek Prishud, mo i gat paoa blong lidim evri odinens we man i save luk."
                },
                {
                    "number": 15,
                    "text": "Bisoprik i presidensi blong prishud ia, mo i holem ol ki mo atoriti blong prishud ia."
                },
                {
                    "number": 16,
                    "text": "I no gat man i gat raet folem loa long ofis ia, blong kasem ol ki blong prishud ia, be nomo sapos hem i kamaot stret long laen blong Eron."
                },
                {
                    "number": 17,
                    "text": "Be, from se wan hae pris blong Melkesedek Prishud i gat atoriti blong lidim wok long evri ofis we oli daon long hemia, bae hem i save lidim ofis blong bisop taem i no gat wan i stap we i kamaot stret long laen blong Eron, mo tu, sapos oli singaotem hem mo setem hem apat mo oli odenem hem long paoa ia, tru long han blong Presidensi blong Melkesedek Prishud."
                },
                {
                    "number": 18,
                    "text": "Paoa mo atoriti blong prishud we i moa hae, o Melkesedek Prishud, i blong holem ol ki blong evri blesing blong jos long saed blong spirit—"
                },
                {
                    "number": 19,
                    "text": "Blong gat spesel janis ia blong kasem ol sikret blong kingdom blong heven, blong gat ol heven oli open long olgeta, blong toktok long jeneral asembli mo jos ia blong Fasbon, mo blong stap glad blong toktok long God mo stap wetem God Papa, mo Jisas, we i man blong toktok from niu kavenan."
                },
                {
                    "number": 20,
                    "text": "Paoa mo atoriti blong prishud we i moa daon, o Aronik Prishud, i blong holem ol ki blong seves blong ol enjel, mo blong givim, tru long ol odinens we man i save luk, toktok blong gospel we oli raetemdaon, fasin blong kasem baptaes blong kam klin aot long ol sin, hemia, folem wan fasin we i go wetem ol kavenan mo ol komanmen."
                },
                {
                    "number": 21,
                    "text": "I nid blong i mas gat ol presiden, o ol prisaeding ofisa we oli kamaot long, o oli jusum olgeta aot long olgeta we oli odenem olgeta long ol defren ofis insaed long tufala prishud ia."
                },
                {
                    "number": 22,
                    "text": "Aot long Melkesedek Prishud, tri Prisaeding Hae Pris we bodi blong Olgeta Twelef i jusum mo odenem long ofis ia, mo jos i sastenem olgeta tru long tras, fet, mo prea, bae oli stap olsem wan kworom we i Presidensi blong Jos."
                },
                {
                    "number": 23,
                    "text": "Olgeta twelef kaonsela we oli travel, Lod i singaotem olgeta blong kam Olgeta Twelef Aposol, o ol spesel witnes long nem blong Kraes long ful wol—olsem ia nao oli defren long ol narafala ofisa insaed long jos long saed blong ol diuti blong koling blong olgeta."
                },
                {
                    "number": 24,
                    "text": "Mo oli stap olsem wan kworom, we atoriti mo paoa blong olgeta i semmak long ol trifala presiden we oli tokbaot fastaem."
                },
                {
                    "number": 25,
                    "text": "Lod i singaotem tu Olgeta Seventi blong prijim gospel, mo blong stap olsem ol spesel witnes long Ol Jentael mo long ful wol—olsem ia nao oli defren long ol narafala ofisa insaed long jos long saed blong ol diuti blong koling blong olgeta."
                },
                {
                    "number": 26,
                    "text": "Mo oli stap olsem wan kworom, we atoriti blong olgeta i semmak long hemia blong Olgeta Twelef spesel witnes o Aposol we oli jes tokbaot."
                },
                {
                    "number": 27,
                    "text": "Mo evri desisen we eniwan long ol kworom ia i mekem, i mas tru long ful voes blong kworom ia; hemia, evri memba long wanwan kworom i mas agri long desisen blong kworom ia, blong mekem se desisen blong olgeta i gat semfala paoa mo i laef, wan wetem narawan—"
                },
                {
                    "number": 28,
                    "text": "Wan majoriti i save mekem wan kworom, hemia taem i no posibol blong ful namba blong kworom i stap—"
                },
                {
                    "number": 29,
                    "text": "Sapos i no olsem, desisen blong olgeta bae i no gat sem blesing olsem desisen we wan kworom blong tri presiden i bin gat raet long hem bifo; olgeta presiden ia we oli bin odenem olgeta folem oda blong Melkesedek mo oli bin ol man we oli stret mo gud, mo oli tabu."
                },
                {
                    "number": 30,
                    "text": "Ol desisen blong ol kworom ia, o eniwan long olgeta, oli mas mekem long ful stret mo gud fasin, wetem tabu fasin, mo wetem wan hat we i stap daon, fasin blong no stap flas, mo fasin blong gat longfala tingting tru long hadtaem, mo wetem fet, mo wetem klin fasin, mo wetem save, fasin blong kontrolem yufalawan, fasin blong save wet longtaem, fasin olsem hemia blong God, kaen fasin long brata blong yufala, mo bigfala lav."
                },
                {
                    "number": 31,
                    "text": "From we promes i olsem, sapos oli gat fulap long ol fasin ia long olgeta, bae oli no save stap mo no kasem frut blong kasem save long Lod."
                },
                {
                    "number": 32,
                    "text": "Mo long eni taem we eni desisen blong olgeta kworom ia, oli mekem long fasin we i no stret mo gud, nao oli save tekem i kam fored long wan jeneral asembli blong sam kworom, we i gat insaed ol atoriti blong jos we oli lukluk long ol samting long saed blong spirit; sapos no, bae i no save gat wan raet blong apil long desisen blong ol kworom ia."
                },
                {
                    "number": 33,
                    "text": "Olgeta Twelef oli Prisaeding Travel Hae Kaonsel, we oli mekem wok long nem blong Lod, anda long daereksen blong Presidensi blong Jos, we i go wetem institusen blong heven; blong bildimap jos, mo blong stretem evri wok blong jos long evri nesen, faswan long olgeta Jentael, mo sekenwan long olgeta Jiu."
                },
                {
                    "number": 34,
                    "text": "Olgeta Seventi oli mas mekem wok long nem blong Lod, anda long daereksen blong Olgeta Twelef o travel hae kaonsel, blong bildimap jos mo stretem evri wok blong jos long evri nesen, faswan long olgeta Jentael, mo afta long olgeta Jiu—"
                },
                {
                    "number": 35,
                    "text": "Mo Olgeta Twelef, Lod i sendem olgeta oli go, oli holem ol ki blong openem doa taem oli talemaot gospel blong Jisas Kraes, mo faswan long olgeta Jentael, mo afta long olgeta Jiu."
                },
                {
                    "number": 36,
                    "text": "Ol hae kaonsel we oli stanap long ol stek blong Saeon, oli stap olsem wan kworom we oli gat semmak atoriti long ol wok blong jos, olsem hemia blong kworom blong presidensi, o olsem hemia blong travel hae kaonsel, long saed blong evri desisen blong olgeta."
                },
                {
                    "number": 37,
                    "text": "Hae kaonsel long Saeon i stap olsem wan kworom we i gat semmak atoriti long ol wok blong jos olsem hemia blong ol kaonsel blong Olgeta Twelef long ol stek blong Saeon, long saed blong evri desisen blong olgeta."
                },
                {
                    "number": 38,
                    "text": "Hem i diuti blong travel hae kaonsel blong askem long Olgeta Seventi, taem oli nidim help, blong oli kam mekem ol wok blong prijim mo serem gospel long ples blong eni narafalawan."
                },
                {
                    "number": 39,
                    "text": "Hem i diuti blong Olgeta Twelef, long olgeta bigfala branj blong jos, blong odenem ol man blong wok long saed blong gospel, olsem we revelesen i talemaot long olgeta—"
                },
                {
                    "number": 40,
                    "text": "Oda blong prishud ia, Lod i konfemem se i blong pas long papa i kam long boe blong hem, mo hem i raet we i stap long laen blong sid ia we oli jusum, we Lod i mekem promes long hem."
                },
                {
                    "number": 41,
                    "text": "Lod i bin stanemap oda ia long taem blong Adam, mo i bin pas i kam daon folem laen long fasin ia:"
                },
                {
                    "number": 42,
                    "text": "Stat long Adam i go long Set, we Adam i bin odenem hem taem hem i gat sikstinaen yia, mo Adam i bin blesem hem tri yia bifo hem, Adam i ded, mo Set i bin kasem promes blong God tru long papa blong hem se bae Lod i jusum laen blong hem, mo bae Lod i putum olgeta i sef kasem en blong wol;"
                },
                {
                    "number": 43,
                    "text": "From se Set i wan man we i stret gud evriwan, mo fes blong hem i semmak olsem hemia blong papa blong hem, we i mekem se i luk se hem i semmak nomo olsem papa blong hem long saed blong evri samting, mo oli save luksave hem nomo from yia blong hem."
                },
                {
                    "number": 44,
                    "text": "Adam i bin odenem Inos anda long han blong hem taem Inos i gat wan handred mo tetifo yia mo fo manis."
                },
                {
                    "number": 45,
                    "text": "God i bin singaotem Kenan long ples we i no gat man, long nambafoti yia blong hem; mo hem i i bin mitim Adam long rod blong hem i go long Sedolamak. Kenan i bin gat eitiseven yia taem hem i bin kasem odinesen blong hem."
                },
                {
                    "number": 46,
                    "text": "Mahalalel i bin gat fo handred mo naentisikis yia mo seven dei taem we Adam i bin odenem hem anda long han blong hem, mo i bin blesem hem tu."
                },
                {
                    "number": 47,
                    "text": "Jared i bin gat tu handred yia taem Adam i bin odenem hem anda long han blong hem, mo i bin blesem hem tu."
                },
                {
                    "number": 48,
                    "text": "Inok i bin gat twantefaef yia taem Adam i bin odenem hem anda long han blong hem; mo Inok i bin gat sikstifaef yia mo Adam i bin blesem hem."
                },
                {
                    "number": 49,
                    "text": "Mo hem i bin luk Lod, mo hem i bin wokbaot wetem hem, mo i bin stap wetem Lod oltaem; mo hem i bin wokbaot wetem God blong tri handred mo sikstifaef yia, mekem se hem i bin gat fo handred mo teti yia taem God i bin tekemaot hem taem hem i stap laef yet."
                },
                {
                    "number": 50,
                    "text": "Metusela i bin gat wan handred yia taem Adam i bin odenem hem anda long han blong hem."
                },
                {
                    "number": 51,
                    "text": "Lamek i bin gat tetitu yia taem Set i bin odenem hem anda long han blong hem."
                },
                {
                    "number": 52,
                    "text": "Noa i bin gat ten yia taem Metusela i bin odenem hem anda long han blong hem."
                },
                {
                    "number": 53,
                    "text": "Tri yia bifo ded blong hem, Adam i bin singaotem Set, Inos, Kenan, Mahalalel, Jared, Inok, mo Metusela, we olgeta evriwan oli ol hae pris, wetem olgeta we oli stap, blong laen blong hem, we oli bin stret mo gud, oli go long vale blong Adam-ondi-Aman, mo long ples ia, Adam i bin givim las blesing blong hem i go long olgeta."
                },
                {
                    "number": 54,
                    "text": "Mo Lod i bin kamaot long olgeta, mo oli bin girap mo blesem Adam, mo oli bin singaotem hem Mikael, prins, jif enjel."
                },
                {
                    "number": 55,
                    "text": "Mo Lod i bin leftemap tingting blong Adam, mo i bin talem long hem: “Mi bin putum yu blong yu stap wan rula; plante mo plante nesen bae oli kamaot long laen blong yu, mo yu yu wan prins ova long olgeta blong oltaem.”"
                },
                {
                    "number": 56,
                    "text": "Mo Adam i bin stanap long medel blong kongregesen; mo nomata we bodi blong hem i benben from hem i olfala, hem i bin fulap long Tabu Spirit, mo i bin talemaot fastaem wanem we bae i hapen long laen blong hem long fiuja i go kasem las jeneresen."
                },
                {
                    "number": 57,
                    "text": "Ol samting ia, oli bin raetemdaon evriwan insaed long buk blong Inok, mo bae oli talemaot olgeta long stret taem."
                },
                {
                    "number": 58,
                    "text": "Hem i diuti tu blong Olgeta Twelef, blong odenem mo putum evri narafala ofisa blong jos oli stap long oda, hemia folem revelesen ia we i talem se:"
                },
                {
                    "number": 59,
                    "text": "I go long jos ia blong Kraes long graon blong Saeon. Hemia i kam antap long ol loa blong jos long saed blong ol bisnis blong jos—"
                },
                {
                    "number": 60,
                    "text": "I tru, mi talem long yufala, Lod blong Ol Pipol i talem, i gat nid blong i mas gat ol prisaeding elda blong oli prisaed ova long olgeta we oli stap long ofis blong elda;"
                },
                {
                    "number": 61,
                    "text": "Mo tu, i mas gat ol pris blong oli prisaed ova long olgeta we oli stap long ofis blong pris;"
                },
                {
                    "number": 62,
                    "text": "Mo tu, long sem fasin, i mas gat ol tija we oli prisaed ova long olgeta we oli stap long ofis blong tija, mo tu, i semmak wetem ol dikon—"
                },
                {
                    "number": 63,
                    "text": "Taswe, stat long dikon i go long tija, mo stat long tija i go long pris, mo stat long pris i go long elda, oli jusum wanwan long olgeta, folem ol kavenan mo ol komanmen blong jos."
                },
                {
                    "number": 64,
                    "text": "Afta, i gat Hae Prishud, we i hae moa long evriwan."
                },
                {
                    "number": 65,
                    "text": "Taswe, i gat nid blong i mas gat wan long Hae Prishud we oli putum hem blong hem i prisaed ova long prishud, mo bae oli singaotem hem Presiden blong Hae Prishud blong Jos;"
                },
                {
                    "number": 66,
                    "text": "O, long narafala toktok, Prisaeding Hae Pris ova long Hae Prishud blong Jos."
                },
                {
                    "number": 67,
                    "text": "Hem nao, hem i givim ol odinens mo ol blesing long jos, tru long fasin blong putum han antap long hed blong man."
                },
                {
                    "number": 68,
                    "text": "Taswe, ofis blong wan bisop i no semmak long ofis blong hem; from se ofis blong wan bisop i blong lukaotem evri samting we i blong laef long wol ia;"
                },
                {
                    "number": 69,
                    "text": "Be oli mas jusum wan bisop aot long olgeta we oli stap long Hae Prishud, be nomo sapos hem i kamaot stret long laen blong Eron;"
                },
                {
                    "number": 70,
                    "text": "From se sapos hem i no kamaot stret long laen blong Eron, hem i no save holem ol ki blong prishud ia."
                },
                {
                    "number": 71,
                    "text": "Be, oli save setem apat wan hae pris, hemia folem oda blong Melkesedek, blong i lukaotem ol wok blong ol samting blong laef ia, mo bae hem i gat save long ol wok ia tru long Spirit blong trutok;"
                },
                {
                    "number": 72,
                    "text": "Mo tu, blong hem i stap olsem wan jaj long Isrel, blong mekem ol bisnis blong jos, blong sidaon blong jajem olgeta we oli brekem ol komanmen folem testemoni we bae i kamaot long fored blong hem folem ol loa, wetem help blong ol kaonsela blong hem, we hem i bin jusum o bae i jusum olgeta long medel blong ol elda blong jos."
                },
                {
                    "number": 73,
                    "text": "Hemia i wok blong wan bisop we i no kamaot stret long laen blong Eron, be oli bin odenem hem long Hae Prishud folem oda blong Melkesedek."
                },
                {
                    "number": 74,
                    "text": "Olsem ia nao bae hem i stap olsem wan jaj, wan jeneral jaj long medel blong ol pipol we oli stap long Saeon, o long wan stek blong Saeon, o long eni branj blong jos we bae oli setem hem apat long seves ia, kasem taem we ol boda blong Saeon oli kam bigwan moa, mo i nid blong gat ol narafala bisop o jaj long Saeon o long narafala ples."
                },
                {
                    "number": 75,
                    "text": "Mo folem hamas narafala bisop we bae oli jusumaot olgeta, bae oli mas mekem wok long semfala ofis ia."
                },
                {
                    "number": 76,
                    "text": "Be wan we i kamaot stret long laen blong Eron, i gat wan stret raet folem loa long presidensi blong prishud ia, long ol ki blong seves ia, blong mekem wok long ofis blong bisop hemwan we hem i no gat kaonsela, be i no hapen olsem taem hem i sidaon olsem wan jaj long Isrel taem oli lukluk long kes blong wan Presiden blong Hae Prishud, folem oda blong Melkesedek, we i pas long fored blong kot blong jos."
                },
                {
                    "number": 77,
                    "text": "Mo desisen blong wan long tufala kaonsel ia, i mas agri wetem komanmen ia we i talem se:"
                },
                {
                    "number": 78,
                    "text": "Bakegen, i tru, mi talem long yufala, sapos, long ol moa impoten bisnis blong jos mo long ol kes blong loa blong jos we oli moa had, wan i no glad long desisen blong bisop o ol jaj, bae oli mas pasem mo tekem bisnis ia i go long kaonsel blong jos, long fored blong Presidensi blong Hae Prishud."
                },
                {
                    "number": 79,
                    "text": "Mo Presidensi blong kaonsel blong Hae Prishud bae i mas gat paoa blong singaotem ol narafala hae pris, i go kasem twelef, blong help olsem ol kaonsela; mo olsem ia nao Presidensi blong Hae Prishud mo ol kaonsela blong hem oli mas gat paoa blong mekem desisen folem testemoni we i stap, mo folem ol loa blong jos."
                },
                {
                    "number": 80,
                    "text": "Mo afta long desisen ia, bae oli nomo save tekem i kambak long fes blong Lod; from hemia hem i kaonsel blong jos ia blong God we i moa hae long ol narawan, mo i stap olsem las desisen long ol raorao long saed blong ol samting long saed blong spirit."
                },
                {
                    "number": 81,
                    "text": "Mo i no gat eniwan we i blong jos ia we i save ronwe long kaonsel ia blong jos."
                },
                {
                    "number": 82,
                    "text": "Mo folem hamas we wan Presiden blong Hae Prishud i brekem ol komanmen, bae oli tekem hem i kam long fored blong jeneral kaonsel blong jos, we i mas gat help blong twelef kaonsela blong Hae Prishud;"
                },
                {
                    "number": 83,
                    "text": "Mo desisen blong olgeta we oli givim long hem bae i mas en blong raorao abaot hem."
                },
                {
                    "number": 84,
                    "text": "Olsem ia nao, bae i no gat wan i save ronwe long jastis mo ol loa blong God, blong oli mekem evri samting long oda mo long tabu fasin long fes blong God, folem trutok mo stret mo gud fasin."
                },
                {
                    "number": 85,
                    "text": "Mo bakegen, i tru, mi talem long yufala, diuti blong wan presiden ova long ofis blong wan dikon i blong prisaed ova long twelef dikon, blong sidaon long wan kaonsel wetem olgeta, mo blong tijim olgeta long diuti blong olgeta, blong mekem wanwan i kam antap, olsem we i stap folem ol kavenan."
                },
                {
                    "number": 86,
                    "text": "Mo tu, diuti blong presiden ova long ofis blong ol tija i blong prisaed ova long twantefo tija, mo blong sidaon long wan kaonsel wetem olgeta, mo tijim olgeta long ol diuti blong ofis blong olgeta, olsem we i stap long ol kavenan."
                },
                {
                    "number": 87,
                    "text": "Mo tu, diuti blong presiden ova long Prishud blong Eron, i blong prisaed ova long foti-eit pris, mo blong sidaon long kaonsel wetem olgeta, blong tijim olgeta long ol diuti blong ofis blong olgeta, olsem we i stap long ol kavenan—"
                },
                {
                    "number": 88,
                    "text": "Presiden ia, hem i mas wan bisop; from hemia i wan long ol diuti blong prishud ia."
                },
                {
                    "number": 89,
                    "text": "Bakegen, diuti blong presiden ova long ofis blong ol elda i blong prisaed ova long naentisikis elda, mo blong sidaon long kaonsel wetem olgeta, mo blong tijim olgeta folem ol kavenan."
                },
                {
                    "number": 90,
                    "text": "Presidensi ia i wan defren wan long presidensi blong olgeta seventi, mo i blong olgeta we oli no travel long ful wol."
                },
                {
                    "number": 91,
                    "text": "Mo bakegen, diuti blong Presiden blong ofis blong Hae Prishud i blong prisaed ova long ful jos, mo blong stap olsem Moses—"
                },
                {
                    "number": 92,
                    "text": "Luk, hemia i waes toktok; yes, blong stap olsem wan sia, wan reveleta, wan transleta, mo wan profet, mo gat evri presen blong God we God i givim long hed blong jos."
                },
                {
                    "number": 93,
                    "text": "Mo hem i folem visen we i stap soem oda blong Olgeta Seventi, se oli mas gat seven presiden blong prisaed ova long olgeta, we oli jusum olgeta aot long grup blong olgeta seventi;"
                },
                {
                    "number": 94,
                    "text": "Mo wan presiden aot long ol seven presiden ia i mas prisaed ova long ol sikis nara presiden;"
                },
                {
                    "number": 95,
                    "text": "Mo olgeta seven presiden ia, wanwan i mas jusum seventi narafala man we oli defren long olgeta fas seventi we oli pat long hem, mo oli mas prisaed ova long olgeta;"
                },
                {
                    "number": 96,
                    "text": "Mo tu, oli mas jusum ol nara seventi, kasem seven taem seventi, sapos wok long plantesen i mekem se i gat nid from."
                },
                {
                    "number": 97,
                    "text": "Mo olgeta seventi ia oli mas stap olsem ol man blong wok we oli travel, i go long olgeta Jentael faswan, mo tu, long olgeta Jiu."
                },
                {
                    "number": 98,
                    "text": "Be, ol narafala ofisa blong jos, we oli no blong Olgeta Twelef, o blong Olgeta Seventi, oli no gat responsabiliti blong travel i go long ol nesen, be oli mas travel olsem we situesen blong olgeta i letem, nomata oli holem ol ofis insaed long jos we i hae mo gat fulap responsabiliti."
                },
                {
                    "number": 99,
                    "text": "Taswe, naoia, evri man i mas lanem diuti blong hem, mo i mas lanem blong wok strong wetem strong tingting long ofis we oli bin putum hem long hem."
                },
                {
                    "number": 100,
                    "text": "Hem we i les, bae Lod i no kaontem hem i inaf blong stanap, mo hem we i no lanem diuti blong hem mo i soem se hem i no gat sapot blong Lod, bae Lod i no kaontem hem i inaf blong stanap. I olsem. Amen."
                }
            ]
        },
        "/study/scriptures/dc-testament/dc/108": {
            "uri": "/study/scriptures/dc-testament/dc/108",
            "title": "Doktrin mo Ol Kavenan 108",
            "data_type": "chapter",
            "chapter_name": "Seksen 108",
            "chapter_summary": [
                "1–3, Liman Serman i kasem fogivnes from ol sin blong hem; 4–5, Bae oli mas kaontem hem wetem ol elda we oli ol lida blong Jos; 6–8, Lod i singaotem hem blong prijim gospel mo blong mekem ol brata blong hem oli kam strong moa."
            ],
            "verses": [
                {
                    "number": 1,
                    "text": "I tru, olsem ia nao Lod i talem long yu, wokman blong mi, Liman: Mi fogivim ol sin blong yu, from se yu bin obei long voes blong mi blong kam long ples ia long moning ia blong kasem kaonsel long hem we mi bin putum hem."
                },
                {
                    "number": 2,
                    "text": "From hemia, sol blong yu i no mas wari bakegen long saed blong situesen blong yu long saed blong spirit, mo yu no mas agensem voes blong mi bakegen."
                },
                {
                    "number": 3,
                    "text": "Mo yu mas girap mo mas stap lukaotgud stat naoia i go blong stap folem strong ol tabu promes blong yu, we yu bin mekem mo stap mekem, mo bae mi blesem yu wetem ol bigbigfala blesing."
                },
                {
                    "number": 4,
                    "text": "Wet wetem fasin blong stap wet longtaem kasem taem we oli singaotem tabu asembli blong ol wokman blong mi, nao bae oli tingbaot yu wetem ol fas elda blong mi, mo bae yu kasem raet, tru long odinesen, wetem olgeta elda we mi bin jusum."
                },
                {
                    "number": 5,
                    "text": "Luk, hemia i promes blong Papa we i go long yu, sapos yu gohed blong stap fetful."
                },
                {
                    "number": 6,
                    "text": "Mo bae i hapen long yu long dei ia, se bae yu gat raet blong prijim gospel blong mi long weaples bae mi sendem yu long hem, stat long taem naoia i go."
                },
                {
                    "number": 7,
                    "text": "From hemia, leftemap tingting blong ol brata blong yu tru long evri storian blong yufala, tru long evri prea blong yufala, tru long evri samting we yufala i talem, mo tru long evri samting we yufala i mekem."
                },
                {
                    "number": 8,
                    "text": "Mo luk, mo luk gud, mi stap wetem yu blong blesem yu mo mekem yu fri blong oltaem. Amen."
                }
            ]
        },
        "/study/scriptures/dc-testament/dc/109": {
            "uri": "/study/scriptures/dc-testament/dc/109",
            "title": "Doktrin mo Ol Kavenan 109",
            "data_type": "chapter",
            "chapter_name": "Seksen 109",
            "chapter_summary": [
                "1–5, Oli bin bildim Ketlan Tempol olsem wan ples blong Pikinini blong Man i kam visit; 6–21, Hem i mas stap olsem wan haos blong prea, blong livim kakae, blong fet, blong lanem samting, blong glori, blong oda, mo wan haos blong God; 22–33, Prea i blong olgeta we oli no wantem sakem sin mo oli agensem ol pipol blong Lod, bae oli nomo gat toktok blong talem; 34–42, Prea i blong olgeta Sent oli go fored wetem paoa blong karem olgeta we oli stret mo gud oli kam wanples long Saeon; 43–53, Prea i blong olgeta Sent oli kam fri long ol nogud samting we bae i foldaon bigwan long ol man nogud long ol las dei; 54–58, Prea i blong ol nesen mo ol pipol mo ol jos oli mas rere from gospel; 59–67, Prea i blong Lod i pemaot olgeta Jiu, Ol Man blong Leman, mo ful Isrel; 68–80, Prea i blong olgeta Sent oli kasem glori mo ona antap long hed blong olgeta, mo blong oli kasem fasin blong sevem man we i no save finis."
            ],
            "verses": [
                {
                    "number": 1,
                    "text": "Mi givim tangkyu long nem blong yu, O Lod God blong Isrel, yu we yu stap kipim kavenan mo stap soem sore long olgeta wokman blong yu we oli wokbaot long stret laef long fes blong yu, Lod, wetem ful hat blong olgeta—"
                },
                {
                    "number": 2,
                    "text": "Yu Lod, we yu bin komandem ol wokman blong yu blong bildim wan haos long nem blong yu, Lod, long ples ia [Ketlan]."
                },
                {
                    "number": 3,
                    "text": "Mo naoia, yu Lod, yu luk O Lod, se ol wokman blong yu oli bin mekem folem komanmen blong yu."
                },
                {
                    "number": 4,
                    "text": "Mo naoia, mifala i askem yu, Tabu Papa, long nem blong Jisas Kraes, Pikinini blong hat blong yu, Papa, we tru long nem blong hem nomo bae fasin blong sevem man i save kam long ol pikinini blong man, mifala i askem yu, O Lod, blong yu akseptem haos ia, we i wok blong han blong mifala, ol wokman blong yu, we yu bin komandem mifala blong bildim."
                },
                {
                    "number": 5,
                    "text": "From we yu, Papa, yu save se mifala i bin mekem wok ia tru long bigfala hadtaem; mo nomata mifala i pua, mifala i bin givim wanem we mifala i bin gat blong bildim wan haos long nem blong yu, Papa, blong Pikinini blong Man i gat wan ples blong kamaot long ol pipol blong hem."
                },
                {
                    "number": 6,
                    "text": "Mo olsem we yu, Papa, yu bin talem long wan revelesen we yu bin givim long mifala, mo yu bin singaotem mifala ol fren blong yu, mo talem: “Singaotem wan tabu miting blong yufala, olsem we mi bin givim komanmen long yufala;"
                },
                {
                    "number": 7,
                    "text": "Mo from we i no evriwan we i gat fet, yufala i lukaotem wetem strong tingting mo tijim long wanwan long yufala bakegen ol toktok blong waes tingting; yes, lukaotem ol toktok blong waes tingting insaed long ol buk we oli moa gud; lukaotem blong lanem samting, tru long stadi, mo tu, tru long fet;"
                },
                {
                    "number": 8,
                    "text": "Oganaesem yufala; rere long evri samting we i nid, mo stanemap wan haos, we i wan haos blong prea, wan haos blong livim kakae, wan haos blong fet, wan haos blong lanem samting, wan haos blong glori, wan haos blong oda, wan haos blong God;"
                },
                {
                    "number": 9,
                    "text": "Blong mekem se taem yufala i go insaed bae i long nem blong Lod; blong mekem se evri samting we yufala i tekem i go bae i long nem blong Lod; blong mekem se taem yufala i go aotsaed bae i long nem blong Lod, wetem ol han blong yufala we yufala i leftemap antap i go long Hae God we I Hae Olgeta.”"
                },
                {
                    "number": 10,
                    "text": "Mo naoia, Tabu Papa, mifala i askem yu blong helpem mifala, ol pipol blong yu, Papa, wetem gladhat blong yu, blong singaotem tabu miting blong mifala, blong mifala i mekem blong givim ona long yu, Papa, mo blong yu, Papa, yu akseptem;"
                },
                {
                    "number": 11,
                    "text": "Mo blong mifala i mekem long wan fasin we yu faenem mifala i klin inaf, long fes blong yu, Papa, blong kasem ol promes we yu bin mekem long mifala, ol pipol blong yu, long ol revelesen we yu bin givim long mifala;"
                },
                {
                    "number": 12,
                    "text": "Hemia blong glori blong yu, Papa, i stap long ol pipol blong yu, mo i stap long haos ia, we mifala i dediketem naoia long yu, Papa, blong hem i kam tabu mo blong oli konsekretem blong i kam tabu, blong yu we yu tabu i stap oltaem long haos ia;"
                },
                {
                    "number": 13,
                    "text": "Mo blong evri pipol we oli kam insaed tru long doa blong haos blong Lod bae i filim paoa blong yu, Papa, mo i filim se hem i mas luksave se yu, yu bin mekem haos ia i tabu, mo se hem i haos blong yu, Papa, wan ples blong tabu fasin blong yu, Papa."
                },
                {
                    "number": 14,
                    "text": "Mo plis, Tabu Papa, yu letem blong evriwan we bae i wosip insaed long haos ia i kasem tijing blong ol toktok blong waes tingting we i stap long ol buk we oli moa gud, mo blong oli save lukaotem blong lanem samting tru long stadi, mo tu, tru long fet, olsem we yu yu bin talem;"
                },
                {
                    "number": 15,
                    "text": "Mo blong oli save gro oli kam bigman long yu, Papa, mo kasem Tabu Spirit fulwan, mo blong oli save oganaesem olgeta folem ol loa blong yu, Papa, mo blong oli rere blong kasem evri samting we i nid;"
                },
                {
                    "number": 16,
                    "text": "Mo blong haos ia, i wan haos blong prea, wan haos blong livim kakae, wan haos blong fet, wan haos blong glori mo blong God, we i haos blong yu, Papa;"
                },
                {
                    "number": 17,
                    "text": "Blong evri taem ol pipol blong yu oli go insaed long haos ia, bae i long nem blong Lod;"
                },
                {
                    "number": 18,
                    "text": "Blong evri taem oli go aotsaed long haos ia, bae i long nem blong Lod;"
                },
                {
                    "number": 19,
                    "text": "Mo blong evri gud toktok blong olgeta, bae i long nem blong Lod, wetem ol tabu han we oli leftemap long Hae God we I Hae Olgeta;"
                },
                {
                    "number": 20,
                    "text": "Mo blong i no gat wan samting we i no klin we bae yu letem i kam insaed long haos blong yu blong mekem i doti;"
                },
                {
                    "number": 21,
                    "text": "Mo taem ol pipol blong yu, Papa, eniwan long olgeta, oli brekem komanmen, nao bae oli sakem sin kwiktaem mo kambak long yu, Papa, mo kasem glad long fes blong yu, mo bae yu putumbak ol blesing we yu yu bin odenem blong i kapsaet long olgeta we bae oli wosipim yu long haos blong yu."
                },
                {
                    "number": 22,
                    "text": "Mo mifala i askem yu, Tabu Papa, blong ol wokman blong yu oli save aot long haos ia we oli fulap wetem paoa blong yu, mo blong nem blong yu i stap long olgeta, mo blong glori blong yu i stap raonem gud olgeta, mo blong ol enjel blong yu oli lukaotem gud olgeta;"
                },
                {
                    "number": 23,
                    "text": "Mo aot long ples ia, bae oli talemaot ol gud nius we oli bigwan tumas, long tru fasin, i go kasem evri en blong wol, blong olgeta ia oli save se hemia i wok blong yu, Papa, mo yu yu stretem han blong yu i kam, blong mekem wanem we yu bin talem tru long maot blong ol profet long saed blong ol las dei, i hapen."
                },
                {
                    "number": 24,
                    "text": "Mifala i askem yu, Tabu Papa, blong stanemap pipol ia we bae i wosipim mo gat wan gud nem mo ples insaed long haos ia we i haos blong yu, long evri jeneresen mo blong taem we i no save finis;"
                },
                {
                    "number": 25,
                    "text": "Blong i no gat wan tul blong faet we oli mekem agensem olgeta bae i win; blong hem we i digim wan hol blong olgeta, bae hemwan bakegen i foldaon insaed;"
                },
                {
                    "number": 26,
                    "text": "Blong eni grup blong fasin nogud i no gat paoa blong girap mo winim ol pipol blong yu, we nem blong yu i stap long olgeta insaed long haos ia;"
                },
                {
                    "number": 27,
                    "text": "Mo sapos i gat eni pipol we i girap agensem ol pipol ia, bae bigfala kros blong yu bae i stat blong girap agensem olgeta;"
                },
                {
                    "number": 28,
                    "text": "Mo sapos oli kilim ol pipol ia, bae yu yu kilim olgeta; bambae yu, Papa, yu faet from ol pipol blong yu semmak olsem we yu bin mekem long taem blong faet, blong oli kam fri long ol han blong evri enemi blong olgeta."
                },
                {
                    "number": 29,
                    "text": "Mifala i askem yu, Tabu Papa, blong mekem evriwan we oli bin taltalemaot ol giaman toktok long ol nara ples, mo raon long wol, agensem wokman blong yu mo ol wokman blong yu, mifala i askem blong yu daonem olgeta, mo mekem oli sek, mo mekem oli sem mo mekem tingting blong olgeta i fasfas sapos oli no sakem sin taem bae ol wokman blong yu oli talemaot gospel we i no gat en long sora blong olgeta;"
                },
                {
                    "number": 30,
                    "text": "Mo blong evri wok blong olgeta bae oli kam olsem nating, mo bae yu wasemaot ol wok ia wetem ren blong aes ston, mo wetem ol jajmen we bae yu sendem long hed blong olgeta long kros blong yu, blong mekem se i gat stop long ol giaman mo nogud toktok agensem ol pipol blong yu, Papa."
                },
                {
                    "number": 31,
                    "text": "From we yu yu save, O Lod, se ol wokman blong yu oli no gat rong long fes blong yu blong talemaot nem blong yu, we oli bin safa ol samting from hemia."
                },
                {
                    "number": 32,
                    "text": "From hemia, mifala i askem long yu blong yu mekem mifala i fri fulwan mo evriwan long yok ia we mifala i stap anda long hem;"
                },
                {
                    "number": 33,
                    "text": "Yu brekem i go, O Lod; brekem i go lus aot long ol nek blong ol wokman blong yu, tru long paoa blong yu, blong mifala i save girap long medel blong jeneresen ia mo mekem wok blong yu."
                },
                {
                    "number": 34,
                    "text": "O Jehova, gat sore long ol pipol ia, mo from we evri man i stap mekem sin, fogivim ol pipol blong yu we i stap brekem komanmen, mo tekemaot ol sin blong olgeta blong oltaem."
                },
                {
                    "number": 35,
                    "text": "Yu silim anoenting blong ol minista blong yu, long olgeta, wetem paoa we i kam long heven."
                },
                {
                    "number": 36,
                    "text": "Mekem i hapen long olgeta olsem we i bin hapen long olgeta blong bifo long dei blong Pentekos; blong yu givim presen blong toktok ol lanwis i kam bigwan long ol pipol blong yu, olsem ol pis tang we oli laet long faea, wetem presen blong talem mining blong ol lanwis."
                },
                {
                    "number": 37,
                    "text": "Mo letem haos blong yu i fulap wetem glori blong yu olsem wan bigfala win we i blo strong."
                },
                {
                    "number": 38,
                    "text": "Putum long ol wokman blong yu, testemoni blong kavenan, blong mekem se taem oli go aot mo talemaot toktok blong yu, bae oli silim loa; mo mekem hat blong ol sent blong yu oli rere from evri jajmen ia we yu stap rere blong sendem, long bigfala nogud kros blong yu, long ol man we oli stap laef long wol, from fasin blong olgeta blong brekem ol komanmen, blong ol pipol blong yu oli no mekem tingting blong olgeta i go slak long dei blong trabol."
                },
                {
                    "number": 39,
                    "text": "Mo wanem siti bae ol wokman blong yu bae oli go insaed long hem, mo ol pipol blong siti ia oli akseptem testemoni blong olgeta, bae yu letem pis i stap mo bae yu sevem siti ia; blong oli save karem ol stret mo gud man blong siti ia oli kam wanples, blong oli save go long Saeon, o long ol stek blong hem, ol ples we yu yu jusum, wetem ol singsing blong wan glad we i no gat en;"
                },
                {
                    "number": 40,
                    "text": "Mo sapos hemia i no hapen yet, bae yu no letem ol jajmen blong yu oli foldaon long siti ia."
                },
                {
                    "number": 41,
                    "text": "Mo wanem siti ol wokman blong yu bae oli go insaed long hem, mo ol pipol blong siti ia oli no akseptem testemoni blong ol wokman blong yu, Papa, mo ol wokman blong yu oli wonem olgeta blong oli sevem olgetawan long rabis jeneresen ia, mifala i prea se wanem we yu bin talem tru long maot blong ol profet blong yu, bae i hapen folem."
                },
                {
                    "number": 42,
                    "text": "Be yu sevem, O Jehova, mifala i plis mo askem yu, blong yu sevem ol wokman blong yu aot long han blong olgeta ia, mo yu klinim olgeta wokman blong yu long blad blong olgeta ia."
                },
                {
                    "number": 43,
                    "text": "O Lod, mifala i no stap gat glad long lus blong ol narafala man blong mifala; sol blong olgeta i gudgudfala long fes blong yu, Lod;"
                },
                {
                    "number": 44,
                    "text": "Be toktok blong yu i mas hapen. Helpem ol wokman blong yu blong talem, wetem gladhat blong yu we i helpem olgeta: Mekem olsem we yu yu wantem, O Lod, be yu no mekem olsem we mifala i wantem."
                },
                {
                    "number": 45,
                    "text": "Mifala i save se yu yu talem, tru long maot blong ol profet blong yu, ol nogud samting long saed blong ol man nogud long ol las dei ia—se bae yu kapsaetem ol jajmen blong yu, mo bae i no gat stop."
                },
                {
                    "number": 46,
                    "text": "From hemia, O Lod, yu sevem ol pipol blong yu long ol bigfala trabol blong ol man nogud; mekem se ol wokman blong yu oli save silim loa, mo makem testemoni, blong oli rere from dei ia we faea i bonem daon ol samting."
                },
                {
                    "number": 47,
                    "text": "Mifala i askem yu, Tabu Papa, blong tingbaot olgeta we ol pipol we oli stap long Jakson kaonti, Misuri, oli bin ronemaot olgeta aot long graon we oli gat raet long hem, mo brekem i go lus, O Lod, yok ia blong hadtaem we i stap long olgeta."
                },
                {
                    "number": 48,
                    "text": "Yu yu save, O Lod, se ol man nogud oli bin mekem fasin nogud mo oli bin givim hadtaem bigwan long olgeta; mo hat blong mifala i fulap tumas long harem nogud from ol bigfala hevi trabol blong olgeta."
                },
                {
                    "number": 49,
                    "text": "O Lod, ?hamas moa bae yu letem ol pipol ia oli tekem hadtaem ia, mo ol krae blong sam long olgeta pipol ia we oli no gat rong oli go kasem sora blong yu, mo blad blong olgeta i go antap olsem wan testemoni long fes blong yu, mo bae yu no soemaot witnes blong yu long bihaf blong olgeta?"
                },
                {
                    "number": 50,
                    "text": "Gat sore, O Lod, long ol grup blong ol nogud pipol ia, we oli bin ronemaot ol pipol blong yu, blong oli stop blong spolem man, blong mekem se oli sakem ol sin blong olgeta sapos i gat fasin blong sakem sin i stap long olgeta;"
                },
                {
                    "number": 51,
                    "text": "Be sapos oli no sakem sin, soemaot skin blong han blong yu, O Lod, mo tekembak wanem we yu bin givim, wan Saeon blong gud blong ol pipol blong yu."
                },
                {
                    "number": 52,
                    "text": "Mo sapos i no save olsem, blong mekem se stamba tingting blong pipol blong yu i no foldaon long fes blong yu, bae yu mekem bigfala kros blong yu i stat blong girap, mo kros blong yu i foldaon long olgeta, blong mekem se oli go lus evriwan, ol rus tugeta wetem ol branj, oli aot anda long heven;"
                },
                {
                    "number": 53,
                    "text": "Be folem hamas we bae oli sakem sin, bae yu gat gladhat mo gat sore, mo bae yu tanem bigfala nogud kros blong yu i gowe taem bae yu luk fes blong Pikinini ia blong yu we yu bin Jusum."
                },
                {
                    "number": 54,
                    "text": "Gat sore, O Lod, long evri nesen blong wol; gat sore long ol rula blong kantri blong mifala; mifala i prea se ol prinsipol ia, we i Konstitusen blong kantri blong mifala, we ol papa blong mifala oli bin stap difendem wetem ona mo strong tingting, bae yu stanemap blong oltaem."
                },
                {
                    "number": 55,
                    "text": "Tingbaot ol king, ol prins, ol hae man, mo ol bigfala man blong wol ia, mo evri pipol, mo ol jos, mo evri pua man, evriwan we oli stap long nid, mo evriwan we oli gat hadtaem long wol ia;"
                },
                {
                    "number": 56,
                    "text": "Blong mekem se hat blong olgeta i kam sofsof taem ol wokman blong yu oli go aot long haos blong yu, O Jehova, blong oli testifae long nem blong yu; blong ol kwik tingting blong olgeta i go lus long fored blong trutok, mo ol pipol blong yu oli gat gud ples long ae blong evriwan;"
                },
                {
                    "number": 57,
                    "text": "Blong mekem se evri en blong wol i save se mifala, ol wokman blong yu, i bin harem voes blong yu, mo se yu yu sendem mifala i go;"
                },
                {
                    "number": 58,
                    "text": "Se long medel blong ful wol, ol wokman blong yu, ol boe blong Jekob, oli karem ol stret mo gud man oli kam wanples blong bildimap wan tabu siti long nem blong yu, olsem we yu yu komandem olgeta."
                },
                {
                    "number": 59,
                    "text": "Mifala i askem yu, Lod, blong yu jusum ol nara stek long Saeon, we i defren long hemia we yu bin jusum, blong mekem se wok blong karem ol pipol blong yu oli kam wanples i gohed wetem bigfala paoa mo glori, blong yu katemsot wok ia long stret mo gud fasin."
                },
                {
                    "number": 60,
                    "text": "Mo naoia, ol toktok ia, O Lod, mifala i talemaot long fes blong yu, long saed blong ol revelesen mo ol komanmen we yu yu bin givim long mifala, we yu talem se mifala i Ol Jentael."
                },
                {
                    "number": 61,
                    "text": "Be yu yu save se yu gat wan bigfala lav long ol pikinini blong Jekob, we oli bin go wanwan long ol bigfala hil blong wan longfala taem, long wan taem we i gat klaod mo i tudak."
                },
                {
                    "number": 62,
                    "text": "From hemia, mifala i askem yu, Lod, blong gat sore long ol pikinini blong Jekob, se stat long aoa ia i go, bae yu stat blong pemaot Jerusalem;"
                },
                {
                    "number": 63,
                    "text": "Mo yok blong fasin blong haos blong Deved i stap slef bae i stat blong brok;"
                },
                {
                    "number": 64,
                    "text": "Mo ol pikinini blong Juda oli stat blong gobak long ol kantri we yu yu bin givim long Ebraham, papa blong olgeta."
                },
                {
                    "number": 65,
                    "text": "Mo bae yu mekem haf blong laen blong Jekob, we yu bin sakem strong nogud tok long olgeta mo yu bin kilim from se oli bin brekem ol komanmen, bae oli jenisim laef blong olgeta mo lego ol wael mo nogud fasin mo kasem ful gospel we i no gat en;"
                },
                {
                    "number": 66,
                    "text": "Blong mekem se oli putum daon ol tul blong faet we i mekem blad i ron, mo stopem ol faet blong stap agens."
                },
                {
                    "number": 67,
                    "text": "Mo mifala i prea se evri haf laen blong Isrel we i go wanwan, we oli bin ronemaot olgeta i go long ol en blong wol, oli kam blong save trutok, biliv long Mesaea, mo yu pemaot olgeta long fasin blong mekem man i harem nogud, mo oli stap glad long fored blong yu."
                },
                {
                    "number": 68,
                    "text": "O Lod, tingbaot wokman blong yu, Josef Smit Junia, mo evri hadtaem mo fasin we oli givim hadtaem long hem—olsem wanem hem i bin mekem kavenan wetem Jehova, mo i bin mekem tabu promes long yu, O Hae God blong Jekob—mo ol komanmen we yu yu bin givim long hem, mo se hem i bin traehad tru blong mekem tingting blong yu."
                },
                {
                    "number": 69,
                    "text": "Gat sore, O Lod, long waef blong hem mo ol pikinini blong hem, blong yu leftemap olgeta long ples we yu stap long hem, mo blong gudfala han blong yu i kipim olgeta i sef."
                },
                {
                    "number": 70,
                    "text": "Gat sore long stret famli blong olgeta, blong ol kwik tingting blong olgeta i brokbrok mo i go lus olsem wetem wan bigfala wota; mo blong oli save jenisim laef mo blong yu pemaot olgeta wetem Isrel, mo blong oli save se yu yu God."
                },
                {
                    "number": 71,
                    "text": "Tingbaot, O Lod, ol presiden, evri presiden blong jos blong yu, se bae raet han blong yu i leftemap olgeta, wetem evri famli blong olgeta, mo ol stret famli blong olgeta, blong nem blong olgeta i stap oltaem mo oli stap tingbaot long wan jeneresen i go long narafala jeneresen."
                },
                {
                    "number": 72,
                    "text": "Tingbaot evriwan long jos blong yu, O Lod, wetem evri famli blong olgeta, mo evri stret famli blong olgeta, wetem evri sikman blong olgeta mo evriwan long olgeta we oli gat hadtaem, wetem olgeta we oli pua mo oli no flas long wol ia; blong kingdom, we yu yu stanemap yuwan, i save kam wan bigfala hil mo i fulumap ful wol;"
                },
                {
                    "number": 73,
                    "text": "Blong mekem se jos blong yu i kamaot long ples blong tudak, mo i saenaot gud olsem mun, klia olsem san mo strong olsem wan ami wetem ol flag;"
                },
                {
                    "number": 74,
                    "text": "Mo blong oli flasem jos olsem wan woman we bae i mared from taem ia we bae yu soemaot ol heven, mo mekem ol bigfala hil oli kam wota long fored blong yu, mo ol vale oli go antap, mo ol raf ples oli kam smut; blong mekem se glori blong yu, Lod, i fulumap wol;"
                },
                {
                    "number": 75,
                    "text": "Blong mekem se taem pupu bae i blo long ol dedman, bae mifala i kasem klaod blong mitim yu, Lod, blong mifala i stap wetem Lod oltaem;"
                },
                {
                    "number": 76,
                    "text": "Blong mekem se ol klos blong mifala i kam klin evriwan, blong mifala i werem ol longfala klos blong stret mo gud fasin, wetem lif blong pamtri long han blong mifala, mo ol hat blong king blong glori antap long hed blong mifala, mo kasem glad we i no save finis from evri harem nogud blong mifala."
                },
                {
                    "number": 77,
                    "text": "O Lod God we I Gat Olgeta Paoa, harem mifala long ol prea blong mifala, mo givim ansa long mifala aot long heven i kam, we i tabu ples blong yu, we yu yu sidaon long hem long jea blong king, wetem glori, ona, paoa, hae nem, strong paoa, rul, trutok, jastis, jajmen, sore mo plante moa we i no gat en, we i stap blong oltaem i go kasem oltaem."
                },
                {
                    "number": 78,
                    "text": "!O yu harem, O harem, O harem mifala, O Lod! Mo ansa long ol prea blong mifala, mo akseptem dedikesen blong haos ia long yu, we i wok blong han blong mifala, we mifala i bin bildim long nem blong yu;"
                },
                {
                    "number": 79,
                    "text": "Mo akseptem jos ia, blong putum nem blong yu long hem. Mo helpem mifala tru long paoa blong Spirit blong yu, blong mifala i joenem voes blong mifala wetem olgeta we oli saenaot gud raon long bigfala jea blong yu, wetem ol singaot blong pres taem mifala i stap singsing !Hosana long God mo Smol Sipsip!"
                },
                {
                    "number": 80,
                    "text": "Mo letem olgeta ia, olgeta we yu bin jusum olgeta, oli werem klos blong fasin blong sevem man, mo ol sent blong yu oli singaot strong wetem glad. Amen mo Amen."
                }
            ]
        },
        "/study/scriptures/dc-testament/dc/110": {
            "uri": "/study/scriptures/dc-testament/dc/110",
            "title": "Doktrin mo Ol Kavenan 110",
            "data_type": "chapter",
            "chapter_name": "Seksen 110",
            "chapter_summary": [
                "1–10, Lod Jehova i kamaot wetem glori mo i akseptem Ketlan Tempol olsem haos blong Hem; 11–12, Moses mo Elaeas, wanwan long tufala i kamaot mo i givim ol ki blong dispensesen blong tufala; 13–16, Elaeja i kambak mo i givim ol ki blong dispensesen blong hem olsem we Malakae i bin promesem."
            ],
            "verses": [
                {
                    "number": 1,
                    "text": "Vel i bin kamaot long maen blong mitufala, mo ae blong andastaning blong mitufala i bin open."
                },
                {
                    "number": 2,
                    "text": "Mitufala i bin luk Lod i stanap antap long strong wud blong pulpit, long fored blong mitufala; mo andanit long leg blong hem i bin gat wan flat samting we oli wokem wetem gol, mo kala blong hem i olsem yelobraon."
                },
                {
                    "number": 3,
                    "text": "Ae blong hem i olsem faea we i laet; hea blong hed blong hem i waet we i waet olsem klin sno; fes blong hem i saen i bitim laet blong san; mo voes blong hem i bigwan olsem noes blong bigfala solwota we i brok long rif, we i voes blong Jehova we i stap talem:"
                },
                {
                    "number": 4,
                    "text": "“Mi mi faswan mo laswan; Mi mi hem ia we i stap laef, mi mi hem we oli bin kilim hem i ded; mi mi loya blong yufala long fored blong Papa."
                },
                {
                    "number": 5,
                    "text": "Luk, mi fogivim ol sin blong yutufala; yutufala i klin long fored blong mi; taswe, leftemap hed blong yutufala mo stap glad."
                },
                {
                    "number": 6,
                    "text": "Hat blong ol brata blong yutufala oli mas stap glad, mo hat blong evri pipol blong mi oli mas stap glad, yes olgeta ia we oli bin bildim haos ia long nem blong mi wetem strong paoa blong olgeta."
                },
                {
                    "number": 7,
                    "text": "From luk, mi akseptem haos ia, mo nem blong mi bae i stap long ples ia; mo bae mi kamaot long ol pipol blong mi wetem sore insaed long haos ia."
                },
                {
                    "number": 8,
                    "text": "Yes, bae mi kamaot long ol wokman blong mi, mo bae mi toktok long olgeta wetem stret voes blong mi, sapos ol pipol blong mi oli stap obei long ol komanmen blong mi, mo oli no mekem tabu haos ia i doti."
                },
                {
                    "number": 9,
                    "text": "Yes, hat blong ol taosen mo plante ten taosen man bae i stap glad bigwan from ol blesing we bae mi kapsaetem, mo from endaomen we mi putum long ol wokman blong mi insaed long haos ia."
                },
                {
                    "number": 10,
                    "text": "Mo nem blong haos ia bae i go kasem ol kantri long narafala ples; mo hemia i stat blong blesing we bae mi kapsaetem long hed blong ol pipol blong mi. I olsem. Amen.”"
                },
                {
                    "number": 11,
                    "text": "Afta we visen ia i finis, ol heven oli open bakegen long mitufala; mo Moses i bin kamaot long fored blong mitufala mo i bin givim long mitufala ol ki blong wok blong karem Isrel i kam wanples aot long ol fo pat blong wol, mo blong lidim ol ten traeb aot long kantri long not."
                },
                {
                    "number": 12,
                    "text": "Afta long hemia, Elaeas i kamaot, mo i givim dispensesen blong gospel blong Ebraham, mo i talem se tru long mifala mo laen blong mifala, evri jeneresen afta long mifala bae i gat blesing."
                },
                {
                    "number": 13,
                    "text": "Afta we visen ia i bin finis, wan narafala impoten mo bigfala visen i kamaot wantaem long mitufala; from profet Elaeja, we Lod i bin tekemaot hem i go long heven mo i no testem ded, i bin stanap long fored blong mitufala mo i talem:"
                },
                {
                    "number": 14,
                    "text": "Luk, taem i kam fulwan, we maot blong Malakae i bin tokbaot—we i testifae se hem [Elaeja] bae Lod i sendem hem, bifo long bigfala dei blong Lod we man bae i fraet long hem i kam—"
                },
                {
                    "number": 15,
                    "text": "Blong tanem hat blong ol papa i go long ol pikinini, mo hat blong ol pikinini i go long ol papa, nogud bae mi kilim ful wol ia wetem wan strong nogud tok—"
                },
                {
                    "number": 16,
                    "text": "From hemia, Lod i givim ol ki blong dispensesen ia i go long ol han blong yutufala; mo tru long ol ki ia, bae yutufala i save se bigfala dei blong Lod we man bae i fraet long hem i stap kolosap, i stap long ol doa."
                }
            ]
        },
        "/study/scriptures/dc-testament/dc/111": {
            "uri": "/study/scriptures/dc-testament/dc/111",
            "title": "Doktrin mo Ol Kavenan 111",
            "data_type": "chapter",
            "chapter_name": "Seksen 111",
            "chapter_summary": [
                "1–5, Lod i lukluk long ol nid, long saed blong laef ia, blong ol wokman blong Hem; 6–11, Bae hem i soemaot sore blong hem long Saeon mo mekem evri samting i stret, blong gud blong ol wokman blong Hem."
            ],
            "verses": [
                {
                    "number": 1,
                    "text": "Mi, Lod, God blong yufala, mi no harem nogud we yufala i mekem rod ia i kam, nomata long ol krangke fasin blong yufala."
                },
                {
                    "number": 2,
                    "text": "Mi gat plante rij samting blong yufala long siti ia, blong gud blong Saeon, mo i gat plante pipol long siti ia we bae mi mekem oli kam wanples long stret taem, blong gud blong Saeon, tru long yufala."
                },
                {
                    "number": 3,
                    "text": "From hemia, hem i impoten blong yufala i kam blong save gud ol man insaed long siti ia, olsem we mi lidim yufala, mo olsem we bae mi talem long yufala."
                },
                {
                    "number": 4,
                    "text": "Bambae i hapen se long taem ia we i stret we bae mi givim siti ia long han blong yufala, bae yufala i gat paoa ova long hem, mekem se bae oli no faenemaot ol sikret plan blong yufala; mo ol rij samting blong hem, long saed blong gol mo silva, bambae i blong yufala."
                },
                {
                    "number": 5,
                    "text": "Yufala i no mas wari long saed blong ol kaon blong yufala, from we bae mi givim paoa long yufala blong pem olgeta."
                },
                {
                    "number": 6,
                    "text": "Yufala i no wari long saed blong Saeon, from we bae mi soemaot sore blong mi long hem."
                },
                {
                    "number": 7,
                    "text": "Yufala i mas stastap long ples ia, mo long ol ples we oli stap raonabaot;"
                },
                {
                    "number": 8,
                    "text": "Mo ples ia we i tingting blong mi blong yufala i stap long hem long bigfala taem, bae mi talemaot long yufala tru long pis mo paoa blong Spirit blong mi, we bae i kam long yufala."
                },
                {
                    "number": 9,
                    "text": "Ples ia, bae yufala i pem long mane. Mo yufala i mas askem gud long saed blong ol pipol we oli bin stap laef long ples ia bifo finis, mo long saed blong olgeta we oli bin bildimap siti ia;"
                },
                {
                    "number": 10,
                    "text": "From we i gat moa bitim wan rij samting blong yufala insaed long siti ia."
                },
                {
                    "number": 11,
                    "text": "From hemia, yufala i mas waes olsem snek, be yet, yufala i no mas gat sin; mo bae mi givim oda long evri samting blong gud blong yufala, kwik olsem we yufala i save kasem olgeta. Amen."
                }
            ]
        },
        "/study/scriptures/dc-testament/dc/112": {
            "uri": "/study/scriptures/dc-testament/dc/112",
            "title": "Doktrin mo Ol Kavenan 112",
            "data_type": "chapter",
            "chapter_name": "Seksen 112",
            "chapter_summary": [
                "1–10, Olgeta Twelef oli mas sendem gospel mo leftemap wan voes blong woning i go long evri nesen mo pipol; 11–15, Olgeta Twelef, oli mas karem kros blong olgeta, folem Jisas, mo fidim ol sipsip blong Hem; 16–20, Olgeta we oli akseptem Fas Presidensi, oli akseptem Lod; 21–29, Tudak i kavremap wol, mo olgeta nomo we oli biliv mo oli kasem baptaes bambae Jisas i sevem olgeta; 30–34, Fas Presidensi mo Olgeta Twelef, oli holem ol ki blong dispensesen blong taem blong evri wok blong God i kamtru."
            ],
            "verses": [
                {
                    "number": 1,
                    "text": "I tru, olsem ia nao Lod i talem long yu, wokman blong mi, Tomas: Mi bin harem ol prea blong yu; mo ol gudfala wok blong yu oli kam long fored blong mi blong mi tingbaot; hemia olgeta gudfala wok we yu bin mekem long bihaf blong olgeta brata blong yu we mi bin jusum blong oli talem testemoni abaot nem blong mi mo sendem i go long ol narafala ples, long medel blong evri nesen, famli, lanwis mo pipol, mo we mi bin odenem olgeta tru long han blong ol wokman blong mi."
                },
                {
                    "number": 2,
                    "text": "I tru, mi talem long yu, i bin gat sam samting long hat blong yu mo wetem yu, we mi, Lod, mi no bin glad long hem."
                },
                {
                    "number": 3,
                    "text": "Be, folem hamas we bae yu putum yu daon, bambae mi leftemap yu; taswe, mi mi fogivim evri sin blong yu."
                },
                {
                    "number": 4,
                    "text": "Yu mas letem hat blong yu i stap glad long fes blong mi; mo bae yu testifae abaot nem blong mi, i no long olgeta Jentael nomo, be tu, long olgeta Jiu; mo bae yu mas sendemaot toktok blong mi i go long ol en blong wol ia."
                },
                {
                    "number": 5,
                    "text": "From hemia, yu mas toktok, moning afta moning; mo dei afta dei yu mas letem voes blong yu blong givim woning i go aot; mo taem naet i kam, yu no mas letem ol man we oli stap laef long wol ia oli slip, from ol toktok blong yu."
                },
                {
                    "number": 6,
                    "text": "Yu mas letem Saeon i save long haos we yu stap long hem, mo yu no mas go long narafala ples; from we mi, Lod, mi gat wan bigfala wok blong yu mekem, blong mekem ol pikinini blong man oli save gud nem blong mi."
                },
                {
                    "number": 7,
                    "text": "From hemia, yu mas mekem yu rere from wok ia. Yu mas putum sus long leg blong yu tu, from we mi mi bin jusum yu, mo rod blong yu i stap pas long medel blong ol bigfala hil, mo long medel blong plante nesen."
                },
                {
                    "number": 8,
                    "text": "Mo tru long toktok blong yu, plante hae man bae oli kam daon, mo tru long toktok blong yu, plante we oli stap daon bae oli kam antap."
                },
                {
                    "number": 9,
                    "text": "Bae voes blong yu i wan strong tok long man we i brekem komanmen; mo long strong tok blong yu, bae tang blong man we i stap sakem nogud toktok bae i stop blong talem ol nogud toktok."
                },
                {
                    "number": 10,
                    "text": "Putum tingting blong yu i stap daon; mo Lod, God blong yu, bae i tekem han blong yu mo lidim yu, mo givim ansa long ol prea blong yu."
                },
                {
                    "number": 11,
                    "text": "Mi save hat blong yu, mo mi bin harem ol prea blong yu long saed blong ol brata blong yu. Yu no mas lavem olgeta i bitim plante narafala man, be yu mas lavem olgeta olsem we yu lavem yuwan; mo yu mas letem lav blong yu i bigwan long evri man, mo long evriwan we oli lavem nem blong mi."
                },
                {
                    "number": 12,
                    "text": "Mo prea from ol brata blong yu we oli Olgeta Twelef. Askem strong long olgeta, blong gud blong nem blong mi, mo yu mas tok strong long olgeta from evri sin blong olgeta, be yu mas stap fetful long nem blong mi long fes blong mi."
                },
                {
                    "number": 13,
                    "text": "Mo afta long temtesen blong olgeta, mo plante hadtaem, luk, mi Lod, bae mi kam from olgeta, mo sapos oli no mekem hat blong olgeta i strong, mo oli no mekem stronghed blong olgeta agensem mi, bae oli jenisim laef blong olgeta, mo bae mi mekem olgeta oli kamgud bakegen."
                },
                {
                    "number": 14,
                    "text": "Naoia, mi talem long yu, mo wanem we mi talem long yu, mi talem long evriwan long Olgeta Twelef: Yufala i mas girap mo yufala i mas mekem yufala i rere; yufala i mas karem kros blong yufala, folem mi, mo fidim ol sipsip blong mi."
                },
                {
                    "number": 15,
                    "text": "Yufala i no mas leftemap yufala; yufala i no mas agensem wokman blong mi, Josef; from i tru, mi talem long yufala, mi mi stap wetem hem, mo han blong mi i stap ova long hem; mo ol ki we mi bin givim long hem, mo tu, long yufala, bae mi no tekemaot long hem kasem taem we bae mi kam."
                },
                {
                    "number": 16,
                    "text": "I tru, mi talem long yu, wokman blong mi, Tomas. Yu yu man ia we mi jusum blong holem ol ki blong kingdom blong mi, long saed blong Olgeta Twelef, long ol narafala ples, long medel blong evri nesen—"
                },
                {
                    "number": 17,
                    "text": "Blong yu yu stap wokman blong mi, blong openem lok blong doa blong kingdom long evri ples we wokman blong mi, Josef, mo wokman blong mi, Sidni, mo wokman blong mi, Haeram, bae oli no save go long hem;"
                },
                {
                    "number": 18,
                    "text": "From we long olgeta nao mi bin putum hevi wok blong evri kongregesen blong jos blong smol taem."
                },
                {
                    "number": 19,
                    "text": "Taswe, long weaples we bae oli sendem yu long hem, yu mas go, mo bae mi stap wetem yu; mo long weaples yu talemaot nem blong mi long hem, bae wan doa we i wok gud bae i open long yu, blong oli kasem toktok blong mi."
                },
                {
                    "number": 20,
                    "text": "Mo huia i akseptem toktok blong mi, i akseptem mi; mo huia i akseptem mi, i akseptem olgeta ia, Fas Presidensi, we mi bin sendem, we mi mekem oli kam kaonsela blong yufala blong gud blong nem blong mi."
                },
                {
                    "number": 21,
                    "text": "Mo bakegen, mi talem long yufala, se huia we bae yufala i sendem long nem blong mi, tru long voes blong ol brata blong yufala, Olgeta Twelef, we yufala stret i givim nem mo givim raet long olgeta, bae oli gat paoa blong openem doa blong kingdom blong mi long eni nesen long weaples we bae yufala i sendem olgeta long hem—"
                },
                {
                    "number": 22,
                    "text": "Hemia folem hamas oli putum tingting blong olgeta i stap daon long fored blong mi, mo stap obei long toktok blong mi, mo lisin gud long voes blong Spirit blong mi."
                },
                {
                    "number": 23,
                    "text": "I tru, i tru, mi talem long yufala, tudak i kavremap wol, mo bigfala tudak i stap long maen blong ol pipol, mo evri samting we i laef oli kam rabis long fes blong mi."
                },
                {
                    "number": 24,
                    "text": "Luk, nogud fasin blong givimbak i kam kwik long ol man we oli stap laef long wol, wan dei blong bigfala nogud kros, wan dei we faea i bonem daon ol samting, wan dei blong prapa bigfala nogud taem, blong krae, blong harem sore from ded, mo blong kraekrae; mo olsem wan waelwin, bae hem i kam long ful fes blong wol, Lod i talem."
                },
                {
                    "number": 25,
                    "text": "Mo bae i stat long haos blong mi, mo aot long haos blong mi bae i go aot, Lod i talem;"
                },
                {
                    "number": 26,
                    "text": "Faswan, long medel blong yufala, Lod i talem, yufala we yufala i bin talemaot se yufala i save nem blong mi be yufala i no save mi, mo yufala i bin talem nogud nem blong mi long medel blong haos blong mi, Lod i talem."
                },
                {
                    "number": 27,
                    "text": "From hemia, yufala i mas luk se yufala i no trabolem yufala long saed blong ol wok blong jos blong mi long ples ia, Lod i talem."
                },
                {
                    "number": 28,
                    "text": "Be yufala i mas mekem hat blong yufala i kam klin evriwan long fored blong mi; mo afta, yufala i mas go long ful wol, mo prijim gospel blong mi long evri man we i no kasem gospel yet;"
                },
                {
                    "number": 29,
                    "text": "Mo hem we i biliv mo i kasem baptaes, bae mi sevem hem; mo hem we i no biliv, mo i no kasem baptaes, hem bae devel i stap kontrolem hem."
                },
                {
                    "number": 30,
                    "text": "From long yufala nao, Olgeta Twelef, mo olgeta ia, Fas Presidensi we mi jusum wetem yufala blong oli stap ol kaonsela mo ol lida blong yufala, mi givim paoa blong prishud ia long yufala, blong ol las dei mo blong wan las taem, we i dispensesen blong taem blong evri wok blong God i kamtru;"
                },
                {
                    "number": 31,
                    "text": "Mo paoa ia, yufala i holem, wetem evriwan long olgeta we oli bin kasem wan dispensesen long eni taem, stat long stat blong kriesen;"
                },
                {
                    "number": 32,
                    "text": "From i tru, mi talem long yufala, ol ki blong dispensesen we yufala i bin kasem, oli bin pasem i kamdaon stat long ol papa i kam, mo laswan olgeta, mi bin sendem, i aot long heven i kamdaon long yufala."
                },
                {
                    "number": 33,
                    "text": "I tru, mi talem long yufala, luk hamas koling blong yufala i bigwan. Yufala i mas klinim hat mo klos blong yufala, nogud bae yufala i ansa from blad blong jeneresen ia."
                },
                {
                    "number": 34,
                    "text": "Yufala i mas stap fetful kasem taem we mi kam, from mi kam kwiktaem; mo praes blong mi i stap wetem mi, blong mi givim long evri man folem wok we oli mekem. Mi mi Alfa mo Omega. Amen."
                }
            ]
        },
        "/study/scriptures/dc-testament/dc/113": {
            "uri": "/study/scriptures/dc-testament/dc/113",
            "title": "Doktrin mo Ol Kavenan 113",
            "data_type": "chapter",
            "chapter_name": "Seksen 113",
            "chapter_summary": [
                "1–6, Lod i talemaot huia i stamba blong Jese, branj we i kamaot long hem, mo rus blong Jese; 7–10, Haf laen blong Saeon we oli go wanwan, oli gat wan raet long prishud mo Aesea i singaotem olgeta blong kambak long Lod."
            ],
            "verses": [
                {
                    "number": 1,
                    "text": "?Huia hem i Stamba blong Jese we oli tokbaot long ves namba 1, namba 2, namba 3, namba 4 mo namba 5 blong japta 11 blong buk blong Aesea?"
                },
                {
                    "number": 2,
                    "text": "I tru, olsem ia nao Lod i talem: Hem i Kraes."
                },
                {
                    "number": 3,
                    "text": "?Wanem nao hem i branj we oli tokbaot long fas ves blong japta 11 long buk blong Aesea, we i mas kamaot long Stamba blong Jese?"
                },
                {
                    "number": 4,
                    "text": "Luk, olsem ia nao Lod i talem: Hem i wan wokman we i stap long han blong Kraes, we i haf laen blong Jese, mo tu, blong Efrem, o blong haos blong Josef, we plante paoa i stap long hem."
                },
                {
                    "number": 5,
                    "text": "?Huia hem i rus blong Jese, we oli tokbaot long namba 10 ves long japta 11?"
                },
                {
                    "number": 6,
                    "text": "Luk, olsem ia nao Lod i talem, hem i wan we i kamaot long laen blong Jese, mo tu, blong Josef, we hem i gat raet blong kasem prishud, mo ol ki blong kingdom, olsem wan flag, mo blong karem ol pipol blong mi oli kam tugeta wanples long ol las dei."
                },
                {
                    "number": 7,
                    "text": "Ol kwestin we i kam long Ilaeas Higbi: ?Oda we i stap long Aesea, japta 52, ves 1, i minim wanem taem i talem se: Saeon ya i mas kam strong bakegen?—mo ?wanem pipol nao Aesea i stap tokbaot?"
                },
                {
                    "number": 8,
                    "text": "Hem i stap tokbaot olgeta we God bae i singaotem olgeta long ol las dei, we oli mas holem paoa blong prishud blong tekem Saeon i kambak bakegen, mo fasin blong pemaot Isrel; mo blong mekem olgeta oli kam strong bakegen, hem i blong oli kasem atoriti blong prishud, we hem, Saeon, i gat raet long hem tru long laen blong hem; mo tu, blong gobak long paoa ia we hem i bin lusum."
                },
                {
                    "number": 9,
                    "text": "?Wanem nao yumi mas andastanem taem i talem se Saeon i mas kam fri long jen we i fasem nek blong hem; long namba 2 ves?"
                },
                {
                    "number": 10,
                    "text": "Yumi mas andastanem se ol haf laen blong Saeon we oli go wanwan, Aesea i stap askem strong long olgeta se long weaples oli foldaon long hem, oli mas kambak long Lod; mo sapos oli mekem, promes blong Lod i we bae hem i toktok long olgeta, o givim revelesen long olgeta. Luk long ves namba 6, namba 7, mo namba 8. Ol jen we oli fasem nek blong hem, oli ol strong nogud tok we God i sakem long Saeon, o ol haf laen blong Isrel we oli go wanwan, long wanem situesen oli stap long hem long medel blong Ol Jentael."
                }
            ]
        },
        "/study/scriptures/dc-testament/dc/114": {
            "uri": "/study/scriptures/dc-testament/dc/114",
            "title": "Doktrin mo Ol Kavenan 114",
            "data_type": "chapter",
            "chapter_name": "Seksen 114",
            "chapter_summary": [
                "1–2, Bae Lod i givim ol wok blong jos we olgeta we oli no fetful oli holem i go long ol narafala man."
            ],
            "verses": [
                {
                    "number": 1,
                    "text": "I tru, olsem ia nao Lod i talem: Mi talem se hem i waes se wokman blong mi, Deved W. Paten, i stretem evri wok blong bisnis blong hem kwiktaem olsem i posibol, mo hem i salemaot evri samting we hem i gat blong salem, blong hem i save go mekem wan misin blong mi long nekis Springtaem, wetem sam narafala moa, we olgeta twelef wetem hem, blong oli testifae abaot nem blong mi mo talemaot ol gudfala nius long ful wol."
                },
                {
                    "number": 2,
                    "text": "From i tru, olsem ia nao Lod i talem, se folem hamas we oli stap long medel blong yufala we oli tanem baksaed long nem blong mi, ol narawan bae oli tekem ples blong olgeta mo kasem bisoprik blong olgeta. Amen."
                }
            ]
        },
        "/study/scriptures/dc-testament/dc/115": {
            "uri": "/study/scriptures/dc-testament/dc/115",
            "title": "Doktrin mo Ol Kavenan 115",
            "data_type": "chapter",
            "chapter_name": "Seksen 115",
            "chapter_summary": [
                "1–4, Lod i putum nem blong jos blong Hem i, Jos Ia blong Jisas Kraes blong Ol Lata-dei Sent; 5–6, Saeon mo ol stek blong hem oli ol ples blong olgeta Sent oli difendem olgeta mo blong oli stap sef long hem; 7–16, Lod i komandem olgeta Sent blong bildim wan haos blong hem long Fa Wes; 17–19, Josef Smit i holem ol ki blong kingdom blong God long wol ia."
            ],
            "verses": [
                {
                    "number": 1,
                    "text": "I tru, olsem ia nao Lod i talem long yufala, wokman blong mi, Josef Smit Junia, mo tu, long wokman blong mi, Sidni Rigdon, mo tu, long wokman blong mi, Haeram Smit, mo ol kaonsela blong yu we yu bin jusum mo olgeta we bae yu jusum afta;"
                },
                {
                    "number": 2,
                    "text": "Mo tu, long yu, wokman blong mi, Edwod Patrij, mo ol kaonsela blong hem;"
                },
                {
                    "number": 3,
                    "text": "Mo tu, long olgeta fetful wokman blong mi we oli stap long hae kaonsel blong jos blong mi long Saeon, from olsem ia bae oli singaotem olgeta, mo mi talem long evri elda mo ol pipol blong Jos Ia blong Jisas Kraes blong Ol Lata-dei Sent, we oli stap olbaot long ol narafala ples long ful wol;"
                },
                {
                    "number": 4,
                    "text": "Bae olsem ia nao oli mas singaotem jos blong mi long ol las dei, we i Jos Ia blong Jisas Kraes blong Ol Lata-dei Sent."
                },
                {
                    "number": 5,
                    "text": "I tru, mi talem long yufala evriwan: “Yufala i mas girap mo saenaot, blong laet blong yufala i stap olsem wan flag long ol nesen;"
                },
                {
                    "number": 6,
                    "text": "Mo blong wok blong karem ol pipol oli kam wanples long graon blong Saeon, mo long ol stek blong hem, bae i blong oli save difendem olgeta, mo blong oli stap long wan sef ples long taem blong strong win, mo long taem blong bigfala nogud kros, hemia long taem we bae mi kapsaetem ful paoa blong hem long ful wol.”"
                },
                {
                    "number": 7,
                    "text": "Yufala i mas letem siti ia, Fa Wes, i stap olsem wan graon we i tabu mo yufala i konsekretem i kam long mi; mo bae oli singaotem siti ia se hem i hemia we i tabu moa, from graon we yufala i stanap long hem i tabu."
                },
                {
                    "number": 8,
                    "text": "From hemia, mi givim oda long yufala blong bildimap wan haos long mi, blong wok blong karem olgeta sent blong mi oli kam wanples, blong oli wosipim mi."
                },
                {
                    "number": 9,
                    "text": "Mo yufala i mas statem wok ia, mo wan fandesen, mo wan wok blong stap rere, long Samataem we i kam afta;"
                },
                {
                    "number": 10,
                    "text": "Mo yufala i mas statem wok ia long nambafo dei blong manis Julae we i stap kam; mo stat long taem ia i go, ol pipol blong mi oli mas wok strong wetem strong tingting blong bildim wan haos long nem blong mi;"
                },
                {
                    "number": 11,
                    "text": "Mo long wan yia taem stat long dei ia, oli mas statem bakegen fandesen blong haos blong mi."
                },
                {
                    "number": 12,
                    "text": "Mo olsem ia nao, ol pipol blong mi, stat long taem ia i go, oli mas wok strong wetem strong tingting kasem taem hem i finis, stat long konaston blong haos i go kasem top blong hem, kasem taem i nomo gat wan samting i stap we i no finis yet."
                },
                {
                    "number": 13,
                    "text": "I tru, mi talem long yufala. Wokman blong mi, Josef, o wokman blong mi, Sidni, o wokman blong mi, Haeram, oli no mas gat kaon bakegen blong oli bildim wan haos long nem blong mi;"
                },
                {
                    "number": 14,
                    "text": "Be ol pipol blong mi oli mas bildim wan haos long nem blong mi folem eksampol we bae mi soemaot long ol wokman blong mi."
                },
                {
                    "number": 15,
                    "text": "Mo sapos ol pipol blong mi oli no bildim haos ia folem eksampol we bae mi soemaot long presidensi blong olgeta, bae mi no akseptem haos ia long han blong olgeta."
                },
                {
                    "number": 16,
                    "text": "Be sapos ol pipol blong mi oli bildim haos ia folem eksampol we bae mi soemaot long presidensi blong olgeta, we i wokman blong mi, Josef mo ol kaonsela blong hem, olsem ia nao bae mi akseptem haos ia long han blong ol pipol blong mi."
                },
                {
                    "number": 17,
                    "text": "Mo bakegen, i tru, mi talem long yufala, se hem i tingting blong mi se bae oli mas bildimap siti blong Fa Wes kwiktaem tru long fasin blong karem olgeta sent blong mi oli kam wanples;"
                },
                {
                    "number": 18,
                    "text": "Mo tu, blong oli mas jusum ol narafala ples blong oli kam ol stek long ol eria we oli stap raonabaot, olsem we bae mi soemaot long wokman blong mi, Josef, wanwan taem."
                },
                {
                    "number": 19,
                    "text": "From luk, bambae mi stap wetem hem, mo bambae mi mekem hem i tabu long fored blong ol pipol; from long hem nao mi bin givim ol ki blong kingdom mo seves ia. I olsem. Amen."
                }
            ]
        },
        "/study/scriptures/dc-testament/dc/116": {
            "uri": "/study/scriptures/dc-testament/dc/116",
            "title": "Doktrin mo Ol Kavenan 116",
            "data_type": "chapter",
            "chapter_name": "Seksen 116",
            "verses": [
                {
                    "number": 1,
                    "text": "Ples ia Spring Hil, Lod i singaotem Adam-ondi-Aman; hem i talem se i from se hem i ples we Adam bae i kam visitim ol pipol blong hem, o Olfala blong Taem Bifo bae i sidaon, olsem we profet Daniel i bin tokbaot."
                }
            ]
        },
        "/study/scriptures/dc-testament/dc/117": {
            "uri": "/study/scriptures/dc-testament/dc/117",
            "title": "Doktrin mo Ol Kavenan 117",
            "data_type": "chapter",
            "chapter_name": "Seksen 117",
            "chapter_summary": [
                "1–9, Ol wokman blong Lod oli no mas wantem ol samting we i blong wol ia, from we “?wanem propeti nao i impoten long Lod?”; 10–16, Oli mas livim fogud fasin blong gat smol maen long sol, mo sakrifaes blong olgeta bae i tabu long Lod."
            ],
            "verses": [
                {
                    "number": 1,
                    "text": "I tru, olsem ia nao Lod i talem long wokman blong mi, Wiliam Maks, mo tu, long wokman blong mi, Niuwel K. Witni, yutufala i stretem bisnis blong yutufala kwiktaem mo travel aot long graon blong Ketlan, bifo we mi, Lod, mi sendem bakegen sno i kam long wol."
                },
                {
                    "number": 2,
                    "text": "Yutufala i wekap, mo girap, mo kamaot, mo no stastap, from we mi Lod, mi givim oda from."
                },
                {
                    "number": 3,
                    "text": "From hemia, sapos yutufala i stastap, bae i no gud tumas long yutufala."
                },
                {
                    "number": 4,
                    "text": "Yutufala i mas sakem evri sin blong yutufala, mo evri tingting blong griri blong yutufala, long fored blong mi, Lod i talem; ?from we wanem propeti nao i impoten long mi? Lod i askem."
                },
                {
                    "number": 5,
                    "text": "Yutufala i mas salem ol propeti long Ketlan blong pemaot ol kaon, Lod i talem. Yutufala i go, Lod i talem, mo wanem we i stap, bae i mas stap long han blong yutufala, Lod i talem."
                },
                {
                    "number": 6,
                    "text": "From we, ?olsem wanem? ?Mi mi no gat ol pijin long heven, mo tu, ol fis blong solwota, mo ol wael animol blong ol bigfala hil? ?Mi mi no mekem wol ia? ?Mi mi no holem fiuja blong evri ami blong ol nesen blong wol?"
                },
                {
                    "number": 7,
                    "text": "From hemia, ?bae olsem wanem? ?Bae mi no mekem ol ples we oli stap nating oli mekem niu sut mo givim flaoa, mo blong oli givim kaekae we i fulap? Lod i askem."
                },
                {
                    "number": 8,
                    "text": "?Olsem wanem? ?I no gat inaf rum long ol bigfala hil blong Adam-ondi-Aman, mo long ol flat ples blong Olaha Sineha, o graon we Adam i bin stap laef long hem, mekem se yu wantem tumas wanem we i smol tumas, mo yu no tingting nating long ol samting we oli moa impoten?"
                },
                {
                    "number": 9,
                    "text": "From hemia, yutufala i mas kam long ples ia, long graon blong ol pipol blong mi, we i Saeon."
                },
                {
                    "number": 10,
                    "text": "Wokman blong mi, Wiliam Maks i mas stap fetful long sam samting, mo bae hem i wan man blong rul ova long plante samting. Bae hem i mas prisaed long medel blong ol pipol blong mi long siti ia blong Fa Wes, mo mi mas blesem hem wetem ol blesing we mi givim tu long ol pipol blong mi."
                },
                {
                    "number": 11,
                    "text": "Wokman blong mi, Niuwel K. Witni i mas sem long grup blong Nikolas mo evri sikret rabis sin blong olgeta, mo i mas sem long evri fasin blong gat smol maen long sol long fored blong mi, Lod i talem; mo hem i mas kam long graon long Adam-ondi-Aman, mo hem i mas stap olsem wan bisop long ol pipol blong mi, Lod i talem, i no long nem nomo, be long aksen, Lod i talem."
                },
                {
                    "number": 12,
                    "text": "Mo bakegen, mi talem long yufala, mi tingbaot wokman blong mi, Oliva Granja; luk, i tru mi talem long hem se nem blong hem, bae oli tingbaot se hem i tabu, long wan jeneresen i go long narafala jeneresen, blong oltaem mo oltaem, Lod i talem."
                },
                {
                    "number": 13,
                    "text": "From hemia, hem i mas traehad strong blong pemaot kaon blong Fas Presidensi blong Jos blong mi, Lod i talem; mo taem hem i foldaon, bae hem i girap bakegen, from sakrifaes blong hem bae i moa tabu long mi bitim eni gud wok blong hem, Lod i talem."
                },
                {
                    "number": 14,
                    "text": "From hemia, hem i mas kam long ples ia kwiktaem, long graon blong Saeon; mo long stret taem, bae hem i kam wan bisnisman we i wok long nem blong mi, Lod i talem, blong gud blong ol pipol blong mi."
                },
                {
                    "number": 15,
                    "text": "From hemia, man i no mas tingting nating long wokman blong mi, Oliva Granja, be ol blesing blong ol pipol blong mi oli mas blong hem tu, blong oltaem mo oltaem."
                },
                {
                    "number": 16,
                    "text": "Mo bakegen, i tru mi talem long yufala, evri wokman blong mi long graon blong Ketlan oli mas tingbaot Lod, God blong olgeta, mo haos blong mi tu, blong oli mas kipim mo mas holem i stap tabu, mo blong oli mas sakemaot ol man we oli wantem winim mane, long taem we i stret long mi, Lod i talem. I olsem. Amen."
                }
            ]
        },
        "/study/scriptures/dc-testament/dc/118": {
            "uri": "/study/scriptures/dc-testament/dc/118",
            "title": "Doktrin mo Ol Kavenan 118",
            "data_type": "chapter",
            "chapter_name": "Seksen 118",
            "chapter_summary": [
                "1–3, Lod bae i givim ol samting we ol famli blong Olgeta Twelef oli nidim; 4–6, Ol emti spes insaed long Olgeta Twelef oli nomo emti."
            ],
            "verses": [
                {
                    "number": 1,
                    "text": "I tru, olsem ia nao Lod i talem: Bae i mas gat wan konfrens we oli mas holem naoia; Olgeta Twelef oli mas oganaes; mo oli mas jusum ol man blong tekem ples blong olgeta we oli bin foldaon."
                },
                {
                    "number": 2,
                    "text": "Wokman blong mi, Tomas, i mas stap blong smol taem long graon blong Saeon, blong hem i printim toktok blong mi."
                },
                {
                    "number": 3,
                    "text": "Olgeta narafalawan we oli stap, oli mas gohed blong prij stat long aoa ia i go, mo sapos oli mekem hemia wetem wan hat we i stap daon, wetem fasin blong no stap flas mo fasin blong putum tingting i stap daon, mo fasin blong gat longfala tingting tru long hadtaem, mi, Lod, mi givim olgeta wan promes se bae mi givim wanem we ol famli blong olgeta oli nidim; mo wan doa we i wok bae i open long olgeta, stat long naoia i go."
                },
                {
                    "number": 4,
                    "text": "Mo long nekis Springtaem, olgeta oli mas aot blong go krosem ol bigfala wota, mo longwe, oli mas taltalemaot gospel blong mi, gospel blong mi we i fulwan, mo testifae abaot nem blong mi."
                },
                {
                    "number": 5,
                    "text": "Letem olgeta oli mas aot long olgeta sent blong mi long siti blong Fa Wes, long nambatwantesikis dei blong Epril we i stap kam, long ples we bae oli stap bildim haos blong mi, Lod i talem."
                },
                {
                    "number": 6,
                    "text": "Mo letem oli jusum wokman blong mi, Jon Teila, mo tu, wokman blong mi, Jon E. Pej, mo tu, wokman blong mi, Wilfod Wudrof, mo tu, wokman blong mi Wilad Rijads, blong oli mas fulumap ol ples blong olgeta we oli bin foldaon, mo blong oli mas letem olgeta ia oli save long niu koling blong olgeta."
                }
            ]
        },
        "/study/scriptures/dc-testament/dc/119": {
            "uri": "/study/scriptures/dc-testament/dc/119",
            "title": "Doktrin mo Ol Kavenan 119",
            "data_type": "chapter",
            "chapter_name": "Seksen 119",
            "chapter_summary": [
                "1–5, Olgeta Sent oli mas pem ol propeti blong olgeta we i ova mo afta, givim, olsem wan taeting, wan aot long ten blong wanem oli winim long wan yia; 6–7, Rod ia bae i mekem graon blong Saeon i kam tabu."
            ],
            "verses": [
                {
                    "number": 1,
                    "text": "I tru, olsem ia nao Lod i talem, mi wantem evri propeti blong olgeta we oli ova, blong oli givim i go long han blong bisop blong jos blong mi long Saeon,"
                },
                {
                    "number": 2,
                    "text": "Blong oli bildim haos blong mi, mo blong oli putum fandesen blong Saeon mo blong prishud, mo blong oli pem ol kaon blong Presidensi blong Jos blong mi."
                },
                {
                    "number": 3,
                    "text": "Mo hemia bae i stat blong ol pipol blong mi oli pem taeting."
                },
                {
                    "number": 4,
                    "text": "Mo afta long hemia, olgeta we Lod i bin givim loa blong taeting long olgeta, oli mas pem wan aot long ten long evri samting we oli winim long wan yia; mo hemia bae i wan loa we bae i stap blong oli folem blong oltaem, blong gud blong tabu prishud blong mi, Lod i talem."
                },
                {
                    "number": 5,
                    "text": "I tru, mi talem long yufala, bambae i hapen se evriwan long olgeta we oli kam wanples long graon blong Saeon bae oli mas pem taeting long wanem i ova blong propeti blong olgeta, mo bambae oli mas folem loa ia, sapos no, bae mi no faenem olgeta oli klin inaf blong stap long medel blong yufala."
                },
                {
                    "number": 6,
                    "text": "Mo mi talem long yufala; sapos pipol blong mi oli no folem loa ia, blong kipim loa ia i tabu, mo tru long loa ia oli no mekem graon blong Saeon i kam tabu long mi, blong mekem se oli kipim ol loa blong mi mo ol jajmen blong mi long graon ia, blong hem i kam graon we i tabu moa, luk, i tru, mi talem long yufala, bambae graon ia i no wan graon blong Saeon long yufala."
                },
                {
                    "number": 7,
                    "text": "Mo hemia bae i wan eksampol blong folem long evri stek blong Saeon. I olsem. Amen."
                }
            ]
        },
        "/study/scriptures/dc-testament/dc/120": {
            "uri": "/study/scriptures/dc-testament/dc/120",
            "title": "Doktrin mo Ol Kavenan 120",
            "data_type": "chapter",
            "chapter_name": "Seksen 120",
            "verses": [
                {
                    "number": 1,
                    "text": "I tru, olsem ia nao Lod i talem, taem i kam naoia, we propeti ia, oli mas givimaot tru long kaonsel we i gat Fas Presidensi blong Jos blong mi, mo bisop mo kaonsel blong hem, mo tru long hae kaonsel blong mi; mo tru long voes blong mi i go long olgeta, Lod i talem. I olsem. Amen."
                }
            ]
        },
        "/study/scriptures/dc-testament/dc/121": {
            "uri": "/study/scriptures/dc-testament/dc/121",
            "title": "Doktrin mo Ol Kavenan 121",
            "data_type": "chapter",
            "chapter_name": "Seksen 121",
            "chapter_summary": [
                "1–6, Profet i prea long Lod from ol samting we ol Sent oli safa long hem; 7–10, Lod i givim pis long hem; 11–17, Lod i sakem strong nogud tok long olgeta we oli talemaot ol giaman toktok agensem ol pipol blong Lod se oli brekem loa; 18–25, Olgeta ia, bae oli no gat raet long prishud mo bae oli no save kam antap samtaem; 26–32, Lod i promesem ol bigfala revelesen long olgeta we oli stap strong wetem strong tingting; 33–40, From wanem Lod i singaotem plante be hem i jusum samfala nomo; 41–46, Man i mas yusum prishud long stret mo gud fasin nomo."
            ],
            "verses": [
                {
                    "number": 1,
                    "text": "O God, ?yu yu stap wea? Mo ?wehem nao bigfala tapolen we i kavremap ples we yu stap haed long hem?"
                },
                {
                    "number": 2,
                    "text": "?Kasem wetaem nao bae yu holembak han blong yu? ?Kasem wetaem ae blong yu, yes, ae blong yu we i klin evriwan we i stap long ol heven we i no save finis bae i luk ol rong fasin blong ol pipol blong yu mo blong ol wokman blong yu? Mo ?kasem wetaem ol krae blong olgeta bae i go kasem sora blong yu?"
                },
                {
                    "number": 3,
                    "text": "Yes, O Lod, ?kasem wetaem nao bae oli harem nogud from ol fasin we oli rong mo i no folem loa, bifo we hat blong yu i kam sofsof long olgeta, mo ol insaed blong yu i filim lav mo sore long olgeta?"
                },
                {
                    "number": 4,
                    "text": "O Lod, God we I Gat Olgeta Paoa, yu we yu man we i mekem heven, wol, mo ol solwota, mo evri samting we i stap insaed long olgeta samting ia, mo yu we yu kontrolem mo gat paoa ova long devel, mo ples blong Seol we i tudak mo i rabis—yu stretem han blong yu; letem ae blong yu i mas luk tru ol samting; letem blong oli mas tekemaot bigfala tapolen blong yu; letem blong ples we yu stap haed long hem i no mas gat samting i kavremap; letem sora blong yu i mas lisin gud; letem hat blong yu i mas kam sofsof, mo ol insaed blong yu i mas gat fulap sore long mifala."
                },
                {
                    "number": 5,
                    "text": "Letem bigfala kros blong yu i mas stat blong girap agensem ol enemi blong mifala; mo, wetem strong kros blong hat blong yu, wetem naef blong faet blong yu, yu mekem oli pembak ol rong we oli mekem long mifala."
                },
                {
                    "number": 6,
                    "text": "Tingbaot ol sent blong yu we oli stap safa, O God blong mifala; mo bae ol wokman blong yu bae oli stap glad blong oltaem from nem blong yu."
                },
                {
                    "number": 7,
                    "text": "Boe blong mi, bae pis i stap long sol blong yu; ol samting we oli kam agensem yu mo ol hadtaem blong yu, oli blong smol taem nomo;"
                },
                {
                    "number": 8,
                    "text": "Mo afta, sapos yu mekem gud blong stap strong, God bae i leftemap nem blong yu long heven; mo bae yu win ova long evri enemi blong yu."
                },
                {
                    "number": 9,
                    "text": "Ol fren blong yu oli stap stanap long saed blong yu, mo bae oli welkamem yu bakegen wetem ol glad hat mo ol open han."
                },
                {
                    "number": 10,
                    "text": "Yu yu no olsem Job yet; ol fren blong yu oli no rao agensem yu, mo oli no talem se yu stap mekem fasin blong brekem loa, olsem we oli bin mekem long Job."
                },
                {
                    "number": 11,
                    "text": "Mo olgeta we oli talem se yu stap mekem fasin blong brekem loa, hop blong olgeta bae i lus long drae win, mo wanem oli wantem bae i lus sloslo semmak olsem paoda sno i kam wota taem laet blong san we i stap kam antap, i stap bonem hem."
                },
                {
                    "number": 12,
                    "text": "Mo tu, blong God i leftemap han blong hem mo putum sil blong hem blong jenisim olgeta taem mo putum ol defren taem blong yia, mo blong blokem maen blong man, blong oli no save andastanem ol gudfala wok blong hem; blong mekem se hem i save testem olgeta tu mo kasem olgeta long taem we oli wokem ol giaman wok blong olgeta;"
                },
                {
                    "number": 13,
                    "text": "Mo from se hat blong olgeta i kam nogud, mo ol samting we oli glad blong mekem long ol narafala man, mo ol samting we oli laekem blong ol narafala man oli safa long hem, bae oli kambak long olgeta bakegen long ful paoa blong olgeta."
                },
                {
                    "number": 14,
                    "text": "Blong mekem se oli harem nogud tu, mo ol hop blong olgeta oli lus evriwan;"
                },
                {
                    "number": 15,
                    "text": "Mo long samfala yia afta nomo, bae olgeta mo laen blong olgeta, bae mi swipim olgeta aot long ol ples anda long heven, God i talem, blong i no gat wan long olgeta i laef i stap."
                },
                {
                    "number": 16,
                    "text": "Mi sakem wan strong nogud tok long olgeta evriwan we bae oli leftemap leg agensem olgeta we mi bin jusum, Lod i talem; mo mi sakem wan strong tok blong panis long olgeta we oli stap taltalemaot se olgeta we mi bin jusum oli sin taem oli no bin sin long fored blong mi, Lod i talem, be oli bin mekem wanem we i stret long ae blong mi, mo wanem we mi komandem olgeta blong mekem."
                },
                {
                    "number": 17,
                    "text": "Be olgeta ia we oli stap taltalemaot fasin blong brekem komanmen, oli mekem from se oli ol wokman blong sin, mo olgeta bakegen oli ol pikinini blong fasin blong no stap obei."
                },
                {
                    "number": 18,
                    "text": "Mo long saed blong olgeta we oli talem ol giaman toktok agensem ol wokman blong mi blong oli mekem oli kam slef mo ded—"
                },
                {
                    "number": 19,
                    "text": "Sore tumas long olgeta; from se oli bin mekem nogud long ol smol pikinini blong mi, nao bae mi katemaot olgeta long ol odinens blong haos blong mi."
                },
                {
                    "number": 20,
                    "text": "Basket blong olgeta ia, bae i no fulap, haos blong olgeta mo haos blong animol blong olgeta bae oli brokdaon, mo olgeta we oli bin talem gud olgeta bae oli nomo laekem olgeta bakegen."
                },
                {
                    "number": 21,
                    "text": "Bae oli no gat raet long prishud, mo semmak long laen blong olgeta we bae i kam afta long olgeta, long wan jeneresen i go long narafala jeneresen."
                },
                {
                    "number": 22,
                    "text": "Ating i moa gud long olgeta sapos oli hangem wan hevi ston blong masin blong granem flaoa long nek blong olgeta, mo oli draon long dip ples long solwota."
                },
                {
                    "number": 23,
                    "text": "Sore tumas long olgeta we oli spolem pis blong pipol blong mi, mo oli ronemaot, mo kilimded, mo testifae agensem olgeta, Lod blong Ol Pipol i talem; wan jeneresen blong posen snek bae i no save ronwe long kontrol blong hel."
                },
                {
                    "number": 24,
                    "text": "Luk, ol ae blong mi oli luk mo save evri wok blong olgeta, mo mi holemtaet wan kwik jajmen i stap blong givim long stret taem, long olgeta evriwan ia;"
                },
                {
                    "number": 25,
                    "text": "From se i gat wan taem blong jajmen blong evri man, folem ol wok we bae hem i mekem."
                },
                {
                    "number": 26,
                    "text": "God bae i givim save long yu, tru long Tabu Spirit blong hem, yes, tru long presen we i Tabu Spirit we man i no save tokbaot. Save ia, mi no bin talemaot stat long stat blong wol kasem naoia;"
                },
                {
                    "number": 27,
                    "text": "Save ia, ol bubu blong bifo oli bin wet from mo oli bin wantem tumas blong luk se i mas kamaot long ol las taem, mo ol enjel oli bin stap poenem maen blong olgeta long hem, olsem wan samting we oli holemtaet i stap blong givimaot blong glori blong olgeta i kam fulwan."
                },
                {
                    "number": 28,
                    "text": "Wan taem we bambae i kam yet, we long taem ia, bae mi no holembak wan samting, sapos i gat wan God o plante god, bae mi soemaot olgeta."
                },
                {
                    "number": 29,
                    "text": "Evri jea blong king mo ples we hem i rul, ol ples blong prins i rul mo ol paoa, bae mi soemaot mo givim long olgeta evriwan we oli bin stap strong wetem strong tingting from gospel blong Jisas Kraes."
                },
                {
                    "number": 30,
                    "text": "Mo tu, bae mi soemaot sapos i gat ol baondri i stap long ol heven o long ol solwota, o long drae graon, o long san, mun, o ol sta—"
                },
                {
                    "number": 31,
                    "text": "Evri taem we oli stap go raon long hem, evri dei, manis mo yia we mi jusum, mo evri dei blong ol dei, manis mo yia blong olgeta, mo evri glori, loa, mo stret taem, bae mi soemaot long ol dei blong dispensesen blong taem blong evri wok blong God i kamtru—"
                },
                {
                    "number": 32,
                    "text": "Folem wanem we oli bin odenem long medel blong Kaonsel blong God we I No Save Finis we i God blong evri narafala god bifo wol ia i bin stap, we bae God ia i holemtaet i stap kasem taem wol ia i finis mo i en, taem we evri man i kam long ples we hem i stap long hem blong taem we i no save finis, mo long ples blong spel blong hem we i no save ded."
                },
                {
                    "number": 33,
                    "text": "?Hamas taem nao ol wota we oli stap ron oli no save stap klin? ?Wanem paoa nao bae i blokem ol heven? Olsem i no posibol blong man i stretem han blong hem we i no strong mo i sot blong stopem Misuri reva blong ron long bed blong hem, o blong tanem blong i tekem narafala rod, nao i no posibol blong blokem Hem we I Gat Olgeta Paoa blong kapsaetem save long heven i kamdaon long ol hed blong ol Lata-dei Sent."
                },
                {
                    "number": 34,
                    "text": "Luk, mi singaotem plante, be samfala nomo mi jusum. ?Mo from wanem mi no jusum olgeta?"
                },
                {
                    "number": 35,
                    "text": "From se hat blong olgeta i stap tumas long ol samting blong wol ia, mo oli wantem kasem ol ona blong man, mekem se oli no lanem wan bigfala lesen ia nomo—"
                },
                {
                    "number": 36,
                    "text": "Se ol raet blong prishud, oli joen nomo long ol paoa blong heven be oli no save seperet, mo we ol paoa blong heven, oli no save kontrolem o yusum, be nomo folem ol prinsipol blong stret mo gud fasin."
                },
                {
                    "number": 37,
                    "text": "Hem i tru se oli save givim olgeta raet ia long yumi, ol man blong jos; be taem yumi stap kavremap ol sin blong yumi, o stap leftemap fasin blong yumi blong gat hae tingting, fasin blong yumi blong leftemap nem blong yumi, o stap yusum kontrol o rul o fos long ol sol blong ol pikinini blong ol man, long eni mak blong fasin we i no stret mo i no gud, luk, ol heven, oli kamaot long yumi olgetawan nomo; Spirit blong Lod i harem nogud; mo taem Spirit i kamaot, Amen long prishud o atoriti blong man ia."
                },
                {
                    "number": 38,
                    "text": "Luk, bifo hem i luksave, hem i stap hemwan finis, i stap kikim stik we i stap stikim hem, i stap givim hadtaem long ol sent, mo i stap faet agensem God."
                },
                {
                    "number": 39,
                    "text": "Yumi bin lanem tru long sore eksperiens se hem i fasin mo wei blong kolosap evri man, we taem oli kasem smol atoriti nomo, olsem we oli ting se oli gat, kwiktaem nomo oli stat blong rul long fasin we i no stret mo i no gud."
                },
                {
                    "number": 40,
                    "text": "From hemia nao, mi singaotem plante, be mi jusum smol nomo."
                },
                {
                    "number": 41,
                    "text": "I no gat eni paoa o fos we man i save yusum o mas yusum tru long prishud, be nomo wetem fasin blong winim tingting blong man, wetem fasin blong gat longfala tingting long hadtaem, wetem fasin we i kaen mo fasin blong no stap flas, mo wetem fasin blong gat tru lav;"
                },
                {
                    "number": 42,
                    "text": "Tru long fasin blong stap kaen, mo wan klin save, we bae i leftemap sol bigwan mo i no gat fasin blong tufes, mo i no gat fasin blong no stap ones—"
                },
                {
                    "number": 43,
                    "text": "Yu mas stap tok strong long stret taem wetem strong fasin, taem Tabu Spirit i lidim yu; mo afta, yu mas soemaot wan lav we i bigwan moa long hem we yu bin tok strong long hem, blong mekem se hem i no ting se yu wan enemi blong hem;"
                },
                {
                    "number": 44,
                    "text": "Blong mekem se hem i save se fasin blong yu blong stap fetful i moa strong bitim ol rop blong ded."
                },
                {
                    "number": 45,
                    "text": "Yu mas letem ol insaed long yu i fulap long bigfala lav i go long ol man, mo long haos we i gat fet, mo yu mas letem klin fasin i flasem ol tingting blong yu oltaem; afta nao, tras blong yu bae i gro i kam strong long fored blong God; mo doktrin blong prishud bae i go insaed long sol blong yu sloslo, semmak olsem smolsmol ren blong moning i foldaon long heven i kamdaon."
                },
                {
                    "number": 46,
                    "text": "Tabu Spirit bae i fren blong yu we i folem yu oltaem, mo stik blong king blong yu, bae i wan stik blong king we i no save jenis, blong fasin we i stret mo gud, mo trutok; mo rul blong yu, bae i wan rul we i no gat en, mo bae i kam long yu we i no gat man i fosem hem, blong oltaem mo oltaem."
                }
            ]
        },
        "/study/scriptures/dc-testament/dc/122": {
            "uri": "/study/scriptures/dc-testament/dc/122",
            "title": "Doktrin mo Ol Kavenan 122",
            "data_type": "chapter",
            "chapter_name": "Seksen 122",
            "chapter_summary": [
                "1–4, Evri en blong wol bae i askem abaot nem blong Josef Smit; 5–7, Evri denja mo safa blong hem, bae i givim hem eksperiens mo bae i blong gud blong hem; 8–9, Pikinini blong Man i bin kamdaon mo fesem i bitim evri samting ia."
            ],
            "verses": [
                {
                    "number": 1,
                    "text": "Evri en blong wol bae i askem abaot nem blong yu, mo ol krangke man bae oli talem nogud yu, mo hel bae i agensem yu strong;"
                },
                {
                    "number": 2,
                    "text": "Be olgeta we hat blong olgeta i klin gud, mo olgeta we oli waes, mo olgeta we oli gat moa gud laef, mo olgeta we oli gat klin fasin, bae oli lukaotem oltaem advaes, mo atoriti, mo ol blesing anda long han blong yu."
                },
                {
                    "number": 3,
                    "text": "Mo ol pipol blong yu bae oli neva tanem olgeta agensem yu from ol testemoni blong ol giaman fren."
                },
                {
                    "number": 4,
                    "text": "Mo nomata paoa blong olgeta oli sakem yu long trabol, mo biaen long ol aean mo wol, bae man i luk se i wan ona; be, blong wan smol taem, mo voes blong yu bae i givim moa fraet long medel blong ol enemi blong yu bitim voes blong wael laeon, from stret mo gud fasin blong yu; mo God blong yu bae i stanap long saed blong yu blong oltaem mo oltaem."
                },
                {
                    "number": 5,
                    "text": "Sapos mi singaotem yu blong go tru long hadtaem; sapos yu stap long denja long medel blong ol giaman brata; sapos yu stap long denja long medel blong ol stilman; sapos yu stap long denja long graon o long solwota;"
                },
                {
                    "number": 6,
                    "text": "Sapos man i talem se yu rong long evri kaen giaman rong; sapos ol enemi blong yu oli foldaon long yu; sapos oli pulumaot yu aot long sosaeti blong papa mo mama mo ol brata mo sista blong yu; mo sapos ol enemi blong yu oli pulum naef blong faet mo pulumaot yu long han blong waef blong yu, mo ol pikinini blong yu, mo sapos bigfala boe blong yu, we i gat sikis yia nomo, i hang long klos blong yu mo talem: “Papa blong mi, papa blong mi, ?from wanem yu no save stap wetem mifala? O, papa blong mi, ?ol man ia bae oli mekem wanem long yu?” Mo sapos oli soem naef mo pulumaot hem aot long yu, mo oli pulum yu i go long kalabus, mo ol enemi blong yu oli wokbaot raon long yu olsem ol wael dog we oli lukaotem blad blong smol sipsip;"
                },
                {
                    "number": 7,
                    "text": "Mo sapos bae oli sakem yu insaed long wan bigfala hol, o long han blong ol man blong kilimded man, mo oli jajem yu se yu mas ded; sapos bae oli sakem yu long dip ples; sapos bae wan bigfala wef i stap girap blong kam agensem yu; sapos ol wael win oli kam enemi blong yu; sapos ol heven oli pulum tudak i kam wanples, mo evri samting oli joen blong blokem rod blong yu; mo antap long evri samting, sapos ol stret jo blong hel oli open bigwan blong solemdaon yu, nao yu mas save, boe blong mi, se evri samting ia bae i givim eksperiens long yu, mo bae i blong gud blong yu."
                },
                {
                    "number": 8,
                    "text": "Pikinini blong Man i bin kamdaon mo fesem i bitim evri samting ia. ?Olsem wanem? ?Yu yu moa hae long hem?"
                },
                {
                    "number": 9,
                    "text": "From hemia, yu mas stap long rod blong yu, mo prishud bae i stap wetem yu; from mi makem ples blong olgeta, mo oli no save pas. Mi save hamas dei blong yu i stap, mo bae mi no katemsot laef blong yu; from hemia, yu no fraet long wanem we man i save mekem, from we God bae i stap wetem yu blong oltaem mo oltaem."
                }
            ]
        },
        "/study/scriptures/dc-testament/dc/123": {
            "uri": "/study/scriptures/dc-testament/dc/123",
            "title": "Doktrin mo Ol Kavenan 123",
            "data_type": "chapter",
            "chapter_name": "Seksen 123",
            "chapter_summary": [
                "1–6, Ol Sent oli mas putum tugeta mo printim wan stori abaot ol samting we oli bin safa mo ol hadtaem we oli kasem; 7–10, Semfala spirit we i bin setemap ol giaman bilif, i lidim fasin blong givim hadtaem blong ol Sent; 11–17, Plante long medel blong evri grup blong relijin bae oli kasem trutok yet."
            ],
            "verses": [
                {
                    "number": 1,
                    "text": "Mo bakegen, mifala i wantem givim tingting, blong yufala i lukluk sapos hem i stret blong evri sent oli putum tugeta ol save long saed blong evri samting we i bin hapen, mo evri safaring mo ol rong fasin we pipol blong Stet ia i bin mekem long olgeta;"
                },
                {
                    "number": 2,
                    "text": "Mo tu, abaot evri propeti mo hamas samting we oli bin spolem, tugeta long saed blong nem mo long saed blong bodi, mo tu, long saed blong ol graon mo ol haos;"
                },
                {
                    "number": 3,
                    "text": "Mo tu, nem blong olgeta evriwan we oli bin tekem pat blong mekem ol Sent oli harem nogud, folem hamas we ol Sent oli save kasem, mo faenemaot olgeta."
                },
                {
                    "number": 4,
                    "text": "Mo ating, oli save setemap wan komiti blong faenemaot olgeta samting ia, mo blong oli raetem ol toktok mo witnes blong olgeta folem loa; mo tu, blong karem i kam wan ples olgeta toktok we oli printim agensem yumi we i stap go raon;"
                },
                {
                    "number": 5,
                    "text": "Mo evri samting we i stap insaed long ol magasin, mo long ol ensiklopedia, mo evri histri we oli printim agensem yumi, mo oli stap raetem, mo nem blong olgeta we oli raetem, mo presentem ful koleksen blong ol samting we oli rabis, i raskel, i nogud mo lidim man blong kilimded man, we pipol blong Stet i bin mekem long pipol ia—"
                },
                {
                    "number": 6,
                    "text": "I no blong yumi printim nomo i go long ful wol, be blong presentem olgeta long ful dak mo rabis saed blong olgeta i go long ol hed blong gavman, olsem wan las hadwok we Papa long Heven i komandem yumi blong mekem, bifo yumi save gat raet fulwan mo evriwan blong askem promes ia we i blong singaotem hem blong kamaot long ples we hem i stap haed long hem; mo tu, blong ful nesen ia bae i nomo gat eskius bifo hem i sendem i kam, paoa blong han blong hem we i gat olgeta paoa."
                },
                {
                    "number": 7,
                    "text": "Hemia i wan diuti we yumi no save ronwe long hem we yumi gat kaon long hem long God, long ol enjel we God bae i mekem yumi stanap wetem olgeta, mo tu, long yumiwan, long ol waef mo ol pikinini blong yumi we oli mekem olgeta oli bodaon wetem fasin blong harem hat i soa, harem nogud, mo wari, anda long prapa rabis han we i kilimded man, i yusum fos, mo i mekem nogud long man, wetem sapot, bakap mo fos blong paoa blong spirit ia we i bin skrum gud long hat blong ol pikinini blong ol man, ol bilif ia we oli kasem long ol papa blong olgeta we oli bin kasem ol giaman toktok; mo spirit ia i fulumap wol wetem tingting we i fasfas, mo i bin gro strong moa mo strong moa bakegen, mo naoia, hem i stret stamba blong evri rabis fasin, mo ful wol i stap krae from harem nogud anda long rabis fasin blong hem we i hevi tumas."
                },
                {
                    "number": 8,
                    "text": "Hem i wan aean yok, hem i wan strong rop; oli ol stret hankaf, mo jen, mo jen blong han, mo jen blong leg we i blong hel."
                },
                {
                    "number": 9,
                    "text": "From hemia, hem i wan diuti we yumi no save ronwe long hem we yumi gat kaon long hem, i no long ol waef mo ol pikinini blong yumi nomo, be tu, long ol wido, mo olgeta we oli nomo gat papa, we aean han blong spirit ia i bin kilimded ol hasban mo papa blong olgeta;"
                },
                {
                    "number": 10,
                    "text": "Mo ol wok ia blong tudak mo i mekem tudak i kam, oli inaf blong mekem hel hemwan i seksek, mo i stanap i seksek long fraet mo mekem fes blong hem i waet, mo ol han blong devel ia stret oli seksek mo seksek bigwan."
                },
                {
                    "number": 11,
                    "text": "Mo tu, hem i wan diuti we yumi no save ronwe long hem we yumi gat kaon long hem long evri jeneresen we i stap kam antap, mo long evriwan we oli gat wan hat we i klin evriwan—"
                },
                {
                    "number": 12,
                    "text": "From we i gat plante yet long wol ia long medel blong ol brekawe grup, ol pati, mo ol grup blong relijin, we oli blaen from ol waes giaman wok blong ol man, we tru long olgeta, oli stap haed mo wet blong giaman long man, mo oli no save faenem trutok from nomo oli no save weaples blong faenem trutok—"
                },
                {
                    "number": 13,
                    "text": "From hemia, yumi mas spenem mo yusum ful laef blong yumi blong mekem laet long evri samting blong tudak we oli haed, go kasem taem yumi save olgeta; mo ol samting ia oli kamaot long yumi tru long heven—"
                },
                {
                    "number": 14,
                    "text": "Nao yumi mas lukluk long ol samting ia wetem fasin blong gat strong tingting long hem."
                },
                {
                    "number": 15,
                    "text": "No mas letem man i kaontem olgeta olsem se oli ol smol samting; from se i gat plante samting i stap yet long fiuja, long saed blong ol sent, we i dipen long ol samting ia."
                },
                {
                    "number": 16,
                    "text": "Ol brata, yufala i save, se long taem blong strong win, wan bigfala sip i save mekem bigfala samting wetem smol stia ia we i mekem hem i fesem gud win mo ol wef."
                },
                {
                    "number": 17,
                    "text": "From hemia, ol gudfala brata we mifala i lavem tumas, bae yumi mekem wetem glad hat, evri samting we i stap long paoa blong yumi; mo afta, bae yumi stanap kwaet, wetem bigfala tras evriwan, blong luk fasin blong God blong sevem man, mo blong Lod i soemaot han blong hem."
                }
            ]
        },
        "/study/scriptures/dc-testament/dc/124": {
            "uri": "/study/scriptures/dc-testament/dc/124",
            "title": "Doktrin mo Ol Kavenan 124",
            "data_type": "chapter",
            "chapter_name": "Seksen 124",
            "chapter_summary": [
                "1–14, Lod i bin komandem Josef Smit blong talemaot strong abaot gospel long presiden blong Yunaeted Stet, ol gavna, mo ol man blong rul blong evri nesen; 15–21, Haeram Smit, Deved W. Paten, Josef Smit Senia, mo ol narafala long medel blong olgeta we oli laef mo olgeta we oli ded, oli kasem blesing from fasin blong olgeta blong stap tru mo from ol klin fasin blong olgeta; 22–28, Lod i komandem ol Sent blong bildim wan haos blong stap lukaotem ol strenja, mo wan tempol long Nauvu; 29–36, Ol memba blong Jos oli mas mekem baptaes blong olgeta dedman insaed long tempol; 37–44, Ol pipol blong Lod oli oltaem bildim ol tempol blong mekem ol tabu odinens; 45–55, Ol Sent oli nomo gat wok ia blong bildim wan tempol long Jakson Kaonti from fasin blong ol enemi blong olgeta blong mekem nogud long olgeta; 56–83, Lod i givim ol instraksen blong bildim Haos blong Nauvu; 84–96, Lod i singaotem Haeram Smit blong stap olsem wan petriak, blong kasem olgeta ki, mo blong tekem ples blong Oliva Kaodri; 97–122, Lod i givim instraksen long Wiliam Lo mo ol narafalawan long saed blong wok blong olgeta; 123–145, Lod i givim nem blong ol jeneral mo lokol ofisa, wetem ol diuti blong olgeta mo wanem kworom bae oli stap long hem."
            ],
            "verses": [
                {
                    "number": 1,
                    "text": "I tru, olsem ia nao Lod i talem long yu, wokman blong mi, Josef Smit: Mi glad tumas wetem ofring blong yu we yu bin mekem mo ol toktok we yu luksave mi long hem, we yu bin talem; from stamba tingting ia nao mi bin mekem yu yu rere, blong mi soemaot waes blong mi tru long olgeta man blong wol we oli no strong."
                },
                {
                    "number": 2,
                    "text": "Ol prea blong yu, oli stret long fored blong mi; mo blong ansa long olgeta, mi talem long yu se nao, mi singaotem yu naoia blong go talemaot strong abaot gospel, mo abaot stek ia we mi bin planem blong stap olsem wan konaston blong Saeon, we bae oli polisim gud wetem ol rij samting semmak olsem we oli mekem long wan haos blong king."
                },
                {
                    "number": 3,
                    "text": "Ofisol toktok ia i mas go long evri king blong wol, long ol fo kona blong hem, long ol onorabol presiden we oli jusum hem, mo ol onorabol gavna blong nesen we yu stap laef long hem, mo i mas go long evri nesen blong wol we oli stap olbaot long ol narafala ples."
                },
                {
                    "number": 4,
                    "text": "Bae yu mas raetem wetem spirit blong no stap flas mo tru long paoa blong Tabu Spirit, we bae i stap insaed long yu long taem we bae yu raetem toktok ia;"
                },
                {
                    "number": 5,
                    "text": "From we bae mi givim long yu, tru long Tabu Spirit, blong yu save tingting blong mi long saed blong olgeta king mo ol man blong atoriti ia, mo wanem bae i hapen long olgeta long wan taem we bambae i kam yet."
                },
                {
                    "number": 6,
                    "text": "From, luk, mi stap rere blong singaotem olgeta blong oli mas folem gud laet mo glori blong Saeon, from stret taem i kam blong Saeon i kam antap."
                },
                {
                    "number": 7,
                    "text": "From hemia, yu askem olgeta, mo talemaot bigwan long olgeta, mo testifae long olgeta, mo yu no fraet long olgeta from we oli olsem gras nomo, mo evri glori blong olgeta i olsem flaoa blong gras we i foldaon kwik, blong mekem se oli stap mo nomo gat eskius—"
                },
                {
                    "number": 8,
                    "text": "Blong mekem se bae mi kam agensem ol king mo ol man blong atoriti ia long dei we bae mi kam, taem we bae mi karemaot vel we i blokem fes blong mi blong mi givim i go long man we i mekem nogud long man, wan ples, we bae i stap long medel blong ol man we oli gat tufes mo oli kakae tut blong olgeta, sapos ol king ia mo ol man blong atoriti ia, oli sakemaot ol wokman blong mi mo testemoni blong mi we mi talemaot long olgeta."
                },
                {
                    "number": 9,
                    "text": "Mo bakegen, bae mi visitim olgeta mo mekem hat blong olgeta i kam sofsof, bae mi mekem long plante long olgeta blong gud blong yufala, blong oli gat gladhat long yufala, blong oli save kam long laet blong trutok, mo blong Ol Jentael oli kam blong givim ona o leftemap Saeon."
                },
                {
                    "number": 10,
                    "text": "From dei we bae mi kam long hem i kam kwiktaem, long wan aoa we yufala i no ting long hem; ?mo weaples nao hem i ples blong pipol blong mi i sef long hem, mo weaples i ples we olgeta we bae oli stap bae oli haed long hem?"
                },
                {
                    "number": 11,
                    "text": "!Yufala i girap! !O yufala ol king blong wol ia! Yufala i kam, O, yufala i kam, wetem gol blong yufala mo silva blong yufala, blong helpem ol pipol blong mi, long haos blong ol gel blong Saeon."
                },
                {
                    "number": 12,
                    "text": "Mo bakegen, i tru, mi talem long yu, bae Robet B. Tompson i mas helpem yu blong raetemdaon ofisol toktok ia, from we mi glad tumas long hem, from we hem i stap wetem yu;"
                },
                {
                    "number": 13,
                    "text": "From hemia, bae hem i mas lisin long advaes blong yu, mo bae mi blesem hem wetem plante, plante blesing; bae hem i mas fetful mo stap tru long evri samting stat long naoia i go, mo bae mi lukluk hae long hem long ae blong mi."
                },
                {
                    "number": 14,
                    "text": "Be hem i mas tingbaot se bae mi askem wan ripot blong wok blong hem long han blong hem."
                },
                {
                    "number": 15,
                    "text": "Mo bakegen, i tru, mi talem long yu, mi blesem wokman blong mi, Haeram Smit; from we mi, Lod, mi lavem hem from hat blong hem i stap tru, mo from we hem i laekem tumas wanem we i stret long ae blong mi, Lod i talem."
                },
                {
                    "number": 16,
                    "text": "Bakegen, wokman blong mi, Jon K. Benet, i mas helpem yu long wok blong yu blong sendem toktok blong mi i go long ol king mo ol pipol blong wol, mo hem i mas stanap long saed blong yu, wokman blong mi, Josef Smit, long aoa blong hadtaem blong yu; mo bae hem i no lusum praes blong hem sapos hem i folem advaes blong yu."
                },
                {
                    "number": 17,
                    "text": "Mo from lav blong hem, bae hem i kam wan strong man, from we bae hem i man blong mi sapos hem i mekem hemia, Lod i talem. Mi bin luk wok we hem i bin mekem, we mi akseptem sapos hem i gohed, mo bae mi givim hem wan hat blong king blong ol blesing mo bigfala glori."
                },
                {
                    "number": 18,
                    "text": "Mo bakegen, mi talem long yu se hem i tingting blong mi blong wokman blong mi, Liman Waet, i mas gohed blong prij blong helpem Saeon, wetem spirit blong no stap flas, mo blong hem i konfes abaot mi long fored blong wol; mo bae mi leftemap hem antap semmak olsem long ol wing blong igel; mo bae hem i kasem glori mo ona long hemwan mo long nem blong mi."
                },
                {
                    "number": 19,
                    "text": "Blong mekem se taem hem i finisim wok blong hem, bae mi save tekem hem wetem mi, olsem we mi bin mekem wetem wokman blong mi, Deved Paten, we i stap wetem mi naoia, mo tu, wokman blong mi, Edwod Patrij, mo tu, olfala wokman blong mi, Josef Smit Senia, we i sidaon wetem Ebraham long raet han blong hem, mo mi blesem hem mo mekem hem i tabu, from hem i blong mi."
                },
                {
                    "number": 20,
                    "text": "Mo bakegen, i tru, mi talem long yu se wokman blong mi, Joj Mila i no gat fasin blong no stap ones; yu save trastem hem from hat blong hem i stap tru; mo from lav we hem i gat long testemoni blong mi, mi, Lod, mi lavem hem."
                },
                {
                    "number": 21,
                    "text": "From hemia, mi talem long yu, mi silim antap long hed blong hem ofis blong wan bisoprik, semmak olsem wokman blong mi, Edwod Patrij, blong hem i kasem ol konsekresen blong haos blong mi, blong hem i save givim blesing antap long hed blong olgeta pipol blong mi we oli pua, Lod i talem. I no mas gat man i tingting nating long wokman blong mi, Joj, from we bae hem i givim ona long mi."
                },
                {
                    "number": 22,
                    "text": "Wokman blong mi, Joj, mo wokman blong mi, Liman, mo wokman blong mi, Jon Snaeda, mo ol narawan, oli mas bildim wan haos long nem blong mi, wan olsem hemia we wokman blong mi, Josef, bae i soemaot long olgeta, mo bae oli bildim long ples we bae hem i soemaot tu long olgeta."
                },
                {
                    "number": 23,
                    "text": "Mo bae i stap olsem wan haos blong slip mo kakae long hem, wan haos we ol strenja we oli kam longwe oli kam slip insaed long hem; from hemia, hem i mas stap olsem wan gud haos, we i inaf blong mi akseptem, blong mekem se man we i travel, we i taed, i faenem helt mo wan sef ples taem bae hem i stap tingting hevi long toktok blong Lod, mo konaston we mi bin jusum blong Saeon."
                },
                {
                    "number": 24,
                    "text": "Haos ia bae i mas wan gudgudfala ples blong slip sapos oli bildim long nem blong mi, mo sapos gavna blong haos ia, we bae mi jusum bae i no letem eni doti samting i kam insaed long hem. Bae haos ia i tabu, sapos no Lod, God blong yu bae i no save stap insaed long hem."
                },
                {
                    "number": 25,
                    "text": "Mo bakegen, i tru, mi talem long yu, evriwan long ol sent blong mi we oli stap longwe oli mas kam."
                },
                {
                    "number": 26,
                    "text": "Mo yufala i mas sendem kwik ol mesenja, yes, ol mesenja we yufala i jusum, mo oli mas talem long ol sent se: “Yufala i kam, wetem evri gol blong yufala, mo silva blong yufala, mo ol rij ston blong yufala, mo wetem evri olfala samting we mane blong hem i sas; mo wetem evriwan we i gat save long saed blong ol olfala samting we mane blong hem i sas, we oli wantem kam bae oli save kam, mo oli save karem ol bokistri, mo krismastri, mo paentri, wetem evri nambawan tri blong wol;"
                },
                {
                    "number": 27,
                    "text": "Mo oli kam wetem aean, mo kopa, mo bras, mo sink aean, mo wetem evri nambawan samting blong wol; mo bildim wan haos long nem blong mi, blong mekem se Hae God we I Hae Olgeta i stap insaed long hem.”"
                },
                {
                    "number": 28,
                    "text": "From se i no gat wan ples i stap long wol we bae hem i save kam long hem mo putumbak bakegen long yufala, wanem we i bin lus, o wanem we hem i bin tekemaot, we i ful prishud."
                },
                {
                    "number": 29,
                    "text": "From se i no gat wan pul blong baptaes long wol, blong olgeta sent blong mi oli mekem baptaes blong olgeta we oli ded finis—"
                },
                {
                    "number": 30,
                    "text": "From se odinens ia, i blong haos blong mi nomo, mo mi no save akseptem sapos i no olsem, be nomo long taem we bae yufala i pua, long taem we yufala i no save bildim wan haos long mi."
                },
                {
                    "number": 31,
                    "text": "Be mi komandem yufala, yufala evriwan ol sent blong mi, blong yufala i mas bildim wan haos long mi; mo mi givim yufala inaf taem blong bildim wan haos long mi; mo bae long taem ia, bae mi akseptem ol baptaes blong yufala."
                },
                {
                    "number": 32,
                    "text": "Be luk, long en blong taem ia we mi givim blong yufala, bae mi nomo akseptem ol baptaes blong ol dedman blong yufala; mo sapos yufala i no mekem olgeta samting ia long en blong taem ia we mi givim long yufala, bae mi sakemaot yufala, jos, wetem ol dedman blong yufala, Lod, God blong yufala i talem."
                },
                {
                    "number": 33,
                    "text": "From i tru, mi talem long yufala, se afta we yufala i bin gat inaf taem blong bildim wan haos long mi, we i ples blong mekem ol odinens blong baptaes blong ol dedman long hem, mo odinens ia, mi bin stanemap bifo long stat blong wol ia, bae mi nomo save akseptem ol baptaes we yufala i mekem blong ol dedman blong yufala;"
                },
                {
                    "number": 34,
                    "text": "From insaed long haos ia, mi odenem man blong kasem ol ki blong tabu prishud, blong yufala i kasem ona mo glori."
                },
                {
                    "number": 35,
                    "text": "Mo afta long taem ia, bae mi no akseptem ol baptaes blong olgeta dedman, we ol memba blong jos we oli stap olbaot long ol narafala ples oli stap mekem, Lod i talem."
                },
                {
                    "number": 36,
                    "text": "From se mi putum se long Saeon nao, mo long ol stek blong hem, mo long Jerusalem, olgeta ples ia we mi bin jusum olsem wan ples blong haed, bae oli ol ples blong yufala i mekem ol baptaes blong ol dedman blong yufala."
                },
                {
                    "number": 37,
                    "text": "Mo bakegen, i tru, mi talem long yufala: ?olsem wanem nao bae mi akseptem ol tabu seremoni blong wasem yufala? Be nomo sapos yufala i mekem olgeta insaed long wan haos we yufala i bildim long nem blong mi."
                },
                {
                    "number": 38,
                    "text": "From we, from stamba tingting ia nao mi bin komandem Moses se hem i mas bildim wan tabenakol, blong oli save tekem wetem olgeta i go long wan waelples, mo blong oli bildim wan haos long graon blong promes, blong mekem se mi save soemaot ol odinens ia we i bin haed bifo we wol i bin stat."
                },
                {
                    "number": 39,
                    "text": "From hemia, i tru, mi talem long yufala, se ol anoenting blong yufala, mo ol tabu seremoni blong wasem yufala, mo ol baptaes blong ol dedman blong yufala, mo ol tabu miting blong yufala, mo ol fasin blong tingbaot ol sakrifaes blong yufala we ol boe blong Livae oli mekem, blong tingbaot ol revelesen we mi givim long yufala long ol ples blong yufala we oli moa tabu, we tru long olgeta yu kasem ol toktok, se ol loa mo ol jajmen blong yufala, blong stat blong ol revelesen mo stat blong Saeon, mo blong glori, ona, mo endaomen blong evri sitisen blong Saeon, evri samting ia, mi odenem tru long odinens blong tabu haos blong mi we ol pipol blong mi oli kasem komanmen oltaem blong bildim long tabu nem blong mi."
                },
                {
                    "number": 40,
                    "text": "Mo i tru, mi talem long yufala, yufala i mas bildim haos ia long nem blong mi, blong mi save soemaot ol odinens blong mi insaed long hem long ol pipol blong mi;"
                },
                {
                    "number": 41,
                    "text": "From we mi luk se i stret blong mi soemaot long jos blong mi, ol samting we mi bin holem i haed i stap stat long stat blong wol, ol samting ia we oli long saed blong dispensesen blong taem blong evri wok blong God i kamtru."
                },
                {
                    "number": 42,
                    "text": "Mo bae mi soemaot long wokman blong mi, Josef, evri samting long saed blong haos ia, mo prishud blong hem, mo ples we bae oli mas bildim haos ia long hem."
                },
                {
                    "number": 43,
                    "text": "Mo bae yufala i bildim haos ia long ples we yufala i bin tingting blong bildim long hem, from we hem i stret ples we mi bin jusum blong yufala i bildim haos ia long hem."
                },
                {
                    "number": 44,
                    "text": "Sapos yufala i wok wetem evri strongfala paoa blong yufala, bae mi konsekretem ples ia blong bae hem i kam tabu."
                },
                {
                    "number": 45,
                    "text": "Mo sapos ol pipol blong mi oli lisin gud long voes blong mi, mo long voes blong ol wokman blong mi we mi bin jusum blong lidim ol pipol blong mi, luk, i tru, mi talem long yufala, i no gat eniwan i save fosem pipol blong mi blong muvaot long ples blong olgeta."
                },
                {
                    "number": 46,
                    "text": "Be sapos oli no lisin gud long voes blong mi, mo long voes blong olgeta man ia we mi bin jusum olgeta, bae mi no blesem olgeta, from se oli mekem doti long ol tabu graon blong mi, mo ol tabu odinens blong mi, mo ol pepa, mo ol tabu toktok blong mi we mi bin givim long olgeta."
                },
                {
                    "number": 47,
                    "text": "Mo bambae i hapen se sapos yufala i bildim wan haos long nem blong mi, mo yufala i no mekem ol samting we mi talem, bae mi no mekem strong promes we mi mekem wetem yufala, mo bae mi no mekem i hapen ol promes ia we yufala i ting se bae yufala i kasem long ol han blong mi, Lod i talem."
                },
                {
                    "number": 48,
                    "text": "From bae yufala i no kasem blesing, be yufala, tru long ol wok blong yufala nomo, bae yufala i kasem ol strong nogud tok, bigfala nogud kros, kros, mo jajmen oli kam antap long hed blong yufala nomo, tru long ol krangke wok blong yufala, mo tru long evri rabis sin blong yufala, we yufala i stap mekem long fored blong mi, Lod i talem."
                },
                {
                    "number": 49,
                    "text": "I tru, i tru, mi talem long yufala, se taem mi givim wan komanmen long eniwan long ol pikinini blong ol man blong oli mekem wan wok long nem blong mi, mo olgeta pikinini blong ol man ia oli go wetem evri strongfala paoa blong olgeta mo wetem evri samting we oli gat blong mekem wok ia, mo oli no stop blong wok strong wetem strong tingting, mo taem ol enemi blong olgeta oli kam agensem olgeta mo blokem olgeta blong mekem wok ia, luk, hem i stap long tingting blong mi, blong nomo askem wok ia long han blong olgeta pikinini ia blong ol man, be blong akseptem ofring blong olgeta."
                },
                {
                    "number": 50,
                    "text": "Mo long saed blong rabis fasin mo fasin blong olgeta blong brekem ol tabu loa mo ol komanmen blong mi, bae mi givimbak antap long hed blong olgeta ia we oli bin blokem wok blong mi, i go kasem nambatri mo nambafo jeneresen, folem hamas taem we oli no sakem sin, mo no laekem mi, Lod, God i talem."
                },
                {
                    "number": 51,
                    "text": "From hemia, from stamba tingting ia nao mi bin akseptem ol ofring blong olgeta ia we mi bin komandem olgeta blong bildimap wan siti mo wan haos long nem blong mi, long Jakson Kaonti, Misuri, mo ol enemi blong olgeta oli bin blokem olgeta, Lod, God blong yufala i talem."
                },
                {
                    "number": 52,
                    "text": "Mo olsem ansa, bae mi givim antap long hed blong olgeta wan jajmen, bigfala nogud kros, mo kros, krae sore, mo trabol long tingting, mo fasin blong kakae tut, i go kasem nambatri mo nambafo jeneresen, folem hamas taem we oli no sakem sin, mo oli no laekem mi, Lod, God blong yufala i talem."
                },
                {
                    "number": 53,
                    "text": "Mo hemia, bae i wan eksampol long yufala, blong yufala i harem gud long saed blong olgeta evriwan we mi bin komandem olgeta blong mekem wan wok, mo han blong enemi blong olgeta, mo fasin blong mekem man i harem nogud i bin blokem olgeta, Lod, God blong yufala i talem."
                },
                {
                    "number": 54,
                    "text": "From we mi mi Lod, God blong yufala, mo bae mi sevem evriwan long ol brata blong yufala we oli bin gat wan hat we i klin evriwan, mo ol enemi blong Jos oli bin kilimded olgeta long graon blong Misuri, Lod i talem."
                },
                {
                    "number": 55,
                    "text": "Mo bakegen, i tru, mi talem long yufala, mi komandem yufala bakegen blong bildim wan haos long nem blong mi, long ples ia, blong yufala i pruvum yufala long mi se yufala i stap fetful long saed blong evri samting we mi komandem yufala long hem, blong mekem se mi blesem yufala, mo givim antap long hed blong yufala, ona, fasin blong nomo save ded, mo laef we i no save finis."
                },
                {
                    "number": 56,
                    "text": "Mo naoia, mi talem long yufala long saed blong haos blong slip blong mi, we mi bin komandem yufala blong bildim blong lukaotem ol strenja; yufala i mas bildim long nem blong mi, mo bae nem blong mi i mas stap long hem, mo wokman blong mi, Josef, mo famli blong hem, i gat wan ples insaed long hem, long wan jeneresen i go long narafala jeneresen."
                },
                {
                    "number": 57,
                    "text": "From anoenting ia, mi bin putum antap long hed blong hem, blong mekem se blesing blong hem bae i stap tu antap long hed blong laen blong hem we bae i kam afta long hem."
                },
                {
                    "number": 58,
                    "text": "Mo olsem we mi bin talem long Ebraham long saed blong ol famli blong wol, mi talem semmak long wokman blong mi, Josef: Tru long yu, mo tru long laen blong yu, bae evri famli blong wol i kasem blesing."
                },
                {
                    "number": 59,
                    "text": "From hemia, wokman blong mi, Josef mo laen blong hem we i kam afta long hem, oli mas gat wan ples insaed long haos ia, stat long wan jeneresen i go long narafala jeneresen, blong oltaem mo oltaem, Lod i talem."
                },
                {
                    "number": 60,
                    "text": "Mo nem blong haos ia, oli singaotem Haos blong Nauvu; mo bae hem i mas stap olsem wan gudfala ples blong man i stap long hem, mo wan ples blong man we i travel i spel long hem, blong hem i stap tingting hevi long glori blong Saeon, mo glori blong siti ia, we i konaston blong hem;"
                },
                {
                    "number": 61,
                    "text": "Blong mekem se hem i kasem advaes long olgeta we mi bin putum olsem ol nambawan plant, mo olsem ol gadman antap long ol wol blong Saeon."
                },
                {
                    "number": 62,
                    "text": "Luk, i tru, mi talem long yufala, wokman blong mi, Joj Mila, mo wokman blong mi, Liman Waet, mo wokman blong mi, Jon Snaeda, mo wokman blong mi, Pita Hoas, oli mas oganaesem olgeta, mo jusum wan long olgeta blong kam presiden ova long kworom blong olgeta from stamba tingting ia blong bildim haos ia."
                },
                {
                    "number": 63,
                    "text": "Mo oli mas raetemdaon wan konstitusen, we tru long hem bae oli kasem ol mane blong bildim haos ia."
                },
                {
                    "number": 64,
                    "text": "Mo bae oli no mas kasem les long fifti dola blong wan pat blong onasip insaed long haos ia, mo oli mas gat raet blong kasem fiftin taosen dola long eniwan from wan pat blong onasip long haos ia."
                },
                {
                    "number": 65,
                    "text": "Be oli no mas gat raet blong kasem ova long fiftin taosen dola long wan pat, long eniwan."
                },
                {
                    "number": 66,
                    "text": "Mo oli no mas gat raet blong kasem mane, we i no kasem fifti dola blong wan pat blong onasip long haos ia long eniwan."
                },
                {
                    "number": 67,
                    "text": "Mo bae oli no mas gat raet blong akseptem eniwan, olsem wan stokolda insaed long haos ia, be nomo sapos hem i pem pat blong hem long han blong olgeta, long taem ia we hem i kasem pat ia;"
                },
                {
                    "number": 68,
                    "text": "Mo folem hamas pat hem i pem long han blong olgeta, bae hem i mas kasem pat folem insaed long haos ia; be sapos hem i no pem wan samting long han blong olgeta, bae hem i no mas kasem wan pat insaed long haos ia."
                },
                {
                    "number": 69,
                    "text": "Mo sapos i gat wan we i pem wan pat long han blong olgeta, bae hem i blong kasem wan pat insaed long haos ia, blong hemwan, mo blong jeneresen blong hem we bae i kam afta long hem, stat long wan jeneresen i go long narafala jeneresen, folem hamas taem we hem mo laen blong hem bae i holem pat ia, mo i no salem o pasem pat ia i go aot long han blong olgeta folem tingting mo aksen blong olgeta, sapos yufala i wantem mekem tingting blong mi, Lod, God blong yufala i talem."
                },
                {
                    "number": 70,
                    "text": "Mo bakegen, i tru, mi talem long yufala, sapos wokman blong mi, Joj Mila, mo wokman blong mi, Liman Waet, mo wokman blong mi, Jon Snaeda, mo wokman blong mi, Pita Hoas, i kasem eni pat long han blong olgeta, long mane, o long propeti we tru long olgeta oli kasem stret mane blong olgeta, bae oli no mas yusum eni pat blong mane ia long wan narafala stamba tingting, be blong yusum long haos ia nomo."
                },
                {
                    "number": 71,
                    "text": "Mo sapos oli yusum eni pat blong mane ia long wan narafala samting, be i no long haos ia nomo, mo oli no kasem raet blong ol stokolda, mo oli no pembak fo taem mane ia we oli yusum long narafala ples be i no haos ia, bae mi putum olgeta oli stap anda long wan strong nogud tok, mo bae mi muvumaot olgeta long ples blong olgeta, Lod, God i talem; from we mi, Lod, mi God, mo bae oli no save jikim mi long eniwan long olgeta samting ia."
                },
                {
                    "number": 72,
                    "text": "I tru, mi talem long yufala, wokman blong mi, Josef, i mas pem mane long han blong olgeta from wok blong bildim haos ia, olsem we hem i luk se i gud; be wokman blong mi, Josef, i no save pem ova long fiftin taosen dola from wan pat blong haos ia, mo i no les long fifti dola; mo i semmak long eni narafala man, Lod i talem."
                },
                {
                    "number": 73,
                    "text": "Mo i gat tu olgeta narafala we oli wantem blong save tingting blong mi long saed blong olgeta, from we oli bin askem long mi."
                },
                {
                    "number": 74,
                    "text": "From hemia, mi talem long yufala, long saed blong wokman blong mi, Vinson Naet. Sapos hem i wantem mekem tingting blong mi, bae hem i mas putum sam mane insaed long haos ia blong hemwan, mo blong jeneresen blong hem we i kam afta long hem, stat long wan jeneresen i go long narafala jeneresen."
                },
                {
                    "number": 75,
                    "text": "Mo hem i mas leftemap voes blong hem longtaem mo bigwan, long medel blong ol pipol, blong toktok from olgeta we oli pua mo olgeta we oli stap long nid; mo hem i no mas foldaon, mo i no mas mekem hat blong hem i foldaon; mo bae mi akseptem ol ofring blong hem, from we long mi, bae oli no olsem ol ofring blong Ken, from we bae hem i blong mi, Lod i talem."
                },
                {
                    "number": 76,
                    "text": "Famli blong hem i mas stap glad mo i mas tanem hat blong olgeta i go longwe long hadtaem; from we mi bin jusum hem mo mi bin anoentem hem, mo bae hem i kasem ona long medel blong haos blong hem, from we bambae mi fogivim evriwan long ol sin blong hem, Lod i talem. Amen."
                },
                {
                    "number": 77,
                    "text": "I tru, mi talem long yufala, wokman blong mi, Haeram i mas putum mane long haos ia, olsem we hem i luk se i gud, blong hemwan mo blong jeneresen blong hem we i kam afta long hem, stat long wan jeneresen i go long narafala jeneresen."
                },
                {
                    "number": 78,
                    "text": "Bae wokman blong mi, Aesak Galan, i mas putum mane insaed long haos ia; from we mi, Lod, mi lavem hem from wok ia we hem i bin mekem, mo bae mi fogivim evriwan long ol sin blong hem; from hemia, bae oli mas tingbaot se hem i gat wan pat long haos ia, stat long wan jeneresen i go long narafala jeneresen."
                },
                {
                    "number": 79,
                    "text": "Wokman blong mi, Aesak Galan, bae yufala i mas jusum hem blong stap wetem yufala, mo wokman blong mi, Wiliam Maks bae i odenem hem, mo blesem hem, blong go wetem wokman blong mi, Haeram, blong mekem wok we wokman blong mi, Josef, i talemaot long tufala, i hapen, mo bae Lod i blesem tufala bigwan from."
                },
                {
                    "number": 80,
                    "text": "Bae wokman blong mi, Wiliam Maks, i mas putum mane insaed long haos ia, olsem we hem i luk se i gud, blong hemwan mo blong jeneresen blong hem, stat long wan jeneresen i go long narafala jeneresen."
                },
                {
                    "number": 81,
                    "text": "Bae wokman blong mi, Henri G. Serwud i mas putum mane insaed long haos ia, olsem we hem i luk se i gud, blong hemwan mo blong laen blong hem afta long hem, stat long wan jeneresen i go long narafala jeneresen."
                },
                {
                    "number": 82,
                    "text": "Bae wokman blong mi, Wiliam Lo, i mas putum mane insaed long haos ia, blong hemwan mo laen blong hem afta long hem, stat long wan jeneresen i go long narafala jeneresen."
                },
                {
                    "number": 83,
                    "text": "Sapos hem i wantem mekem folem tingting blong mi, bae hem i no mas tekem famli blong hem i go long ol graon long Is, we i Ketlan; be, mi, Lod, bae mi bildimap Ketlan, be mi, Lod, mi rere long wan trabol blong ol pipol we oli stap laef long ples ia."
                },
                {
                    "number": 84,
                    "text": "Mo wetem wokman blong mi, Almon Babit, i gat plante samting we mi mi no glad long hem; luk, hem i stap lukaotem blong givim advaes blong hem, be i no advaes we mi bin givim, we i hemia blong Presidensi blong Jos blong mi; mo hem i stanemap wan yang buluk we oli wokem long gol blong ol pipol blong mi oli wosip long hem."
                },
                {
                    "number": 85,
                    "text": "I no mas gat man i aot long ples ia, we i bin kam long ples blong traem blong stap obei long ol komanmen blong mi."
                },
                {
                    "number": 86,
                    "text": "Sapos oli stap long ples ia, bae oli laef from mi; mo sapos oli ded, bae oli ded from mi; from we bae oli spel long evri wok blong olgeta long ples ia, mo bae oli gohed long wok blong Lod."
                },
                {
                    "number": 87,
                    "text": "From hemia, wokman blong mi Wiliam i mas putum tras blong hem long mi, mo i mas stop blong stap fraet long saed blong famli blong hem, from sik we i stap go raon long graon. Sapos yufala i lavem mi, stap obei long ol komanmen blong mi; mo sik we i stap go raon long graon bae i tanem i kam glori blong yufala."
                },
                {
                    "number": 88,
                    "text": "Wokman blong mi, Wiliam, i mas go mo talemaot gospel blong mi we i no gat en wetem wan voes we i laod, mo wetem bigfala glad, olsem we Spirit blong mi i lidim hem, i go long olgeta pipol we oli stap laef long Worso, mo tu, long olgeta pipol we oli stap laef long Katej, mo tu, long olgeta pipol we oli stap laef long Belington, mo tu, long olgeta pipol we oli stap laef long Madison, mo hem i mas wet wetem tingting blong save wet longtaem blong kasem moa instraksen long jeneral konfrens blong mi, Lod i talem."
                },
                {
                    "number": 89,
                    "text": "Sapos hem i wantem mekem tingting blong mi, stat long naoia i go, hem i mas lisin gud long advaes blong wokman blong mi, Josef, mo sapotem laef blong olgeta we oli pua wetem ol samting blong hem, mo blong hem i mas printim niufala translesen blong tabu toktok blong mi i go long ol man we oli stap laef long wol."
                },
                {
                    "number": 90,
                    "text": "Sapos hem i mekem hemia, bae mi blesem hem wetem plante, plante blesing, blong mekem se mi no livim hem fogud, mo bae oli no save faenem laen blong hem i stap askem kaekae."
                },
                {
                    "number": 91,
                    "text": "Mo bakegen, i tru, mi talem long yufala, wokman blong mi Wiliam, oli mas jusum, odenem, mo anoentem hem olsem wan kaonsela long wokman blong mi, Josef, blong hem i tekem ples blong wokman blong mi, Haeram, blong mekem se Haeram i tekem ofis blong Prishud mo Petriak, we papa blong hem i bin givim long hem, tru long blesing, mo tu, tru long raet blong hem;"
                },
                {
                    "number": 92,
                    "text": "Blong mekem se stat long naoia i go, bae hem i holem ol ki blong petriakel blesing we bae hem i givim antap long hed blong evri pipol blong mi,"
                },
                {
                    "number": 93,
                    "text": "se huia hem i blesem, nao bae mi blesem, mo huia hem i sakem strong nogud tok long hem, nao bae mi sakem strong nogud tok long hem; blong mekem se wanem we bae hem i silim long wol bae mi silim long heven; mo wanem we hem i tekemaot long wol, nao bae mi tekemaot long heven."
                },
                {
                    "number": 94,
                    "text": "Mo stat long taem naoia i go, mi jusum hem blong hem i kam wan profet, mo wan sia, mo wan reveleta long jos blong mi, semmak olsem wokman blong mi, Josef."
                },
                {
                    "number": 95,
                    "text": "Blong hem i mekem samting tugeta wetem wokman blong mi, Josef; mo blong hem i kasem advaes long wokman blong mi, Josef, we bae i soemaot long hem, ol ki we tru long olgeta bae hem i askem mo kasem samting, mo mi putum, olsem hat blong king, semfala blesing, mo glori, mo ona, mo prishud, mo ol semfala presen blong prishud, we long wan taem i bin stap antap long wokman ia blong mi, Oliva Kaodri;"
                },
                {
                    "number": 96,
                    "text": "Blong mekem se wokman blong mi, Haeram, i testifae abaot ol samting we bae mi soemaot long hem, blong nem blong hem, bae oli tingbaot se hem i gat ona, stat long wan jeneresen i go long narafala jeneresen, blong oltaem mo oltaem."
                },
                {
                    "number": 97,
                    "text": "Wokman blong mi tu, Wiliam Lo, i mas kasem ol ki we tru long olgeta bae hem i askem mo kasem ol blesing; hem i mas putum tingting blong hem i stap daon long fored blong mi, mo hem i no mas gat fasin blong no stap ones, mo bae hem i kasem Spirit blong mi, we i Spirit blong Givhan, we bae i soemaot long hem trutok long saed blong evri samting, mo bae i givim long hem, long stret aoa, wanem nao bae hem i talem."
                },
                {
                    "number": 98,
                    "text": "Mo olgeta saen ia bae oli folem hem—bae hem i mekem ol sikman oli kam oraet bakegen, bae hem i sakemaot ol devel, mo bae mi sevem hem long olgeta we oli wantem givim hem posen we i save mekem man i ded;"
                },
                {
                    "number": 99,
                    "text": "Mo bae mi lidim hem long ol rod we ol posen snek oli no save kakae leg blong hem, mo bae hem i flae antap long wanem tingting blong hem i save tingting long hem, semmak olsem i flae antap long wing blong igel."
                },
                {
                    "number": 100,
                    "text": "Mo olsem wanem sapos mi wantem se bae hem i mekem ol dedman oli girap bakegen, bae hem i no mas holemtaet voes blong hem."
                },
                {
                    "number": 101,
                    "text": "From hemia, wokman blong mi, Wiliam, i mas toktok laod mo i no mas stop blong toktok wetem glad mo saon blong stap glad, mo wetem ol hosana long hem we i sidaon antap long jea blong king, blong oltaem mo oltaem, Lod, God blong yufala i talem."
                },
                {
                    "number": 102,
                    "text": "Luk, mi talem long yufala, mi gat wan misin i stap blong wokman blong mi, Wiliam, mo wokman blong mi, Haeram, mo i blong tufala nomo; mo wokman blong mi, Josef i mas stap long hom, from oli nidim hem. Haf toktok we i stap, bae mi talemaot long yufala afta. I olsem. Amen."
                },
                {
                    "number": 103,
                    "text": "Mo bakegen, i tru, mi talem long yufala, se sapos wokman blong mi, Sidni i wantem blong wok blong mi mo stap olsem kaonsela long wokman blong mi, Josef, bae hem i mas girap mo kam fored mo stanap long ofis blong koling blong hem, mo hem i mas putum tingting blong hem i stap daon long fored blong mi."
                },
                {
                    "number": 104,
                    "text": "Mo sapos hem i wantem blong givim long mi wan ofring we bae mi akseptem, mo ol toktok we hem i luksave mi long olgeta, mo i wantem stap wetem ol pipol blong mi, luk, mi Lod, God blong yufala, bae mi mekem hem i kam oraet bakegen blong hem i kam fri long sik; mo bae hem i leftemap voes blong hem bakegen antap long ol bigfala hil, mo bae i man blong talemaot ol toktok blong mi, long fes blong mi."
                },
                {
                    "number": 105,
                    "text": "Bae hem i mas kam mo putum famli blong hem long ples we wokman blong mi, Josef, i stap long hem."
                },
                {
                    "number": 106,
                    "text": "Mo long evri wokbaot blong hem, hem i mas leftemap voes blong hem semmak olsem saon blong wan pupu, mo wonem ol man we oli stap laef long wol blong oli mas ronwe long bigfala nogud kros we bae i kam."
                },
                {
                    "number": 107,
                    "text": "Hem i mas helpem wokman blong mi, Josef, mo tu, wokman blong mi, Wiliam Lo i mas helpem wokman blong mi, Josef, blong raetem wan tabu ofisol toktok i go long ol king blong wol, olsem we mi bin talem finis long yufala."
                },
                {
                    "number": 108,
                    "text": "Sapos wokman blong mi, Sidni, i wantem mekem tingting blong mi, hem i no mas tekemaot famli blong hem i go long ol graon long Is, be hem i mas jenisim haos blong hem, olsem we mi bin talem."
                },
                {
                    "number": 109,
                    "text": "Luk, hem i no tingting blong mi se bae hem i go lukaotem wan sef ples mo wan ples blong haed aotsaed long siti we mi bin talem long yufala, we i siti blong Nauvu."
                },
                {
                    "number": 110,
                    "text": "I tru, mi talem long yufala, naoia, sapos hem i lisin gud long voes blong mi, bae ol samting oli oraet wetem hem."
                },
                {
                    "number": 111,
                    "text": "Mo bakegen, i tru, mi talem long yufala, wokman blong mi, Amos Devis, i mas pem wan pat long han blong olgeta we mi bin jusum blong oli bildim wan haos blong slip mo kakae, we i Haos blong Nauvu."
                },
                {
                    "number": 112,
                    "text": "Hemia, bae hem i mas mekem sapos hem i wantem gat wan pat; mo hem i mas lisin gud long advaes blong wokman blong mi, Josef, mo wok wetem han blong hem blong kasem tras blong ol man."
                },
                {
                    "number": 113,
                    "text": "Mo taem bae hem i pruvum se hem i fetful long saed blong evri samting we oli trastem hem blong lukaotem, yes, sam long ol samting ia, bae mi mekem hem i man blong rul ova long plante;"
                },
                {
                    "number": 114,
                    "text": "Hem i mas daonem hemwan blong mekem se mi leftemap hem. I olsem. Amen."
                },
                {
                    "number": 115,
                    "text": "Mo bakegen, i tru, mi talem long yufala, sapos wokman blong mi, Robet D. Fosta, i wantem obei long voes blong mi, hem i mas bildim wan haos long wokman blong mi, Josef, folem agrimen we hem i bin mekem wetem Josef, folem wanem we bae hem i faenem long doa blong hem wanwan taem."
                },
                {
                    "number": 116,
                    "text": "Hem i mas sakem sin from evriwan long ol krangke fasin blong hem, mo i mas werem klos blong bigfala lav; mo i mas stop blong mekem nogud fasin, mo i mas stop blong talem ol strong toktok long evri toktok blong hem;"
                },
                {
                    "number": 117,
                    "text": "Mo hem i mas pem wan pat tu long han blong kworom blong Haos blong Nauvu, blong hemwan mo blong jeneresen blong hem we i kam afta, stat long wan jeneresen i go long narafala jeneresen;"
                },
                {
                    "number": 118,
                    "text": "Mo lisin gud long advaes blong ol wokman blong mi, Josef, mo Haeram, mo Wiliam Lo, mo ol atoriti we mi bin singaotem blong statem fandesen blong Saeon; mo bae ol samting i oraet wetem hem, blong oltaem mo oltaem. I olsem. Amen."
                },
                {
                    "number": 119,
                    "text": "Mo bakegen, i tru, mi talem long yufala, i no mas gat wan i pem pat long kworom blong Haos blong Nauvu sapos hem i no wan we i biliv long Buk blong Momon, mo long ol revelesen we mi bin givim long yufala, Lod, God blong yufala i talem."
                },
                {
                    "number": 120,
                    "text": "From we, wanem we i kam kolosap lelebet o moa long hemia, i kam long nogud samting, mo bae i kam wetem ol strong nogud tok we oli sakem, be i no ol blesing, Lod, God blong yufala i talem. I olsem. Amen."
                },
                {
                    "number": 121,
                    "text": "Mo bakegen, i tru, mi talem long yufala, bae kworom blong Haos blong Nauvu i mas gat wan stret mane olsem pei from evri wok we oli mekem blong bildim Haos blong Nauvu; mo pei blong olgeta i mas stap olsem we oli agri long hem bitwin olgeta, long saed blong praes blong pei ia."
                },
                {
                    "number": 122,
                    "text": "Mo evri man we i pem pat blong hem i mas pem wan pat blong ol pei ia, sapos i nid blong i olsem, blong sapotem olgeta man ia we oli wok, Lod i talem; sapos no, bae oli kaontem wok blong olgeta olsem peimen blong ol pat long haos ia. I olsem. Amen."
                },
                {
                    "number": 123,
                    "text": "I tru, mi talem long yufala, mi talemaot long yufala huia ol ofisa ia we oli blong Prishud blong mi, blong yufala i holem ol ki blong hem, we i Prishud we i folem oda blong Melkesedek, we i folem oda blong Wan Stret Pikinini Ia Nomo blong mi."
                },
                {
                    "number": 124,
                    "text": "Faswan, mi presentem long yufala Haeram Smit, blong hem i stap olsem wan petriak long yufala, blong hem i holem ol blesing blong ol siling blong jos blong mi, we i Tabu Spirit blong promes, we tru long hem, bae yufala i sil kasem dei blong pemaot man, blong mekem se yufala i no foldaon nomata long aoa blong temtesen we bae i kam long yufala."
                },
                {
                    "number": 125,
                    "text": "Mi presentem long yufala wokman blong mi, Josef, blong hem i prisaeding elda ova long ful jos blong mi, blong hem i wan transleta, wan reveleta, wan sia, mo profet."
                },
                {
                    "number": 126,
                    "text": "Mi givim long hem olsem ol kaonsela, wokman blong mi, Sidni Rigdon, mo wokman blong mi, Wiliam Lo, blong olgeta tri oli stap olsem wan kworom mo olsem Fas Presidensi, blong oli kasem ol revelesen blong ful jos."
                },
                {
                    "number": 127,
                    "text": "Mi presentem long yufala wokman blong mi, Brigham Yang, blong hem i presiden ova long Olgeta Twelef we oli stap olsem kaonsel we oli blong travel;"
                },
                {
                    "number": 128,
                    "text": "Mo Olgeta Twelef ia oli holem ol ki blong stanemap atoriti blong kingdom blong mi long ol fo kona blong wol, mo afta long hemia, blong oli sendem toktok blong mi i go long evri man."
                },
                {
                    "number": 129,
                    "text": "Olgeta ia, oli Hiba J. Kimbol, Parli P. Prat, Orson Prat, Orson Haed, Wiliam Smit, Jon Teila, Jon E. Pej, Wilfod Wudrof, Wilad Rijads, Joj A. Smit;"
                },
                {
                    "number": 130,
                    "text": "Deved Paten, hem, mi tekemaot hem blong mi; luk, prishud blong hem, i no gat man i tekemaot long hem; be, i tru, mi talem long yufala, oli save jusum wan nara man long semfala koling ia."
                },
                {
                    "number": 131,
                    "text": "Mo bakegen, mi talem long yufala, mi givim long yufala wan hae kaonsel, olsem konaston blong Saeon—"
                },
                {
                    "number": 132,
                    "text": "Nem blong olgeta i, Samuel Bent, Henri G. Serwud, Joj W. Haris, Jals K. Rij, Tomas Grova, Niuwel Naet, Deved Dort, Danba Wilson—Semur Branson, hem mi tekemaot hem blong mi; i no gat man i tekemaot prishud blong hem, be oli save jusum wan nara man long sem prishud ia blong tekem ples blong hem; mo i tru, mi talem long yufala, oli mas odenem wokman blong mi, Eron Jonson, long koling ia long ples blong hem—Deved Fulma, Afehus Katla, Wiliam Hatington."
                },
                {
                    "number": 133,
                    "text": "Mo bakegen, mi presentem long yufala Don K. Smit blong hem i presiden ova long kworom blong ol hae pris;"
                },
                {
                    "number": 134,
                    "text": "we odinens ia, mi putum from stamba tingting ia blong mekem oli kwalifae, olgeta ia we bae mi jusum olgeta blong stap olsem ol presiden, o wokman ova long ol defren stek we oli stap olbaot long ol narafala ples;"
                },
                {
                    "number": 135,
                    "text": "Mo oli save travel sapos oli jusum blong mekem, be mi odenem olgeta olsem ol presiden we oli stap oltaem; hemia i ofis blong koling blong olgeta, Lod, God blong yufala i talem."
                },
                {
                    "number": 136,
                    "text": "Mi presentem long hem, Amasa Liman mo Noa Pekad olsem ol kaonsela, blong oli prisaed ova long kworom blong ol hae pris blong jos blong mi, Lod i talem."
                },
                {
                    "number": 137,
                    "text": "Mo bakegen, mi talem long yufala, mi presentem long yufala Jon A. Hiks, Samuel Wiliams, mo Jesi Beka, we prishud blong olgeta i blong oli prisaed ova long kworom blong ol elda, we kworom ia, mi stanemap blong olgeta man blong wok we bae oli stap oltaem; be oli save travel, mo yet mi odenem olgeta blong stap olsem ol man blong wok we bae oli stap oltaem, long jos blong mi, Lod i talem."
                },
                {
                    "number": 138,
                    "text": "Mo bakegen, mi presentem long yufala, Josef Yang, Josaea Batafil, Daniel Maels, Henri Heriman, Sera Pulsifa, Livae Hankok, Jemes Fosta, blong oli prisaed ova long kworom blong olgeta seventi;"
                },
                {
                    "number": 139,
                    "text": "we kworom ia, mi stanemap blong olgeta elda we oli travel blong testifae abaot nem blong mi long ful wol, long weaples we travel hae kaonsel, ol aposol blong mi, bae i sendem olgeta long hem blong mekem rere rod long fored blong fes blong mi."
                },
                {
                    "number": 140,
                    "text": "Wanem i defren bitwin kworom ia mo kworom blong ol elda, i we wan i mas travel oltaem, mo narafalawan i mas prisaed ova long ol kongregesen blong jos wanwan taem; wan i gat wok blong prisaed wanwan taem, mo narawan i no gat wok blong prisaed, Lod, God blong yufala i talem."
                },
                {
                    "number": 141,
                    "text": "Mo bakegen, mi talem long yufala, mi presentem long yufala Vinson Naet, Samuel H. Smit, mo Sadrak Raondi, sapos hem i wantem akseptem, blong oli prisaed ova long bisoprik; wan save long saed blong bisoprik, mi bin givim long yufala insaed long buk blong Doktrin mo Ol Kavenan."
                },
                {
                    "number": 142,
                    "text": "Mo bakegen, mi talem long yufala, Samuel Rolfi mo ol kaonsela blong hem olsem presiden blong ol pris, mo presiden blong ol tija mo ol kaonsela blong hem, mo tu, presiden blong ol dikon mo ol kaonsela blong hem, mo tu, presiden blong stek mo ol kaonsela blong hem."
                },
                {
                    "number": 143,
                    "text": "Ol ofis ia, mi bin givim long yufala, mo ol ki blong olgeta, blong givhan mo blong lidim jos, blong mekem wok blong seves blong Jos, mo mekem ol sent blong mi oli kam stret evriwan."
                },
                {
                    "number": 144,
                    "text": "Mo mi givim wan komanmen long yufala, se yufala i mas fulumap evriwan long ol ofis ia, mo apruvum ol nem ia we mi bin talem, o sapos no, no apruvum olgeta long jeneral konfrens blong mi;"
                },
                {
                    "number": 145,
                    "text": "Mo blong yufala i mekem rere ol rum blong evriwan long ol ofis ia insaed long haos blong mi taem yufala i bildim long nem blong mi, Lod, God blong yufala i talem. I olsem. Amen."
                }
            ]
        },
        "/study/scriptures/dc-testament/dc/125": {
            "uri": "/study/scriptures/dc-testament/dc/125",
            "title": "Doktrin mo Ol Kavenan 125",
            "data_type": "chapter",
            "chapter_name": "Seksen 125",
            "chapter_summary": [
                "1–4, Ol sent oli mas bildim ol siti mo oli mas karem ol stek blong Saeon oli kam wanples."
            ],
            "verses": [
                {
                    "number": 1,
                    "text": "?Wanem hem i tingting blong Lod long saed blong ol sent long Teritri blong Aeowa?"
                },
                {
                    "number": 2,
                    "text": "I tru, olsem ia nao Lod i talem, mi talem long yufala. Sapos olgeta we oli tekem nem blong mi long olgeta mo oli stap traem blong stap olsem ol sent blong mi; sapos oli mekem tingting blong mi mo stap obei long ol komanmen blong mi long saed blong olgeta, nao oli mas kam tugeta wanples long ol ples we mi jusum blong olgeta tru long wokman blong mi, Josef, mo oli mas bildimap ol siti long nem blong mi, blong oli save rere blong kasem wanem we i stap blong olgeta long wan taem we bambae i kam yet."
                },
                {
                    "number": 3,
                    "text": "Oli mas bildim wan siti long nem blong mi long graon we i stap long fored blong siti blong Nauvu, mo oli mas putum nem blong Sarahemla i nem blong hem."
                },
                {
                    "number": 4,
                    "text": "Mo letem evriwan long olgeta we oli kam long Is, mo long Wes, mo long Not, mo long Saot, we oli wantem blong stap insaed long hem, oli tekem ples we i blong laen blong olgeta insaed long siti ia, mo tu, long siti blong Nasvil, o long siti blong Nauvu, mo long evri stek we mi bin jusum, Lod i talem."
                }
            ]
        },
        "/study/scriptures/dc-testament/dc/126": {
            "uri": "/study/scriptures/dc-testament/dc/126",
            "title": "Doktrin mo Ol Kavenan 126",
            "data_type": "chapter",
            "chapter_name": "Seksen 126",
            "chapter_summary": [
                "1–3, Lod i presem Brigham Yang from ol wok blong hem mo Lod i rilisim hem long ol fiuja travel i go long narafala ples."
            ],
            "verses": [
                {
                    "number": 1,
                    "text": "Dia mo gudfala brata we mi lavem tumas, Brigham Yang, i tru, olsem ia nao Lod i talem long yu: “Wokman blong mi, Brigham, i nomo nid blong yu livim famli blong yu olsem long ol taem we i pas finis, from we mi akseptem ofring blong yu."
                },
                {
                    "number": 2,
                    "text": "Mi bin luk wok blong yu mo hadwok blong yu taem yu bin stap travel long nem blong mi."
                },
                {
                    "number": 3,
                    "text": "From hemia, mi komandem yu blong sendem toktok blong mi long narafala ples, mo blong yu lukaotem gud famli blong yu stat long naoia i go mo blong oltaem. Amen.”"
                }
            ]
        },
        "/study/scriptures/dc-testament/dc/127": {
            "uri": "/study/scriptures/dc-testament/dc/127",
            "title": "Doktrin mo Ol Kavenan 127",
            "data_type": "chapter",
            "chapter_name": "Seksen 127",
            "chapter_summary": [
                "1–4, Josef i gat glad long taem we hem i kasem hadtaem mo trabol; 5–12, Ol memba blong Jos oli mas gohed blong raetemdaon ol rekod long saed blong ol baptaes blong olgeta dedman."
            ],
            "verses": [
                {
                    "number": 1,
                    "text": "From se Lod i bin talemaot long mi se ol enemi blong mi, tugeta long Misuri mo long Stet ia, oli stap lukaotem mi bakegen; mo from se oli stap kam lukaotem mi we i no gat wan risen blong hem, mo oli no gat wan pis sado o kala blong jastis, o raet we i stap long saed blong olgeta blong stap statem ol kot kes agensem mi; mo from se evri samting we oli stap priten blong talem oli stanap long giaman samting olsem peint we i dak, i dak evriwan, mi ting se hem i nid mo i waes blong mi aot long ples ia blong wan sot taem, blong mi save stap sef, mo blong pipol ia i stap sef. Mi wantem talem long olgeta evriwan we mi bin mekem bisnis wetem, se mi livim ol wok blong mi wetem ol ripresentativ mo ol klak we bae oli mekem ol wok long wan fasin we i kwik mo i stret, mo bae mi mekemsua se mi pemaot evri kaon blong mi long stret taem; hemia taem bae mi salem ol propeti, o, sapos no, olsem we i nid, o, olsem we mi save mekem. Taem mi lanem se strong win i finis evriwan, nao bae mi kambak long yufala bakegen."
                },
                {
                    "number": 2,
                    "text": "Mo long saed blong ol denja we Lod i singaotem mi blong mi pas tru long olgeta, oli olsem wan smol samting long mi, from se fasin blong man i wantem samting mo bigfala nogud kros blong man, i bin pat blong evri dei blong laef blong mi; from wanem i hapen olsem, mi no save andastanem; be nomo sapos Lod i bin odenem mi stat long stat blong wol from sam gud samting, o nogud samting, i stap long yufala long olsem wanem yufala i jusum blong singaotem. Yufala i mas jajem blong yufalawan. God i save evri samting ia, se oli gud o nogud. Be, wota we i dip, hem i wanem we mi stap swim long hem oltaem. Hem i olsem wan samting nating long mi; mo mi filim, olsem Pol, blong stap glad long taem blong hadtaem; from se kasem tedei, God blong ol papa blong mi i bin mekem mi fri long olgeta evriwan, mo bambae hem i mekem mi fri stat long naoia i go; from luk, mo luk gud, bambae mi winim evri enemi blong mi, from we Lod God i bin talem samting ia."
                },
                {
                    "number": 3,
                    "text": "From hemia, evri sent oli mas stap glad mo mas stap glad tumas; from God blong Isrel i God blong olgeta, mo bae hem i givim wan stret praes olsem pei antap long hed blong olgeta evriwan we oli stap mekem nogud long olgeta."
                },
                {
                    "number": 4,
                    "text": "Mo bakegen, i tru, olsem ia nao Lod i talem: Bae wok blong tempol blong mi, mo evri wok we mi bin givim long yufala, bae i mas gohed mo i no mas stop; mo fasin blong yufala blong wok strong wetem strong tingting, mo fasin blong yufala blong stap gohed blong wok, mo fasin blong yufala blong save wet longtaem, mo ol wok blong yufala, bae oli mas dabol, mo bae yufala i no save lusum pei blong yufala nating, mi, Lod blong Ol Pipol mi talem. Mo sapos oli givim hadtaem long yufala, olsem ia nao oli bin givim hadtaem long ol profet mo ol stret mo gud man we oli bin stap fastaem long yufala. From evri samting ia, i gat wan pei i stap long heven."
                },
                {
                    "number": 5,
                    "text": "Mo bakegen, mi givim wan toktok long yufala long saed blong baptaes blong ol dedman blong yufala."
                },
                {
                    "number": 6,
                    "text": "I tru, olsem ia nao Lod i talem long yufala long saed blong ol dedman blong yufala: Taem eniwan long yufala i baptaes long bihaf blong ol dedman blong yufala, bae i mas gat wan man blong raetem rekod blong hem, mo hem i mas stap olsem wan ae witnes long ol baptaes blong yufala; bae hem i mas harem wetem ol sora blong hem, blong hem i testifae wetem trutok, Lod i talem;"
                },
                {
                    "number": 7,
                    "text": "Blong mekem se evri samting we yufala i raetemdaon, bae oli raetemdaon tu long heven; blong wanem we yufala i silim long wol ia, bae oli silim long heven; blong wanem we yufala i tekemaot long wol ia, bae oli tekemaot long heven;"
                },
                {
                    "number": 8,
                    "text": "From we bae mi stap rere blong putumbak plante samting long wol, long saed blong prishud, Lod blong Ol Pipol i talem."
                },
                {
                    "number": 9,
                    "text": "Mo bakegen, yufala i mas kipim ol rekod oli stap long oda oltaem, blong oli save stap long ol akaev blong tabu tempol blong mi, blong oli stap tingbaot stat long wan jeneresen i go long narafala jeneresen, Lod blong Ol Pipol i talem."
                },
                {
                    "number": 10,
                    "text": "Bae mi talem long evri sent, se mi bin wantem, wetem ful hat blong mi, blong stanap long pulpit mo toktok long olgeta long saed blong baptaes blong ol dedman, long nekis Sabat dei. Be, from se bae i no posibol blong mi mekem, bae mi raetem toktok blong Lod wanwan taem, long saed blong topik ia, mo tu, long saed blong plante narafala samting, mo sendem i kam long yufala tru long leta."
                },
                {
                    "number": 11,
                    "text": "Naoia, mi endem leta blong mi fastaem, from mi no gat tumas taem; from enemi i stap lukaot, mo olsem we Sevya i bin talem, prins blong wol ia i stap kam, be hem i no gat paoa long mi."
                },
                {
                    "number": 12,
                    "text": "Luk, prea blong mi we i go long God, i blong mi sevem yufala evriwan. Mo mi saenem nem blong mi, olsem wokman blong yufala long wok blong Lod, we mi profet mo sia blong Jos Ia blong Jisas Kraes blong Ol Lata-dei Sent."
                }
            ]
        },
        "/study/scriptures/dc-testament/dc/128": {
            "uri": "/study/scriptures/dc-testament/dc/128",
            "title": "Doktrin mo Ol Kavenan 128",
            "data_type": "chapter",
            "chapter_name": "Seksen 128",
            "chapter_summary": [
                "1–5, Ol lokol mo jeneral man blong raetemdaon rekod oli mas talem se i tru we ol baptaes long bihaf blong ol dedman i bin hapen; 6–9, Rekod blong olgeta, oli laef mo oli rekodem long wol mo long heven; 10–14, Pul blong baptaes i ripresentem gref; 15–17, Elaeja i bin putumbak paoa long saed blong baptaes long bihaf blong ol dedman; 18–21, Evriwan long ol ki, paoa, mo atoriti blong ol dispensesen blong bifo, oli bin putumbak; 22–25, Josef Smit i talemaot ol glad nius mo gud nius long saed blong olgeta we oli laef mo olgeta we oli ded."
            ],
            "verses": [
                {
                    "number": 1,
                    "text": "Olsem we mi bin talem long yufala long leta blong mi bifo mi aot long ples blong mi, se bambae mi raet i kam long yufala wanwan taem mo givim yufala ol infomesen long saed blong plante topik, naoia mi tokbaot bakegen topik blong baptaes long bihaf blong ol dedman, from se topik ia i stap long maen blong mi, mo i stap pusum strong long ol filing blong mi stat long taem we ol enemi blong mi oli stap lukaotem mi."
                },
                {
                    "number": 2,
                    "text": "Mi bin raetem sam toktok blong revelesen long yufala long saed blong man blong raetemdaon ol rekod. Mi gat sam moa tingting long saed blong poen ia, we mi stap konfemem naoia. Hem i olsem: mi bin talem long leta blong mi fastaem se i mas gat wan man blong raetemdaon ol rekod, we hem i mas stap olsem wan ae witnes, mo tu, hem i mas harem wetem sora blong hem, blong mekem se hem i testifae wetem trutok long fored blong Lod."
                },
                {
                    "number": 3,
                    "text": "Long saed blong poen ia, bae i had tumas blong wan man nomo blong raetemdaon rekod blong i stap long evri taem, mo blong mekem evri bisnis. Blong no fesem problem ia, i save gat wan narafala man blong raetemdaon rekod we oli singaotem long wanwan wod blong siti, we i kwalifae gud blong raetemdaon gud ol samting we i hapen; mo hem i mas lukaot gud blong raetemdaon gud mo raetemdaon stret evri samting we i bin hapen, mo i testifae long rekod blong hem se hem i bin luk wetem ae blong hem, mo i bin harem wetem sora blong hem, mo i givim deit, mo ol nem, mo ol narafala samting moa, mo histri blong ful samting we i bin hapen; mo hem i mas givim nem blong trifala nara man we oli stap, sapos i gat nara man i stap, we bae oli save singaotem eni taem blong testifae long semfala samting, blong mekem se long maot blong tu o tri witnes, bambae evri toktok oli stanap."
                },
                {
                    "number": 4,
                    "text": "Afta, i mas gat wan jeneral man blong raetemdaon ol rekod i stap, we bae oli givim ol narafala rekod long hem, we i mas gat ol setifiket wetem signeja long olgeta, we i talem tru se rekod we oli bin raetem i tru. Afta, jeneral man blong raetemdaon rekod bae i save raetemdaon ol rekod ia long jeneral buk blong jos, wetem ol setifiket mo evriwan we oli bin stap blong witnesem, mo wetem toktok blong hemwan se hem i biliv se ol toktok mo ol rekod ia oli tru, hemia folem save blong hem long gudfala fasin blong olgeta ia we jos i bin jusum olgeta. Mo taem hem i mekem hemia long jeneral buk blong jos, rekod ia bae i stret mo tabu, mo bae i mekem odinens ia i laef semmak olsem we hemwan i bin luk long ae blong hem mo i bin harem wetem sora blong hem, mo hem i raetemdaon olsem long jeneral buk blong jos."
                },
                {
                    "number": 5,
                    "text": "Ating bae yufala i tingting se oda ia blong mekem ol samting ia i go tumas; be mi mas talem long yufala se hemia i blong folem nomo tingting blong God, taem yumi folem gud odinens ia mo taem yumi folem gud rod blong stap rere we Lod i bin odenem mo i bin rere bifo long stat blong wol, blong hem i sevem olgeta dedman we oli ded bifo oli kasem save long gospel."
                },
                {
                    "number": 6,
                    "text": "Mo bakegen, mi wantem yu blong tingbaot se Jon Reveleta i bin stap tingting long topik ia long saed blong ol dedman, taem hem i bin talem, olsem we bae yufala i faenem we oli raetemdaon long Revelesen 20:12—Nao mi luk olgeta dedman, olgeta we bifo oli haeman wetem olgeta we oli no ol haeman, oli kam stanap long fes blong Man ya we i stap sidaon long bigfala jea blong hem. Nao ol enjel oli openem ol buk, mo oli openem wan narafala buk we i gat nem blong ol man we oli gat laef i stap long hem. Nao Man ya i jajem ol dedman from ol fasin we oli mekem bifo, we hem i bin raetemdaon long ol buk ya, folem ol wok we oli bin mekem."
                },
                {
                    "number": 7,
                    "text": "Bae yufala i faenem long toktok ia, se ol enjel oli bin openem ol buk; mo i gat wan narafala buk we oli openem, we i buk blong laef; be man we i sidaon long jea i bin jajem olgeta dedman folem ol samting we oli bin raetemdaon long ol buk, folem ol wok blong olgeta; from hemia, ol buk we oli tokbaot ia oli mas ol buk we i gat rekod we oli raetemdaon abaot ol wok blong olgeta, mo i tokbaot ol rekod we oli raetemdaon long wol. Mo buk we i bin buk blong laef, i rekod we i stap long heven; prinsipol ia i agri stret wetem doktrin we Lod i komandem yufala long hem long revelesen we i stap long leta we mi bin raetem long yufala bifo mi bin aot long ples blong mi—blong mekem se evri samting we bae yufala i raetemdaon, bae oli raetemdaon long heven."
                },
                {
                    "number": 8,
                    "text": "Nao, stamba blong odinens ia i stap long paoa blong prishud, tru long revelesen we i kam long Jisas Kraes, we tru long hem i letem blong wanem yufala i silim long wol ia, bae oli silim long heven, mo wanem we bae yufala i tekemaot long wol ia, bae oli tekemaot long heven. O, long narafala toktok, sapos yumi tekem translesen long defren wei, wanem we bae yufala i raetemdaon long wol, bae oli raetemdaon long heven, mo wanem we yufala i no raetemdaon long wol, bae oli no raetemdaon long heven; from we aot long ol buk ia, bae oli jajem ol dedman blong yufala, folem ol wok blong olgeta, nomata olgetawan oli bin mekem ol odinens ia olgetawan, o tru long ol pipol we i ripresentem olgeta, folem odinens we God i bin mekem rere long hem blong sevem olgeta, bifo long stat blong wol, folem ol rekod we oli bin raetemdaon long saed blong olgeta dedman blong olgeta."
                },
                {
                    "number": 9,
                    "text": "Ating long sam man, bae hem i wan defren doktrin olgeta we yumi stap tokbaot ia—wan paoa we i raetemdaon o silim samting long wol mo i silim long heven. Be, long eni taem blong wol ia, taem Lod i bin givim wan dispensesen blong prishud long eni man, o eni grup blong man, tru long revelesen, nao hem i bin givim paoa ia oltaem. Folem hemia, wanem we man i bin mekem wetem atoriti, long nem blong Lod, mo i bin mekem i stret mo wetem stret fasin, mo i bin raetemdaon wan stret mo tru rekod abaot samting ia, nao i kam wan loa long wol mo long heven, mo oli no save tekemaot, folem ol toktok we hae Jehova i bin talem wetem atoriti. Hemia i wan tru toktok. ?Hu nao i save harem?"
                },
                {
                    "number": 10,
                    "text": "Mo bakegen, olsem wan eksampol we i hapen finis, luk long Matiu 16:18, 19: Mo mi mi talem long yu, se yu Pita, we i min se strong ston. Mo bambae mi mi stanemap jos blong mi long strong ston ya, mo paoa blong ded bambae i no naf blong winim jos ia. Bambae mi givim long yu, ol ki blong niufala wol ya we God i king long hem. Nao wanem samting we yu yu joenem long wol ya, bambae God we i stap long heven, hem tu bambae i joenem, mo wanem samting we yu yu tekemaot long wol ya bambae hem tu i tekemaot olsem."
                },
                {
                    "number": 11,
                    "text": "Nao, sikret we i impoten mo bigfala long ful poen ia, mo summum bonum o stamba gudfala tingting blong ful topik ia we i stap long fored blong yumi, hem i blong kasem ol paoa blong Tabu Prishud. Long hem we Lod i givim ol ki ia, bae i no had long hem blong kasem save long ol stret samting long saed blong fasin blong sevem ol pikinini blong ol man, tugeta, blong olgeta we oli ded, mo tu, blong olgeta we oli stap laef."
                },
                {
                    "number": 12,
                    "text": "Long samting ia i gat glori mo ona, mo fasin blong nomo save ded mo laef we i no save finis—Odinens blong baptaes long wota, blong draon insaed long hem blong ripresentem fasin blong stap ded, blong mekem se wan prinsipol i go wetem narafalawan; blong draon insaed long wota mo kamaot long wota i olsem blong olgeta dedman oli laef bakegen long ded, blong oli kamaot long ol gref blong olgeta; from hemia, odinens ia, Lod i putum blong i go wetem odinens blong baptaes long bihaf blong ol dedman, from se hem i ripresentem ol dedman."
                },
                {
                    "number": 13,
                    "text": "From hemia, pul blong baptaes i stap olsem blong ripresentem gref, mo Lod i bin komandem blong i stap long wan ples andanit long ples we olgeta we oli laef bae oli kam tugeta long hem; hemia blong soemaot klia olgeta we oli laef mo olgeta we oli ded, mo we evri samting i ripresentem wan samting, mo we wanwan samting i go wetem narawan—blong mekem se samting we oli stap long wol bae oli stret wetem ol samting we oli stap long heven, olsem Pol i talem long Fas Korin 15:46, 47, mo 48."
                },
                {
                    "number": 14,
                    "text": "“Laef ya we Spirit i givim, hem i no kam fastaem. Laef ya long wol, hem i kam fastaem, nao laef ya wetem God, hem i kam biaen. Fas man ya, God i mekem hem long graon, mo hem i man blong laef blong wol ya, be seken man ya, hem i aot long heven i kam. Fasin blong man ya we God i mekem long graon fastaem, hemia fasin blong ol man blong wol ya, be fasin blong man ya we i aot long heven i kam, hemia fasin blong ol man blong heven.” Mo olsem we ol rekod long wol long saed blong ol dedman oli tru i stap, bae i semmak tu long ol rekod long heven. From hemia, hem i paoa we i silim mo joenem samting, mo, long wan narafala wei blong toktok ia, ol ki blong kingdom, hem i ki blong gat save."
                },
                {
                    "number": 15,
                    "text": "Mo nao, ol gudfala brata mo sista blong mi we mi lavem tumas, letem mi talem stret long yufala se ol prinsipol ia long saed blong olgeta we oli ded mo olgeta we oli laef, bae yumi no save tingting nating long hem, hemia long saed blong fasin blong sevem yumi. From fasin blong sevem olgeta i wan nid mo i wan mas long fasin blong sevem yumi, olsem we Pol i talem long saed blong ol papa blong bifo—se olgeta, sapos i no gat yumi, oli no save kam stret gud evriwan—mo semmak, yumi, sapos i no gat olgeta dedman blong yumi, bae yumi no save kam stret gud evriwan."
                },
                {
                    "number": 16,
                    "text": "Mo naoia, long saed blong baptaes long bihaf blong ol dedman, bae mi givim yufala wan narafala toktok we i kam long Pol, long Fas Korin 15:29: “?Mo bakegen, sipos ol dedman oli no save laef bakegen, from wanem ol man oli stap mekem baptaes long bihaf blong ol dedman? Sipos ol dedman ya oli no save laef bakegen samtaem, fasin ya i krangke nomo.”"
                },
                {
                    "number": 17,
                    "text": "Mo bakegen, blong i go wetem toktok ia, bae mi givim yufala wan narafala toktok we i kam long wan long ol profet, we ae blong hem i stap long kambak blong prishud, ol glori we Lod bae i talemaot long ol las dei, mo speseli topik ia, we i gat moa glori bitim ol narafala topik we i blong gospel ia we i no gat en, we i baptaes long bihaf blong ol dedman; from Malakae i talem, long las japta, ol ves 5 mo 6: “Bambae mi sendem Profet Elaeja i kamtru long yufala fastaem, nao biaen, bigfala Dei blong mi, bambae i jes kamtru we olgeta man bambae oli fraet long hem. Taem profet ya i kamtru, hem bambae i mekem we ol papa wetem ol pikinini blong olgeta we oli stap seraot, oli joen gud bakegen, oli stap gud. Sapos i no olsem, bambae mi mas kam spolemgud ples blong yufala.”"
                },
                {
                    "number": 18,
                    "text": "Ating bae mi save givim wan translesen we i moa klia long hemia, be hem i klia inaf olsem we i stap, blong tokbaot samting we mi wantem tokbaot. Hem i inaf blong talem, long naoia, se wol ia bae oli kilim wetem wan strong nogud tok sapos i no gat wan kaen ring blong jen o narafala samting i joenem ol bubu mo ol pikinini, hemia folem wan topik o sam narawan—mo luk, ?wanem nao topik ia? Hem i baptaes long bihaf blong ol dedman. From we yumi, sapos i no gat olgeta, yumi no save kam stret gud evriwan; mo semmak, olgeta, sapos i no gat yumi, oli no save kam stret gud evriwan. Semmak tu, bae olgeta, o yumi, i no save kam stret gud evriwan, sapos i no gat olgeta we oli bin ded long gospel; from se i nid, long stat blong dispensesen ia blong taem blong evri wok blong God i kamtru, mo dispensesen ia i stap stat naoia, blong i mas hapen se i gat wan ring we i joenem mo i weldem fulwan, mo stret gud evriwan ol dispensesen, mo ol ki, mo ol paoa, mo ol glori; mo blong Lod i talemaot ol samting we i hapen stat long ol dei blong Adam i kam kasem taem naoia. Mo i no hemia nomo, be tu, blong hem i talemaot ol samting we hem i neva bin talemaot stat long stat blong wol, be i bin holem i haed long olgeta we oli waes mo olgeta we oli skul gud; nao bae hem i talemaot long olgeta pikinini mo smol pikinini, long dispensesen ia, we i dispensesen blong taem blong evri wok blong God i kamtru."
                },
                {
                    "number": 19,
                    "text": "Nao, ?wanem nao yumi stap harem long gospel ia we yumi bin kasem? !Wan voes blong stap glad! Wan voes blong sore we i kam long heven; mo wan voes blong trutok we i kamaot long graon; ol gudfala nius blong olgeta we oli ded; wan voes blong stap glad blong olgeta we oli laef mo olgeta we oli ded; ol gudfala nius blong bigfala glad. Hamas nao ol leg ia oli naes antap long ol hil; ol leg ia blong olgeta we oli karem ol gudfala nius blong ol gudfala samting, mo oli talem long Saeon se: !Luk! !God blong yu i rul! !Olsem we smolsmol ren blong moning i foldaon long Kamel, bae i semmak, bae save blong God bae i kamdaon long olgeta!"
                },
                {
                    "number": 20,
                    "text": "Mo bakegen, ?wanem nao yumi stap harem? !Ol gudfala nius we i kam long Kumora! Moronae, wan enjel we i kam long heven, i stap talem wanem we ol profet oli bin talem—buk ia we bae i kamaot. !Wan voes blong Lod long ples we i no gat samting long hem long Feyet, Seneka kaonti, we i talem long ol trifala witnes blong testifae abaot buk ia! !Voes blong Mikael long saed blong reva ia, Suskehana, we i luksave devel ia taem hem i kamaot olsem wan enjel blong laet! !Voes blong Pita, Jemes, mo Jon, long bus bitwin Hamoni, Suskehana kaonti, mo Kolesvil, Brumi kaonti, long Suskehana reva, we olgetawan oli talemaot se oli holem ol ki blong kingdom, mo blong dispensesen blong taem blong evri wok blong God i kamtru!"
                },
                {
                    "number": 21,
                    "text": "Mo bakegen, !voes blong God long rum blong Olfala Papa Witma, long Feyet, Seneka kaonti, mo long ol narafala taem, mo long ol defdefren ples long taem we jos ia, Jos Ia blong Jisas Kraes blong Ol Lata-dei Sent i stap travel mo stap gat hadtaem! !Mo voes blong Mikael, jif enjel; voes blong Gabriel, mo blong Rafael, mo blong ol narafala enjel, stat long Mikael o Adam i kam kasem taem naoia, evriwan we i stap talemaot dispensesen blong olgeta, ol raet blong olgeta, ol ki blong olgeta, ona blong olgeta, paoa mo glori blong olgeta, mo paoa blong prishud blong olgeta; we oli stap givim tijing folem tijing, rul folem rul; smol long ples ia mo smol longwe; mo stap leftemap tingting blong yumi taem oli talemaot wanem we bae i kam, we i konfemem wanem yumi hop from!"
                },
                {
                    "number": 22,
                    "text": "Ol brata. ?Olsem wanem? ?Bae yumi no gohed long wan bigfala wok olsem? Go fored be i no biaen. !Gat strong paoa long tingting ol brata; mo gohed, go fored kasem viktri! Hat blong yumi i mas stap glad, mo stap glad tumas. Wol i mas stat blong singsing. Olgeta we oli ded oli mas singsing long ol singsing blong pres we i no save finis i go long King Emanuel, we i bin odenem, bifo wol i stap, samting ia we bae i mekem se yumi pemaot olgeta long kalabus blong olgeta; from we ol prisena bae oli go fri."
                },
                {
                    "number": 23,
                    "text": "!Bae ol bigfala hil oli mas singaot from oli glad, mo yufala evriwan ol vale, yufala i mas singaot strong; mo yufala evriwan ol solwota mo ol drae graon, yufala i mas talemaot ol samting blong sapraes we i blong King blong yufala we I No Save Finis! !Mo yufala ol reva, mo ol krik, mo ol smolsmol reva, yufala i ron wetem glad! !Ol bus mo evri tri long evri ples oli mas presem Lod; mo yufala ol strong ston, yufala i krae wetem glad! !Mo san, mun, mo ol sta blong moning oli mas singsing tugeta, mo evri pikinini blong God bae oli singaot from oli glad! !Mo ol kriesen we oli no save finis bae oli mas presem nem blong hem blong oltaem mo oltaem! Mo bakegen, mi talem: !Voes we yumi harem we i kamaot long heven i gud tumas, we i stap talemaot long sora blong yumi, glori, fasin blong sevem man, mo ona, mo fasin blong nomo save ded, mo laef we i no save finis; ol kingdom, ol ples blong prins i rul, mo ol paoa!"
                },
                {
                    "number": 24,
                    "text": "Luk, bigfala dei blong Lod i kam kolosap nao; mo ?huia nao i save stap long dei we bae hem i kam? mo ?huia nao i save stanap long taem we bae hem i kamaot? From hem i olsem wan faea blong man blong mekem aean, mo olsem sop blong man blong wasem klos; mo bae hem i sidaon olsem man we i mekem aean, mo man we i mekem silva i klin mo stret gud evriwan, mo bae hem i mekem ol boe blong Livae oli kam klin evriwan, mo i klinim olgeta olsem gol mo silva, blong oli save givim long Lod wan ofring long stret mo gud fasin. From hemia, olsem wan jos mo wan pipol, mo olsem Ol Lata-dei Sent, yumi mas givim long Lod, wan ofring long stret mo gud fasin; mo yumi mas givim insaed long tabu tempol blong hem, taem hem i finis, wan buk we oli raetemdaon insaed, ol rekod blong olgeta dedman blong yumi, we i inaf blong Lod i akseptem."
                },
                {
                    "number": 25,
                    "text": "Ol brata. Mi gat plante samting blong talemaot long yufala long saed blong topik ia; be bae mi endem leta ia fastaem, mo bae mi gohed long topik ia long wan narafala taem. Mi stap, olsem oltaem, wokman blong yufala we i gat tingting i stap daon, mo wan fren we i stap oltaem,"
                }
            ]
        },
        "/study/scriptures/dc-testament/dc/129": {
            "uri": "/study/scriptures/dc-testament/dc/129",
            "title": "Doktrin mo Ol Kavenan 129",
            "data_type": "chapter",
            "chapter_name": "Seksen 129",
            "chapter_summary": [
                "1–3, I gat ol bodi we oli laef bakegen, mo ol spirit bodi long heven; 4–9, Josef Smit i givim ol ki, we tru long olgeta, oli luksave ol mesenja we oli kam long narasaed blong vel."
            ],
            "verses": [
                {
                    "number": 1,
                    "text": "I gat tufala kaen man long heven, we oli: Ol enjel, we oli olgeta we oli laef bakegen long ded, mo oli gat ol bodi blong mit mo bun—"
                },
                {
                    "number": 2,
                    "text": "Olsem, Jisas i bin talem: “Yufala i luk han blong mi mo leg blong mi. Mi nomo ya. Yufala i pusum han blong yufala, yufala i tajem mi, nao bambae yufala i haremsave. Spirit blong man i no gat mit mo bun blong hem, olsem we yufala i save luk we mi mi gat.”"
                },
                {
                    "number": 3,
                    "text": "Sekenwan: ol spirit blong ol man we oli stret we God i mekem olgeta i stret gud evriwan, olgeta ia we oli no laef bakegen long ded, be oli kasem semfala glori ia."
                },
                {
                    "number": 4,
                    "text": "Taem wan mesenja i kam mo i talem se hem i gat wan mesej we i kam long God, stretem han blong yu mo askem hem blong hem i sekhan long yu."
                },
                {
                    "number": 5,
                    "text": "Sapos hem i wan enjel, bae hem i sekhan long yu, mo bae yu filim han blong hem."
                },
                {
                    "number": 6,
                    "text": "Sapos hem i spirit blong wan man we i stret mo God i mekem hem i kam stret evriwan, bae hem i kam long glori blong hem; from long wei ia nomo hem i save kamaot long man—"
                },
                {
                    "number": 7,
                    "text": "Askem hem blong sekhan wetem yu, be bae hem i no muv, from se hem i agensem oda blong heven blong wan stret man i giaman; be yet, bae hem i talemaot mesej blong hem."
                },
                {
                    "number": 8,
                    "text": "Sapos hem i devel we i olsem wan enjel blong laet, taem yu askem hem blong sekhan long yu, bae hem i sekhan long yu mo bae yu no filim han blong hem; olsem ia nao bae yu faenemaot hem."
                },
                {
                    "number": 9,
                    "text": "Hemia nao ol tri stamba ki we tru long olgeta bae yu save sapos wan samting i kam long God o no."
                }
            ]
        },
        "/study/scriptures/dc-testament/dc/130": {
            "uri": "/study/scriptures/dc-testament/dc/130",
            "title": "Doktrin mo Ol Kavenan 130",
            "data_type": "chapter",
            "chapter_name": "Seksen 130",
            "chapter_summary": [
                "1–3, Papa mo Pikinini, wanwan long tufala i save kamaot long man; 4–7, Ol enjel oli stap long wan selestial ples; 8–9, Selestial wol bae i wan bigfala Yurim mo Tumim; 10–11, God i givim wan waet ston long evriwan we i go insaed long selestial wol; 12–17, God i no talemaot taem blong Seken Kaming long Profet; 18–19, Waes we yumi kasem long laef ia bae i stap wetem yumi long Laef Bakegen long Ded; 20–21, Evri blesing oli kam taem yumi stap obei long loa; 22–23, Papa mo Pikinini, tufala i gat bodi blong mit mo bun."
            ],
            "verses": [
                {
                    "number": 1,
                    "text": "Taem Sevya bae i kamaot, bae yumi luk hem olsem we hem i stap. Bambae yumi luk se hem i wan man olsem yumi nomo."
                },
                {
                    "number": 2,
                    "text": "Mo semfala laef wetem ol narafala man we yumi stap gat long wol ia, bae i stap wetem yumi longwe, be nomo, bae i gat, antap long hem, glori ia we i no save finis, mo glori ia, yumi no gat naoia."
                },
                {
                    "number": 3,
                    "text": "Jon 14:23—Taem ia we Papa mo Pikinini i kamaot, long ves ia, i wan taem we tufala i bin soemaot tufala long bodi; mo tingting ia se Papa mo Pikinini i stap long hat blong man, i wan olfala bilif blong ol Kristin relijin, mo hem i no tru."
                },
                {
                    "number": 4,
                    "text": "Blong ansa long kwestin ia—?Fasin ia blong kaontem taem blong God, taem blong enjel, taem blong profet, mo taem blong man, hem i no dipen long wol we oli stap long hem?"
                },
                {
                    "number": 5,
                    "text": "Mi ansa, Yes. Be i no gat eni enjel we i givhan long wol ia, be olgeta nomo we oli blong wol ia, o oli bin blong wol ia."
                },
                {
                    "number": 6,
                    "text": "Ol enjel oli no stap long wan narafala wol we i semmak long wol ia;"
                },
                {
                    "number": 7,
                    "text": "Be oli stap long ples we God i stap long hem, long wan wol we i olsem wan solwota we i olsem glas mo faea; wan ples we evri samting we i blong glori blong olgeta, we i blong bifo, blong naoia, mo blong fiuja, i kamaot, mo oli stap oltaem long fored blong Lod."
                },
                {
                    "number": 8,
                    "text": "Ples we God i stap long hem i wan bigfala Yurim mo Tumim."
                },
                {
                    "number": 9,
                    "text": "Wol ia, taem bae hem i kam tabu mo i nomo save ded, bae i kam olsem glas mo bae i olsem Yurim mo Tumim blong olgeta we oli stap laef long hem, mo tru long hemia, evri samting we i blong kingdom we i moa daon, o evri kingdom we oda blong olgeta i daon moa, bae i kamaot klia long olgeta we oli stap laef long hem; mo wol ia bae i blong Kraes."
                },
                {
                    "number": 10,
                    "text": "Nao, waet ston ia we oli tokbaot long Revelesen 2:17, bae i kam wan Yurim mo Tumim long wanwan we i kasem wan, we tru long hemia, evri samting we i blong ol kingdom we oda blong olgeta i moa hae, bae oli kamaot;"
                },
                {
                    "number": 11,
                    "text": "Mo wanwan we i go insaed long selestial kingdom i kasem wan waet ston, we oli raetem wan niu nem long hem, we i no gat man i save long hem, be hem nomo we i kasem. Niu nem ia i ki toktok."
                },
                {
                    "number": 12,
                    "text": "Mi profesae, long nem blong Lod God, se stat blong ol hadtaem we i mekem plante blad i ron, mo bae i hapen bifo taem we Pikinini blong Man i kam, bae i stat long Saot Karolina."
                },
                {
                    "number": 13,
                    "text": "Ating bae i save kamaot tru long poen blong ol slef. Hemia i wanem wan voes i bin talem long mi taem mi bin stap prea strong long saed blong poen ia, long 25 Disemba 1832."
                },
                {
                    "number": 14,
                    "text": "Wan taem, mi bin stap prea strong blong save taem we Pikinini blong Man bae i kam, taem mi bin harem wan voes i bin ripitim ol toktok ia:"
                },
                {
                    "number": 15,
                    "text": "Josef, boe blong mi. Sapos yu stap laef kasem eitifaef yia, bambae yu luk fes blong Pikinini blong Man; from hemia, hemia i inaf long yu, mo yu nomo askem mi long saed blong samting ia."
                },
                {
                    "number": 16,
                    "text": "Olsem ia nao hem i livim mi, mo mi no save talem se hem i tokbaot stat blong Mileniom o sam narafala taem we bae hem i kamaot fastaem, o sapos bae mi ded mo olsem ia nao bae mi luk fes blong hem."
                },
                {
                    "number": 17,
                    "text": "Mi biliv se taem we Pikinini blong Man bae i kam, bae i no hapen bifo taem ia."
                },
                {
                    "number": 18,
                    "text": "Wanem level blong waes yumi kasem long laef ia, bae hem i stap wetem yumi long taem blong laef bakegen long ded."
                },
                {
                    "number": 19,
                    "text": "Mo sapos wan i kasem moa save mo waes long laef ia tru long fasin blong hem blong wok strong wetem strong tingting mo fasin blong stap obei bitim wan narawan, bae hem i blong gud blong hem we bae i bitim narawan long wol we bae i kam."
                },
                {
                    "number": 20,
                    "text": "I gat wan loa, we oli talem wetem atoriti long heven bifo ol stat blong wol ia we oli no save tekembak, mo evri blesing i folem loa ia—"
                },
                {
                    "number": 21,
                    "text": "Mo taem yumi kasem eni blesing we i kam long God, hem i from fasin blong yumi blong stap obei long loa ia we blesing ia i folem."
                },
                {
                    "number": 22,
                    "text": "Papa i gat wan bodi blong mit mo bun we oli save tajem, semmak olsem hemia blong man; Pikinini blong Hem tu; be Tabu Spirit, hem i no gat wan bodi blong mit mo bun, be hem i wan we i Spirit. Sapos i no olsem, bae Tabu Spirit i no save stap insaed long yumi."
                },
                {
                    "number": 23,
                    "text": "Wan man i save kasem Tabu Spirit, mo Tabu Spirit i save kamdaon long hem be i no stastap wetem hem."
                }
            ]
        },
        "/study/scriptures/dc-testament/dc/131": {
            "uri": "/study/scriptures/dc-testament/dc/131",
            "title": "Doktrin mo Ol Kavenan 131",
            "data_type": "chapter",
            "chapter_name": "Seksen 131",
            "chapter_summary": [
                "1–4, Selestial mared i wan mas blong kam olsem wan god long ples we i moa hae olgeta insaed long heven; 5–6, Josef Smit i eksplenem olsem wanem man i sil i go long laef we i no save finis; 7–8, Evri samting we i spirit i wan samting."
            ],
            "verses": [
                {
                    "number": 1,
                    "text": "Insaed long selestial glori, i gat tri heven o level;"
                },
                {
                    "number": 2,
                    "text": "Mo blong kasem hemia we i moa hae olgeta, wan i mas kam insaed long oda ia blong prishud [we i kavenan blong mared we i niu mo i no gat en];"
                },
                {
                    "number": 3,
                    "text": "Mo sapos hem i no mekem, hem i no save kasem level ia."
                },
                {
                    "number": 4,
                    "text": "Hem i save go insaed long narafalawan, be hemia i en blong kingdom blong hem; hem i no save go long wan level we i antap moa blong gat pikinini."
                },
                {
                    "number": 5,
                    "text": "(17 Mei 1843.) Toktok blong profesi we i moa sua i minim we wan man i save se hem i sil i go long laef we i no save finis, tru long revelesen mo tru long spirit blong profesi, tru long paoa blong Tabu Prishud."
                },
                {
                    "number": 6,
                    "text": "Hem i no posibol nating blong Lod i sevem man we i no save ol samting blong God."
                },
                {
                    "number": 7,
                    "text": "I no gat wan samting we i olsem samting nating. Evri samting we i spirit i wan samting, be hem i moa gud o moa klin evriwan, mo ol ae we oli klin evriwan nomo oli save luksave ol samting ia;"
                },
                {
                    "number": 8,
                    "text": "Yumi no save luk samting ia we i spirit; be taem bodi blong yumi i kam klin evriwan, bae yumi luk se evri samting we i spirit i wan samting."
                }
            ]
        },
        "/study/scriptures/dc-testament/dc/132": {
            "uri": "/study/scriptures/dc-testament/dc/132",
            "title": "Doktrin mo Ol Kavenan 132",
            "data_type": "chapter",
            "chapter_name": "Seksen 132",
            "chapter_summary": [
                "1–6, Fasin blong kam olsem wan god, man i kasem tru long kavenan ia we i niu mo i no gat en; 7–14, Lod i eksplenem ol rul mo kondisen blong kavenan ia; 15–20, Selestial mared mo fasin blong famli yunit i gohed i mekem se man i save kam olsem ol god; 21–25, Rod we i stret mo i no isi i lidim yumi long ol laef we oli no save finis; 26–27, Lod i givim loa long saed blong fasin blong tok agensem Tabu Spirit; 28–39, Lod i mekem ol promes blong gohed blong gat pikinini blong taem we i no save finis mo fasin blong kam olsem wan god long ol profet mo ol Sent we oli laef long eni taem blong wol ia; 40–47, Lod i givim long Josef Smit, paoa blong joenem mo silim samting long wol mo long heven; 48–50, Lod i silim Josef Smit blong hem i kam olsem wan god; 51–57, Lod i komandem Ema Smit blong stap fetful mo tru; 58–66, Lod i eksplenem ol loa long saed blong fasin blong man i maredem fulap woman."
            ],
            "verses": [
                {
                    "number": 1,
                    "text": "I tru, olsem ia nao Lod i talem long yu, wokman blong mi Josef, se folem hamas yu bin askem mi blong save mo andastanem long wanem wei, mi, Lod, mi faenem se ol wokman blong mi, Ebraham, Aesak, mo Jekob, mo tu, Moses, Deved mo Solomon, ol wokman blong mi, oli no gat rong long saed blong prinsipol mo doktrin ia we i mekem se oli save gat plante waef mo narafala woman—"
                },
                {
                    "number": 2,
                    "text": "Luk, mo luk gud, mi mi Lod, God blong yu, mo bae mi ansarem yu long saed blong poen ia."
                },
                {
                    "number": 3,
                    "text": "From hemia, mekem hat blong yu i rere blong kasem mo obei ol tijing we bambae mi givim long yufala; from evriwan long yufala we mi talemaot loa ia long yufala, bae yufala i mas obei long loa ia."
                },
                {
                    "number": 4,
                    "text": "From luk, mi talemaot long yufala abaot wan kavenan we i niu mo i no gat en; mo sapos yufala i no obei long kavenan ia, nao bae yufala i no save kam antap samtaem; from i no gat wan i save sakemaot kavenan ia mo i gat raet blong kam insaed long glori blong mi."
                },
                {
                    "number": 5,
                    "text": "From we evriwan we i wantem blong gat wan blesing long han blong mi, i mas obei long loa ia we blesing ia i folem, mo ol kondisen blong loa ia, olsem we oli bin stap, stat long bifo long stat blong wol ia."
                },
                {
                    "number": 6,
                    "text": "Mo long saed blong kavenan ia we i niu mo i no gat en, mi bin givim blong ful glori blong mi i hapen; mo hem we i kasem ful glori, i mas, mo bae i mas obei long loa ia, o bae mi no save mekem hem i kam antap samtaem, Lod God i talem."
                },
                {
                    "number": 7,
                    "text": "Mo i tru, mi talem long yufala, se ol kondisen blong loa ia, oli go olsem: Evri kavenan, kontrak, agrimen, diuti, promes, strong promes, wok, rilesen, yunion, o samting we oli wet blong oli kamtru, we oli no mekem o oli no tekem, mo oli no silim tru long Tabu Spirit blong promes, tru long han ia we Lod i bin jusum, tugeta, blong taem naoia mo blong ful taem we i no save finis, long wei we i moa tabu bitim ol narawan, tru long revelesen mo komanmen, tru long hem ia we mi bin jusum long wol blong holem paoa ia (mo mi bin jusum wokman blong mi Josef blong holem paoa ia long ol las dei, mo i neva gat bitim wan man long semtaem long wol, we mi givim paoa ia mo ol ki blong prishud ia long hem), evri samting ia oli no wok, o oli no laef, o oli no gat paoa long taem mo afta long taem blong laef bakegen long ded; from we evri kontrak ia we oli no mekem long fasin ia, oli finis nomo taem man i ded."
                },
                {
                    "number": 8,
                    "text": "Luk, haos blong mi i wan haos blong oda, Lod God i talem, mo i no wan haos blong tingting i fasfas."
                },
                {
                    "number": 9,
                    "text": "?Olsem wanem? ?Bae mi save akseptem wan ofring, Lod i talem, we oli no mekem long nem blong mi?"
                },
                {
                    "number": 10,
                    "text": "?O, bae mi akseptem, long han blong yu, samting ia we mi no komandem?"
                },
                {
                    "number": 11,
                    "text": "Mo, ?olsem wanem? Lod i talem; ?Bae mi save talem wan samting long yufala, sapos hem i no tru long loa, olsem we mi mo Papa blong mi i bin talem long yufala, bifo we wol ia i bin stap?"
                },
                {
                    "number": 12,
                    "text": "Mi mi Lod, God blong yu; mo mi givim komanmen ia long yufala—se i no gat man bae i kam long Papa be tru long mi nomo, o tru long toktok blong mi, we i loa blong mi, Lod i talem."
                },
                {
                    "number": 13,
                    "text": "Mo evri samting we i stap long wol, nomata ol man, ol jea blong king, o ples we prins i rul, o paoa, o ol samting wetem hae nem, nomata we oli wanem, oli odenem be oli no tru long mi o tru long toktok blong mi, Lod i talem, evri samting ia bae mi brekemdaon, mo bae oli no stap afta we man i ded, mo tu, long taem o afta long laef bakegen long ded, Lod, God blong yufala i talem."
                },
                {
                    "number": 14,
                    "text": "From wanem samting we bae i stap, oli kam tru long mi; mo wanem samting we oli no kam tru long mi, bae mi kapsaetem mo prapa spolem gud."
                },
                {
                    "number": 15,
                    "text": "From hemia, sapos wan man i maredem wan waef blong hem long wol, mo hem i no maredem hem tru long mi, o tru long toktok blong mi, mo hem i mekem wan kavenan wetem hem long taem ia we hem i stap long wol, mo woman ia i mekem kavenan ia wetem hem, nao kavenan mo mared blong tufala i nomo laef taem tufala i ded, mo taem tufala i livim wol ia; from hemia, i no gat eni loa i fasem tufala taem tufala i livim wol ia."
                },
                {
                    "number": 16,
                    "text": "From hemia, taem oli livim wol ia, man i no mared mo oli no givim woman long mared; be God i jusum olgeta blong stap ol enjel long heven, mo ol enjel ia oli ol givhan wokman, blong givhan long olgeta we oli inaf blong kasem wan glori we hevi blong hem i bigwan moa, i bigbigwan mo i no save finis."
                },
                {
                    "number": 17,
                    "text": "From ol enjel ia oli no bin obei long loa blong mi; from hemia, oli no save kam antap, be oli stap seperet mo stap singgel blong ful taem we i no save finis, oli no kam olsem wan god, long ples we Jisas i sevem olgeta; mo stat long taem ia i go, oli no ol god, be oli ol enjel blong God, blong oltaem mo oltaem."
                },
                {
                    "number": 18,
                    "text": "Mo bakegen, i tru mi talem long yufala. Sapos wan man i maredem wan waef, mo mekem wan kavenan wetem hem blong taem naoia mo blong ful taem we i no save finis; mo sapos kavenan ia i no hapen tru long mi o tru long toktok blong mi, we i loa blong mi, mo i no sil tru long Tabu Spirit blong promes, tru long hem ia we mi bin jusum mo anoentem long paoa ia, nao mared ia i no laef mo i no wok taem tufala i livim wol ia, from se tufala i no joen tru long mi, o tru long toktok blong mi, Lod i talem; taem oli aot long wol ia, oli no save kasem kavenan ia longwe, from se mi putum ol enjel mo ol god longwe, we tufala i no save pasem olgeta; from hemia, tufala i no save kasem glori blong mi; from haos blong mi i wan haos blong oda, Lod God i talem."
                },
                {
                    "number": 19,
                    "text": "Mo bakegen, i tru, mi talem long yufala. Sapos wan man i maredem wan waef tru long toktok blong mi, we i loa blong mi, mo tru long kavenan we i niu mo i no gat en, mo Tabu Spirit blong promes i silim long tufala, tru long hem we mi anoentem, we mi givim long hem paoa ia mo ol ki blong prishud ia, mo oli talem long tufala se—Bae yutufala i kamaot long fas laef bakegen long ded; mo sapos hem i afta long fas laef bakegen long ded, bae i long nekis laef bakegen long ded; mo bae yutufala i kasem ol jea blong king, ol kingdom, ol ples blong prins i rul, mo ol paoa, mo ol ples blong rul, evri ples we i hae mo evri ples we i dip—nao bae oli raetem long Buk blong Laef blong Smol Sipsip se bae wan long tufala i no mas kilim man we i no gat rong i ded mo mekem blad blong hem i ron, mo sapos tufala i obei long kavenan blong mi, mo tufala i no kilimded man blong mekem blad blong man we i no gat rong i ron, bae mi mekem long tufala evri samting we wokman blong mi i bin silim long tufala, long taem naoia, mo long ful taem we i no save finis; mo bae i laef fulwan long taem we tufala i livim wol ia; mo bae tufala i pasem ol enjel, mo ol god, we mi putum i stap ia, mo go long ples we tufala i kam olsem wan god mo kasem glori long evri samting, olsem we i bin sil antap long hed blong tufala, mo glori ia bae i wan fulwan mo bae laen blong tufala i gohed blong oltaem mo oltaem."
                },
                {
                    "number": 20,
                    "text": "Afta, bae oli ol god, from se oli no gat en; from hemia bae oli stap blong oltaem i go kasem oltaem, from se oli stap gohed; afta bae oli hae antap bitim evriwan, from evri samting i stap anda long olgeta. Afta, bae oli ol god, from se oli gat evri paoa, mo ol enjel oli stap anda long olgeta."
                },
                {
                    "number": 21,
                    "text": "I tru, i tru, mi talem long yufala, sapos yufala i no obei long loa blong mi, bae yufala i no save kasem glori ia."
                },
                {
                    "number": 22,
                    "text": "From get we i smol, mo rod we i no isi i lidim man blong kam olsem wan god mo i lidim man blong gohed wetem ol laef, mo i gat smol nomo we oli faenem ples ia, from se yufala i no akseptem mi long wol ia, mo tu, yufala i no save mi."
                },
                {
                    "number": 23,
                    "text": "Be sapos yufala i akseptem mi long wol ia, nao bae yufala i save mi, mo bae yufala i kam olsem wan god; blong mekem se long weaples mi mi stap, bae yufala tu i stap long hem."
                },
                {
                    "number": 24,
                    "text": "Hemia nao ol laef we oli no save finis—blong save wan God ia nomo we i waes mo i tru, mo Jisas Kraes, we hem i bin sendem. Mi ia nao hem. From hemia, yufala i akseptem loa blong mi."
                },
                {
                    "number": 25,
                    "text": "Get ia we i bigwan tumas, mo rod ia we i isi tumas, i lidim man i go long ol ded; mo i gat plante we oli go long ples ia, from se oli no akseptem mi, mo tu, oli no obei long loa blong mi."
                },
                {
                    "number": 26,
                    "text": "I tru, i tru, mi talem long yufala. Sapos wan man i maredem wan waef folem toktok blong mi, mo tufala i sil tru long Tabu Spirit blong promes tru long huia we mi jusum, mo man ia o woman ia i mekem eni sin o i brekem, long eni kaen wei, kavenan ia we i niu mo i no gat en, mo i mekem eni samting agensem God, mo i no kilim man we i no gat rong i ded mo mekem blad blong hem i ron, yet, bae tufala i kamaot long fas laef bakegen long ded, mo kasem glori blong tufala; be bae mi prapa spolem gud tufala long bodi mo givim tufala long ol harem nogud blong Setan i go kasem dei blong pemaot man, Lod God i talem."
                },
                {
                    "number": 27,
                    "text": "Fasin blong tok agensem Tabu Spirit, we bae mi no fogivim long wol ia, mo tu, long nekis wol, hem i blong kilim man i ded, mo tru long wei ia, mekem blad blong hem i ron mo agri long ded blong mi, afta we yufala i akseptem kavenan ia blong mi we i niu mo i no gat en, Lod God i talem; mo hem we i no obei long loa ia, i no save nating kam long glori blong mi, be bae mi no save mekem hem i kam antap samtaem, Lod i talem."
                },
                {
                    "number": 28,
                    "text": "Mi mi Lod, God blong yu, mo bae mi givim long yu loa blong Tabu Prishud blong mi, olsem we mi mo Papa blong mi i bin odenem bifo wol ia i stap."
                },
                {
                    "number": 29,
                    "text": "Ebraham i bin kasem evri samting, mo wanem we hem i bin kasem, hem i bin kasem tru long revelesen mo komanmen tru long toktok blong mi, Lod i talem, mo hem i bin kam long ples ia we hem i kam wan god mo i sidaon long bigfala jea blong hem."
                },
                {
                    "number": 30,
                    "text": "Ebraham i bin kasem ol promes long saed blong laen blong hem, mo abaot ol frut blong laen blong hem—mo yu kamaot long laen ia, yu, wokman blong mi, Josef—we bae i gogohed sapos oli stap long wol ia; mo long saed blong Ebraham mo laen blong hem, bae oli gohed blong stap aotsaed long wol ia; tugeta long wol ia mo aotsaed long wol, bae oli gohed blong stap plante olsem ol sta blong skae; o, sapos bae yufala i kaontem sanbij long so blong solwota, bae yufala i no save kaontem olgeta evriwan."
                },
                {
                    "number": 31,
                    "text": "Promes ia, i blong yufala tu, from se yufala i kamaot long laen blong Ebraham, mo promes ia, Lod i bin mekem long Ebraham; mo tru long loa ia, bae ol wok blong Papa blong mi bae oli gogohed, we tru long olgeta hem i givim glori long hemwan."
                },
                {
                    "number": 32,
                    "text": "From hemia, yufala i go, mo mekem ol wok blong Ebraham; yufala i mas akseptem loa blong mi mo bae mi sevem yufala."
                },
                {
                    "number": 33,
                    "text": "Be sapos yufala i no akseptem loa blong mi, yufala i no save kasem promes blong Papa blong mi we hem i bin mekem long Ebraham."
                },
                {
                    "number": 34,
                    "text": "God i bin givim komanmen long Ebraham, mo Sera i bin givim Haga long Ebraham olsem waef blong hem. Mo, ?from wanem hem i mekem olsem? From hem i bin loa; mo aot long Haga, plante pipol i bin bon long wol. Nao, hemia, wetem ol nara samting, i mekem ol promes ia oli hapen."
                },
                {
                    "number": 35,
                    "text": "Nao, ?Ebraham i bin stap anda long panismen from hemia? I tru, mi talem long yufala, No; from we mi, Lod, mi komandem hemia."
                },
                {
                    "number": 36,
                    "text": "Ebraham i bin kasem komanmen blong givim boe blong hem Aesak; be, oli bin raetem se: Bae yu no kilim man i ded. Be Ebraham i bin akseptem, mo Lod i kaontem hemia olsem wan stret mo gud wok blong hem."
                },
                {
                    "number": 37,
                    "text": "Ebraham i bin gat plante defren woman, mo oli bin karem ol pikinini blong hem; mo mi bin kaontem hemia olsem wan stret mo gud wok blong hem, from se mi bin givim olgeta long hem, mo hem i bin obei long loa blong mi; semmak tu olsem Aesak mo Jekob, tufala i no bin mekem wan narafala samting, be tufala i bin mekem wanem we mi bin komandem long tufala; mo from se oli bin mekem samting nomo we mi bin komandem long tufala, be i no wan narafala samting moa, nao tufala i bin kam blong kam olsem wan god, hemia folem ol promes, mo tufala i sidaon long bigfala jea, mo oli no ol enjel, be oli ol god."
                },
                {
                    "number": 38,
                    "text": "Deved tu i bin gat plante waef mo woman, mo ol wokman blong mi tu, Solomon mo Moses, mo tu, plante narafala wokman blong mi, stat long stat blong wol ia i kam kasem taem naoia; mo oli no sin long wan samting, be oli sin nomo long ol samting we oli mekem we i no kam long mi."
                },
                {
                    "number": 39,
                    "text": "Mi bin givim ol waef mo ol woman blong Deved, tru long han blong Netan, wokman blong mi, mo ol nara profet we oli bin gat ol ki blong paoa ia; mo long ol samting ia, hem i no sin agensem mi, be nomo long saed blong Uraea mo waef blong hem; mo, from hemia, hem i bin foldaon long ples ia we bae hem i kam god, mo hem i kasem pat blong hem nomo; mo bae hem i no holemtaet olgeta aotsaed long wol ia, from we mi givim olgeta long wan narafala man, Lod i talem."
                },
                {
                    "number": 40,
                    "text": "Mi mi Lod, God blong yu, mo mi givim long yu, wokman blong mi, Josef, wan wok, mo mi putumbak evri samting. Yu mas askem wanem we bae yu askem, mo bae mi givim long yu folem toktok blong mi."
                },
                {
                    "number": 41,
                    "text": "Mo from we yu bin askem long saed blong adaltri, i tru, i tru, mi talem long yu; sapos wan man i tekem wan waef folem kavenan ia we i niu mo i no gat en, mo sapos woman ia i slip wetem wan narafala man, mo mi no jusum nara man ia blong stap wetem hem tru long tabu fasin, nao hem i mekem adaltri mo bae mi prapa spolem hem."
                },
                {
                    "number": 42,
                    "text": "Mo sapos hem i no mekem wan kavenan we i niu mo i no gat en, mo hem i stap wetem wan narafala man, nao hem i mekem adaltri."
                },
                {
                    "number": 43,
                    "text": "Mo sapos hasban blong hem i stap wetem wan nara woman, mo hem i stap anda long wan tabu promes, nao, hem i brekem tabu promes blong hem mo i mekem adaltri."
                },
                {
                    "number": 44,
                    "text": "Mo sapos woman ia i no mekem adaltri, be hem i no gat rong mo i no brekem tabu promes blong hem, mo hem i save hemia, mo mi talemaot long yu, wokman blong mi, Josef, se long taem ia bae yu gat paoa, tru long paoa blong Tabu Prishud blong mi, blong tekem woman ia mo givim hem i go long man we i no mekem adaltri be i bin stap fetful; from bae man ia i kam man blong rul ova long plante."
                },
                {
                    "number": 45,
                    "text": "From we mi bin givim long yu ol ki mo paoa blong prishud, we tru long hem, mi putumbak evri samting, mo mi soemaot long yu evri samting long stret taem."
                },
                {
                    "number": 46,
                    "text": "Mo i tru, i tru, mi talem long yu, se wanem bae yu silim long wol, bae i sil long heven; mo wanem bae yu joenem long wol, long nem blong mi mo long toktok blong mi, Lod i talem, bae i joen blong taem we i no save finis long ol heven; mo huia sin blong hem we bae yu fogivim long wol ia, bae mi fogivim blong taem we i no save finis long ol heven; mo huia sin blong hem yu holemtaet long wol ia, bae mi holemtaet long heven."
                },
                {
                    "number": 47,
                    "text": "Mo bakegen, i tru, mi talem long yu, huia bae yu blesem hem, nao bae mi blesem hem, mo huia bae yu sakem strong nogud tok long hem, nao bae mi sakem strong nogud tok long hem, Lod i talem; from we mi, Lod, mi mi God blong yu."
                },
                {
                    "number": 48,
                    "text": "Mo bakegen, i tru mi talem long yu, wokman blong mi, Josef, se wanem we yu givim long wol ia, mo huia yu givim long eniwan long wol ia, tru long toktok blong mi mo folem loa blong mi, hemia bae i kam wetem ol blesing be i no wetem ol strong nogud tok, mo wetem paoa blong mi, Lod i talem, mo bae i no gat panismen long wol ia mo long heven."
                },
                {
                    "number": 49,
                    "text": "From we mi mi Lod, God blong yu, mo bae mi stap wetem yu i go kasem en blong wol, mo go kasem ful taem we i no save finis; from i tru, mi silim long yu fasin blong yu kam olsem wan god, mo mekem rere wan jea blong yu insaed long kingdom blong Papa blong mi, wetem Ebraham, papa blong yu."
                },
                {
                    "number": 50,
                    "text": "Luk, mi bin luk ol sakrifaes blong yu, mo bae mi fogivim evri sin blong yu; mi bin luk ol sakrifaes blong yu blong mekem se bae yu obei long wanem we mi bin talem long yu. From hemia, go, mo bae mi mekem rere wan rod blong yu ronwe, olsem we mi akseptem ofring blong Ebraham we i givim boe blong hem, Aesak."
                },
                {
                    "number": 51,
                    "text": "I tru, mi talem long yu: mi givim wan komanmen long gel blong wok blong mi, Ema Smit, we i waef blong yu we mi bin givim long yu, blong hem i holembak hem mo i no tekem wanem we mi bin givim komanmen long yu blong yu givim long hem; from se mi bin mekem hemia, Lod i talem, blong testem yutufala, olsem we mi bin mekem wetem Ebraham, mo blong mi save askem wan ofring long han blong yutufala, tru long kavenan mo sakrifaes."
                },
                {
                    "number": 52,
                    "text": "Mo gel blong wok blong mi, Ema Smit, i mas akseptem evriwan long olgeta woman we mi bin givim long wokman blong mi, Josef, we oli gat klin fasin mo oli klin evriwan long fes blong mi; mo olgeta we oli no klin evriwan, we oli talem se oli bin klin evriwan, bae mi prapa spolem olgeta, Lod God i talem."
                },
                {
                    "number": 53,
                    "text": "From we, mi mi Lod, God blong yu, mo yutufala i mas obei long voes blong mi; mo mi givim raet long wokman blong mi, Josef, blong hem i stap olsem wan man blong rul ova long plante samting; from we hem i bin fetful long sam samting, mo stat long naoia i go, bae mi mekem hem i kam strong moa."
                },
                {
                    "number": 54,
                    "text": "Mo mi givim komanmen long gel blong wok blong mi, Ema Smit, blong hem i gohed blong stap mo stap strong long wokman blong mi, Josef, mo i no wan narawan moa. Be sapos hem i no obei long komanmen ia, bae mi prapa spolem gud hem, Lod i talem; from we mi mi Lod, God blong yu, mo bae mi prapa spolem nogud hem sapos hem i no gohed blong obei long loa blong mi."
                },
                {
                    "number": 55,
                    "text": "Be sapos hem i no obei long komanmen ia, nao bae wokman blong mi, Josef, bae i mas mekem evri samting from hem, olsem we hem i bin talem; mo bae mi blesem hem mo mekem laen blong hem i kam plante, mo bae mi givim hem wan handred taem moa samting long wol ia, blong ol papa mo ol mama, ol brata mo ol sista, ol haos mo ol graon, ol waef mo ol pikinini, mo ol hat blong king blong ol laef we oli no save finis long ol wol we oli no save finis."
                },
                {
                    "number": 56,
                    "text": "Mo bakegen, i tru, mi talem, bae gel blong wok blong mi i mas fogivim wokman blong mi, Josef, from ol samting we hem i brekem loa long hem; nao bae mi fogivim hem long ol loa we hem i brekem agensem mi; mo mi, Lod, God blong yu, bae mi blesem hem, mo bae mi mekem laen blong hem i kam plante, mo mekem hat blong hem i stap glad."
                },
                {
                    "number": 57,
                    "text": "Mo bakegen, mi talem: Wokman blong mi, Josef, i no mas putum propeti blong hem long han blong narafala man, nogud wan enemi i kam mo i prapa spolem hem; from we Setan i wantem prapa spolem samting; from we mi mi Lod, God blong yu, mo Josef i wokman blong mi; mo luk, mo luk gud, mi mi stap wetem Josef, olsem we mi bin stap wetem Ebraham, papa blong yu, i go kasem hem we hem i kam olsem wan god mo i kasem glori blong hem."
                },
                {
                    "number": 58,
                    "text": "Naoia, long saed blong loa blong prishud, i gat plante samting long saed blong samting ia."
                },
                {
                    "number": 59,
                    "text": "I tru, sapos Papa blong mi i singaotem wan man, olsem we i hapen long Eron, tru long voes blong mi, mo tru long voes blong hem we i bin sendem mi, mo mi bin givim hem ol ki blong paoa blong prishud ia; sapos hem i mekem eni samting long nem blong mi, mo tru long loa blong mi mo tru long toktok blong mi, bae hem i no mekem sin, mo bae mi no faenem hem i rong."
                },
                {
                    "number": 60,
                    "text": "From hemia, i no mas gat wan man i tokbaot nogud wokman blong mi, Josef; from se bae mi no faenem hem i rong; from se bae hem i mekem sakrifaes ia we mi askem long han blong hem from ol loa we hem i brekem, Lod, God blong yufala i talem."
                },
                {
                    "number": 61,
                    "text": "Mo bakegen, long saed blong loa blong prishud—sapos eni man i tekem wan woman we i neva go wetem man yet olsem waef blong hem, mo i wantem tekem wan nara woman bakegen olsem waef, mo sapos fas woman i letem; mo sapos man ia i tekem seken woman olsem waef, mo tufala tugeta i woman we i neva go wetem man yet, mo tufala i neva mekem tabu promes wetem wan nara man, nao man ia i no gat rong; hem i no mekem adaltri from se mi givim tufala long hem; from se hem i no save mekem adaltri wetem huia we i blong hem mo i no blong wan narafala man."
                },
                {
                    "number": 62,
                    "text": "Mo sapos mi givim ten woman we oli neva go wetem man yet tru long loa ia, man ia i no mekem adaltri, from we oli blong hem, mo mi givim olgeta long hem; from hemia, hem i no gat rong."
                },
                {
                    "number": 63,
                    "text": "Be sapos wan o eniwan long ol ten woman ia we oli neva go wetem man, afta we hem i mared, i go wetem wan narafala man, woman ia i mekem adaltri, mo bae mi prapa spolem gud hem; from we mi bin givim olgeta long man ia blong oli gat fulap pikinini mo fulumap wol, folem komanmen blong mi, mo blong mekem i hapen promes we Papa blong mi i bin givim bifo long stat blong wol, mo blong oli kam olsem wan god long ol wol we oli no save finis, blong oli save bonem sol blong ol man oli kam long wol ia; from long wei ia nao, wok blong Papa blong mi i gohed, blong hem i save kasem glori."
                },
                {
                    "number": 64,
                    "text": "Mo bakegen, i tru, i tru, mi talem long yufala, se sapos eni man i gat wan waef, mo hem i holem ol ki blong paoa ia, mo hem i tijim waef blong hem long loa blong prishud blong mi, long saed blong ol samting ia, nao, bae hem i mas biliv mo bae i givhan long hem, sapos no bae mi prapa spolem hem, Lod, God blong yufala i talem; from bae mi prapa spolem hem; from bae mi soemaot bigwan nem blong mi antap long olgeta we oli kasem mo oli stap obei long loa ia blong mi."
                },
                {
                    "number": 65,
                    "text": "From hemia, long mi, bae i folem loa, se sapos woman ia i no kasem loa ia, bae man ia i kasem evri samting we mi, Lod God blong hem bae mi givim long hem, from se woman ia i no bin biliv mo i no bin helpem hem folem toktok blong mi; mo nao, woman ia i brekem loa; mo man ia, bae i no nid blong folem loa blong Sara, we i bin givhan long Ebraham folem loa taem mi bin givim komanmen long Ebraham blong tekem Haga olsem waef blong hem."
                },
                {
                    "number": 66,
                    "text": "Mo naoia, long saed blong loa ia, i tru, i tru, mi talem long yu se bae mi talemaot moa long yu long wan nara taem; from hemia, hemia i inaf blong taem naoia. Luk, mi mi Alfa mo Omega. Amen."
                }
            ]
        },
        "/study/scriptures/dc-testament/dc/133": {
            "uri": "/study/scriptures/dc-testament/dc/133",
            "title": "Doktrin mo Ol Kavenan 133",
            "data_type": "chapter",
            "chapter_name": "Seksen 133",
            "chapter_summary": [
                "1–6, Olgeta Sent oli kasem komanmen blong oli mas mekem olgeta oli rere from Seken Kaming; 7–16, Evri man i kasem komanmen blong ronwe long Babilon, blong go long Saeon, mo blong rere from bigfala dei ia blong Lod; 17–35, Bambae Hem i stanap long Hil blong Saeon, ol defren graon bae oli joen i kam wan graon, mo ol traeb blong Isrel we oli lus bambae oli kambak; 36–40, Gospel i bin kambak tru long Josef Smit, blong oli prijim long ful wol; 41–51, Lod bae i kamdaon, wetem tingting blong givimbak long olgeta man we oli nogud; 52–56, Bambae i yia blong olgeta we Hem i pemaot olgeta; 57–74, Oli mas sendem gospel blong Hem i go blong sevem olgeta Sent mo blong prapa spolem gud ol nogud man."
            ],
            "verses": [
                {
                    "number": 1,
                    "text": "Lisin gud, O yufala ol pipol blong jos blong mi, Lod, God blong yufala i talem, mo harem toktok blong Lod long saed blong yufala—"
                },
                {
                    "number": 2,
                    "text": "Lod, we bae i kam kwiktaem long tempol blong hem; Lod, we bae i kamdaon blong jajem wol wetem wan strong nogud tok; yes, long evri nesen we i fogetem God, mo long evriwan we i no obei long God long medel blong yufala."
                },
                {
                    "number": 3,
                    "text": "From we bae Lod i soemaot tabu han blong hem long ae blong evri nesen, mo evri en blong wol bae oli luk fasin blong sevem man we i kam long God blong olgeta."
                },
                {
                    "number": 4,
                    "text": "Taswe, yufala i rere, yufala i rere, O yufala ol pipol blong mi; mekem yufala i kam tabu; yufala i kam wanples tugeta, O yufala ol pipol blong jos blong mi, long graon blong Saeon, yufala evriwan we mi no bin komandem yufala blong stastap."
                },
                {
                    "number": 5,
                    "text": "Yufala i aot long Babilon. Yufala i mas klin, yufala we i stap tekem ol toktok blong Lod i go."
                },
                {
                    "number": 6,
                    "text": "Yufala i singaotem ol tabu miting blong yufala, mo toktok plante long wanwan long yufala. Mo evri man bae i mas singaot long nem blong Lod."
                },
                {
                    "number": 7,
                    "text": "Yes, i tru, mi talem long yufala bakegen, taem i kam we bae voes blong Lod i go aot long yufala: Yufala i mas aot long Babilon; yufala i mas kam tugeta wanples, aot long ol nesen i kam, aot long ol fo win i kam, aot long wan en blong heven i go kasem nara en i kam."
                },
                {
                    "number": 8,
                    "text": "Sendem ol elda blong jos blong mi i go long ol nesen we oli stap longwe; i go long ol aelan blong solwota; sendem olgeta i go long ol narafala kantri; singaotem evri nesen, faswan olgeta Jentael, mo afta, olgeta Jiu."
                },
                {
                    "number": 9,
                    "text": "Mo luk, mo luk gud, hemia nao toktok blong olgeta, mo voes blong Lod we i go long evri pipol: Yufala i go long graon blong Saeon, blong ol baondri blong ol pipol blong mi oli sevet i go moa, mo blong ol stek blong hem oli kam strong moa, mo blong Saeon i go kasem ol eria we oli stap raonabaot."
                },
                {
                    "number": 10,
                    "text": "Yes, toktok ia i mas go aot i go long medel blong evri pipol: Wekap, mo girap, mo go aot blong mitim Man we Bae I Mared; luk mo luk gud, Man we Bae I Mared i stap kam; yufala i go mitim hem. Yufala i mas mekem yufala i rere from bigfala dei ia blong Lod."
                },
                {
                    "number": 11,
                    "text": "From hemia, yufala i mas lukaot, from we yufala i no save dei mo aoa blong samting ia."
                },
                {
                    "number": 12,
                    "text": "From hemia, olgeta we oli stap long medel blong Ol Jentael oli mas ronwe i go long Saeon."
                },
                {
                    "number": 13,
                    "text": "Mo olgeta we oli blong Juda oli mas ronwe i go long Jerusalem, i go long ol bigfala hil blong haos blong Lod."
                },
                {
                    "number": 14,
                    "text": "Yufala i go aot long ol nesen ia, yes, aot long Babilon, aot long medel blong fasin nogud, we i Babilon long saed blong spirit."
                },
                {
                    "number": 15,
                    "text": "Be i tru, olsem ia nao Lod i talem, yufala i no hariap blong ronwe, be yufala i mas rere long evri samting long fored blong yufala; mo hem we i stap go, hem i no mas lukluk i gobak biaen, sapos no, fasin blong prapa spolem gud hem bae i kasem hem kwiktaem."
                },
                {
                    "number": 16,
                    "text": "Lisin gud mo harem, O yufala ol man we yufala i stap laef long wol ia. Lisin, yufala ol elda blong jos blong mi, yufala i lisin tugeta mo harem voes blong Lod; from hem i singaotem evri man, mo hem i komandem evri man long evri ples blong oli mas sakem sin."
                },
                {
                    "number": 17,
                    "text": "From luk, Lod God i bin sendem enjel we i stap singaot strong tru long medel blong heven, i stap talem: “Yufala i mekem rere rod blong Lod, mo mekem rod blong hem i stret, from aoa blong hem i kam, i kam kolosap—"
                },
                {
                    "number": 18,
                    "text": "Taem ia we Smol Sipsip bae i stanap long Hil blong Saeon, mo wetem hem, i gat wan handred mo fotifo taosen man we oli raetem nem blong Papa blong hem long fored blong hed blong olgeta.”"
                },
                {
                    "number": 19,
                    "text": "Taswe, yufala i mas rere blong taem ia we Man we Bae I Mared i kam; yufala i go, yufala i go mitim hem."
                },
                {
                    "number": 20,
                    "text": "From luk, bambae hem i stanap long Hil blong Olif Tri, mo long bigbigfala solwota, yes solwota we i dip we i dip, mo long ol aelan blong solwota, mo long graon blong Saeon."
                },
                {
                    "number": 21,
                    "text": "Mo bae voes blong hem i toktok aot long Saeon, mo bambae i stap long Jerusalem mo toktok, mo bambae oli harem voes blong hem long medel blong evri pipol;"
                },
                {
                    "number": 22,
                    "text": "Mo bambae hem i wan voes olsem voes blong saon blong plante wota we i ron, mo olsem voes blong wan bigfala tanda, we bae i brekem daon ol bigfala hil, mo bae oli nomo faenem ol vale."
                },
                {
                    "number": 23,
                    "text": "Bae hem i komandem bigfala dip ples, mo bae hem i pusum i gobak long ol kantri long Not, mo ol aelan bae oli kam wan graon nomo;"
                },
                {
                    "number": 24,
                    "text": "Mo graon blong Jerusalem mo graon blong Saeon bae oli gobak long ples blong olgeta, mo wol bae i olsem we hem i bin stap long ol taem bifo, bifo hem i bin seraot."
                },
                {
                    "number": 25,
                    "text": "Mo Lod, we i Sevya, bambae i stanap long medel blong ol pipol blong hem, mo bae i rul ova long evri samting we i stap laef."
                },
                {
                    "number": 26,
                    "text": "Mo Lod bae i tingbaot olgeta we oli stap long ol kantri long Not; mo ol profet blong olgeta bae oli harem voes blong hem, mo bae oli nomo holembak olgeta; mo bae oli kilim ol bigfala ston, mo aes bae i kam wota long fored blong olgeta."
                },
                {
                    "number": 27,
                    "text": "Mo wan bigfala rod bae i open long medel blong bigfala dip ples."
                },
                {
                    "number": 28,
                    "text": "Enemi blong olgeta, bae oli kam anda long paoa blong olgeta,"
                },
                {
                    "number": 29,
                    "text": "Mo long ol draeples we i nomo gat samting long hem, bambae i gat ol pul blong wota we i ron; mo graon we i brokbrok bambae i nomo stap olsem wan graon we i tosta."
                },
                {
                    "number": 30,
                    "text": "Mo bambae oli givim ol rij samting long ol pikinini blong Efrem, ol wokman blong mi."
                },
                {
                    "number": 31,
                    "text": "Mo ol baondri blong ol hil we oli stap oltaem, bambae oli seksek long fored blong olgeta."
                },
                {
                    "number": 32,
                    "text": "Mo long ples ia, bambae oli foldaon mo kasem glori olsem hat blong king antap long hed blong olgeta, long Saeon, tru long ol han blong ol wokman blong Lod, we oli ol pikinini blong Efrem."
                },
                {
                    "number": 33,
                    "text": "Mo bambae oli fulap long ol singsing blong glad we i no gat en."
                },
                {
                    "number": 34,
                    "text": "Luk, hemia nao blesing blong God we i no gat en i go long ol laen blong Isrel, mo blesing we i moa rij i go long hed blong Efrem mo olgeta kompanion blong hem."
                },
                {
                    "number": 35,
                    "text": "Mo olgeta blong laen blong Juda, afta we oli safa, olgeta tu bae oli kam tabu wetem tabu fasin long fored blong Lod, blong oli stap wetem hem long deitaem mo long naet taem, blong oltaem mo oltaem."
                },
                {
                    "number": 36,
                    "text": "Mo naoia, i tru, Lod i talem, se blong oli save gud ol samting ia long medel blong yufala, O yufala ol man we yufala i stap laef long wol ia, mi bin sendem enjel blong mi we i flae tru long medel blong heven, we i gat gospel we i no gat en, we i bin kamaot long sam man mo i bin givim gospel long man, mo enjel ia bae i kamaot yet long plante man we oli stap laef long wol."
                },
                {
                    "number": 37,
                    "text": "Mo gospel ia, bambae oli prijim yet long evri kantri, mo famli, mo lanwis, mo pipol."
                },
                {
                    "number": 38,
                    "text": "Mo ol wokman blong God bae oli go aot, oli talem wetem wan voes we i laod: “Yufala i mas respektem God, mo yufala i mas givim glori long hem, from we aoa blong jajmen blong hem i kam;"
                },
                {
                    "number": 39,
                    "text": "Mo yufala i mas wosipim hem we i bin mekem heven, mo wol, mo solwota, mo ol springwota—"
                },
                {
                    "number": 40,
                    "text": "Mo singaot long nem blong Lod, dei mo naet, mo talem: ‘O Hae God, sapos nomo yu terem ol heven, sapos nomo yu kamdaon, sapos nomo ol bigfala hil oli kam wota long fored blong yu.’”"
                },
                {
                    "number": 41,
                    "text": "Mo bae i gat wan ansa i kam antap long hed blong olgeta; from we taem Lod bae i stap, bae i olsem strong faea we i bonem samting, mo olsem faea we i mekem ol wota i boel."
                },
                {
                    "number": 42,
                    "text": "O Lod, bae yu kamdaon blong mekem ol enemi blong yu oli save nem blong yu, mo evri nesen bae oli seksek long fored blong yu—"
                },
                {
                    "number": 43,
                    "text": "Taem bae yu mekem ol nogud samting, ol samting ia we oli no stap ting long olgeta;"
                },
                {
                    "number": 44,
                    "text": "Yes, taem bae yu kamdaon, mo ol bigfala hil bae oli kam wota long fored blong yu, bae yu mitim hem we i stap glad mo i mekem stret mo gud fasin, hem we i tingbaot yu mo ol wei blong yu."
                },
                {
                    "number": 45,
                    "text": "From we stat long stat blong wol, neva man i bin harem o harem man i talem, mo i neva gat ae i luk, O God, be yu nomo, ol bigfala samting ia we yu yu bin rere blong hem we i stap wet long yu."
                },
                {
                    "number": 46,
                    "text": "Mo bae oli talem: ?Huia man ia we i stap kamdaon, i kam long God long heven, we klos blong hem i kalakala? Yes, ?hem we i kam long ol ples we man i no save long ol, i werem ol klos we oli saen gud, we i stap kam wetem bigfala paoa blong hem, huia hem?"
                },
                {
                    "number": 47,
                    "text": "Mo bae hem i talem: Mi ia nao, we mi bin toktok long stret mo gud fasin, we mi gat paoa blong sevem man."
                },
                {
                    "number": 48,
                    "text": "Mo Lod bae i werem red, long saed blong klos blong hem, mo ol klos blong hem bae oli olsem klos blong man we i stap purumbut long grep insaed long masin blong mekem waen."
                },
                {
                    "number": 49,
                    "text": "Mo bambae glori blong hem we i stap bae i bigwan tumas nao, bae san i haedem fes blong hem from hem i sem, mo mun bae i holembak laet blong hem, mo ol sta oli aot long ol ples blong olgeta."
                },
                {
                    "number": 50,
                    "text": "Mo bae oli harem voes blong hem: “Mi bin stap miwan, mo mi purumbut long grep insaed long masin blong mekem waen, mo mi mekem jajmen i kam long evri pipol; mo i no bin gat wan i bin stap wetem mi;"
                },
                {
                    "number": 51,
                    "text": "Mo long kros blong mi, mi bin purumbut antap long olgeta, mo mi bin purumbut long olgeta long bigfala kros blong mi, mo mi bin saksakem blad blong olgeta antap long klos blong mi, mo mi mekem mak long evri klos blong mi; from hemia i bin dei blong givimbak we i bin stap long hat blong mi."
                },
                {
                    "number": 52,
                    "text": "Mo naoia, yia blong olgeta we mi bin pemaot i kam; mo bae oli tokbaot bigfala lav mo kaen fasin blong Lod blong olgeta, mo evri samting we hem i bin givim long olgeta, folem gud fasin blong hem, mo folem bigfala lav mo kaen fasin blong hem, blong oltaem mo oltaem.”"
                },
                {
                    "number": 53,
                    "text": "Mo long evri hadtaem blong olgeta, hem tu, i bin gat hadtaem. Mo enjel we i bin stap wetem hem i bin sevem olgeta; mo from lav blong hem, mo from sore blong hem, hem i bin pemaot olgeta, mo hem i bin sapotem olgeta, mo hem i bin tekem olgeta long evri dei blong taem bifo;"
                },
                {
                    "number": 54,
                    "text": "Yes, mo Inok tu, mo olgeta we oli bin stap wetem hem; mo olgeta profet we oli bin stap bifo long hem; mo Noa tu, mo olgeta we oli bin stap bifo long hem; mo Moses tu, mo olgeta we oli bin stap bifo long hem;"
                },
                {
                    "number": 55,
                    "text": "Mo stat long Moses i go kasem Elaeja, mo stat long Elaeja i go kasem Jon, we oli bin stap wetem Kraes long taem we hem i bin laef bakegen long ded, mo tu, ol tabu aposol, wetem Ebraham, Aesak mo Jekob, bae oli stap wetem Smol Sipsip."
                },
                {
                    "number": 56,
                    "text": "Mo ol gref blong olgeta sent bae oli open; mo bae oli kamaot mo bae oli stanap long raet han blong Smol Sipsip, taem bambae hem i stanap long Hil blong Saeon, mo antap long tabu siti, Niu Jerusalem ia; mo bambae oli singsing long singsing blong Smol Sipsip, long deitaem mo long naet taem, blong oltaem mo oltaem."
                },
                {
                    "number": 57,
                    "text": "Mo from stamba tingting ia, blong mekem se ol man oli save gat pat long ol glori we bambae Lod i talemaot, Lod i bin sendem gospel blong hem we i fulwan, kavenan blong hem we i no gat en, we i kamaot i klia mo i simpol—"
                },
                {
                    "number": 58,
                    "text": "Blong mekem olgeta we oli no strong oli rere from ol samting ia we bae oli kam long wol, mo from wok blong Lod long dei ia taem olgeta we oli no strong bae oli daonem olgeta we oli gat waes tingting, mo wan smolwan bae i kam wan strong nesen, mo tufala man bae i mekem ol taosen man oli ronwe."
                },
                {
                    "number": 59,
                    "text": "Mo tru long olgeta man blong wol we oli no strong, bae Lod i klinim gud ol nesen tru long paoa blong Spirit blong hem."
                },
                {
                    "number": 60,
                    "text": "Mo from ol stamba tingting ia, mi bin givim olgeta komanmen ia; olgeta komanmen ia, mi bin komandem olgeta blong oli haedem long wol, be naoia, oli mas talemaot i go long evri man blong wol—"
                },
                {
                    "number": 61,
                    "text": "Mo hemia, folem maen mo tingting blong Lod, we i stap rul ova long evri man blong wol."
                },
                {
                    "number": 62,
                    "text": "Mo long hem we i stap sakem sin mo i stap mekem hem i tabu long fes blong Lod, bambae i kasem laef we i no save finis."
                },
                {
                    "number": 63,
                    "text": "Mo long olgeta we oli no mekem folem voes blong Lod, wanem we profet Moses i bin raetem bae i hapen, se bae Lod i katemaot olgeta long medel blong ol pipol."
                },
                {
                    "number": 64,
                    "text": "Mo tu, wanem we profet Malakae i bin raetem, bae i hapen: From luk, dei ia i stap kam we bae i bon olsem wan oven; mo evri man we i gat hae tingting, yes, mo evri man we i mekem nogud fasin, bae i olsem doti blong wit; mo dei we i stap kam bae i bonem olgeta evriwan, Lod blong ol pipol i talem, se bae i no livim rus o branj i stap, blong olgeta."
                },
                {
                    "number": 65,
                    "text": "Taswe, hemia nao bae i ansa blong Lod long olgeta:"
                },
                {
                    "number": 66,
                    "text": "Long taem ia we mi bin kam long olgeta we oli blong mi, i no bin gat wan man long medel blong yufala we i bin akseptem mi, mo mi bin ronemaot yufala."
                },
                {
                    "number": 67,
                    "text": "Taem mi bin singaotem yufala bakegen, i no bin gat wan long yufala i bin ansa; be yet, han blong mi i no bin sot nating blong mekem se mi no save pemaot man, o blong mekem se mi no gat paoa blong sevem man."
                },
                {
                    "number": 68,
                    "text": "Luk, long strong tok blong mi, mi mekem solwota i drae. Mi mekem ol reva oli kam wan waelples; mi mekem ol fis blong olgeta oli sting, mo oli ded from oli tosta."
                },
                {
                    "number": 69,
                    "text": "Mi kavremap ol heven wetem tudak, mo mekem tudak olsem klos we i kavremap olgeta."
                },
                {
                    "number": 70,
                    "text": "Mo samting ia nao bambae yufala i kasem long han blong mi—bambae yufala i ledaon wetem harem nogud."
                },
                {
                    "number": 71,
                    "text": "Luk, mo luk gud, i no gat man i stap blong mekem yufala i kam fri; from we yufala i no bin obei long voes blong mi taem mi bin stap long ol heven mo singaotem yufala; yufala i no bin bilivim ol wokman blong mi, mo taem mi bin sendem olgeta long yufala, yufala i no bin akseptem olgeta."
                },
                {
                    "number": 72,
                    "text": "Taswe, oli bin silim testemoni mo oli bin makem loa, mo mi bin givim yufala i go long paoa blong tudak."
                },
                {
                    "number": 73,
                    "text": "Olgeta ia bae oli go long bigfala tudak, long ples we i gat krae, mo oli krae sore, mo oli kakae tut blong olgeta."
                },
                {
                    "number": 74,
                    "text": "Luk, Lod, God blong yufala i talem olgeta samting ia. Amen."
                }
            ]
        },
        "/study/scriptures/dc-testament/dc/134": {
            "uri": "/study/scriptures/dc-testament/dc/134",
            "title": "Doktrin mo Ol Kavenan 134",
            "data_type": "chapter",
            "chapter_name": "Seksen 134",
            "chapter_summary": [
                "1–4, Ol gavman oli mas holemtaet fridom blong tingting mo blong wosip; 5–8, Evri man i mas sapotem ol gavman blong olgeta mo oli mas gat respek mo stap folem loa; 9–10, Ol grup blong relijin oli no mas gat paoa blong yusum paoa blong gavman ova long ol man; 11–12, Man i gat raet blong difendem hemwan mo ol samting blong hem."
            ],
            "verses": [
                {
                    "number": 1,
                    "text": "Mifala i biliv se God i stanemap ol gavman blong gud blong ol man; mo hem i mekem se man i mas ansa from ol aksen blong olgeta wetem ol gavman ia, tugeta, long saed blong mekem ol loa mo long saed blong mekem ol loa oli wok, blong gud mo sef fasin blong sosaeti."
                },
                {
                    "number": 2,
                    "text": "Mifala i biliv se bae i no save gat wan gavman i stap long pis, be sapos nomo, oli mekem ol loa ia, mo holemtaet olgeta, mo givim long wanwan man fridom blong yusum tingting blong hem, raet mo kontrol ova long ol samting blong hem, mo i protektem laef blong hem."
                },
                {
                    "number": 3,
                    "text": "Mifala i biliv se evri gavman i gat nid blong gat ol gavman ofisa mo majistret blong mekem man i folem ol loa long saed blong ol samting ia; mo olgeta ia we bae oli lukaot long loa folem wanem we i stret mo folem jastis, bae tingting blong man we i rul, o voes blong pipol, sapos hem i stap insaed long wan ripablik, i mas lukaotem mo sapotem olgeta ia."
                },
                {
                    "number": 4,
                    "text": "Mifala i biliv se God i stanemap relijin; mo man i mas ansa long hem, mo long hem nomo, long fasin blong yusum relijin blong olgeta, be nomo sapos tingting blong relijin blong olgeta i pusum olgeta blong go agensem ol raet mo ol fridom blong ol narafala man; be mifala i no biliv se loa blong man i gat raet blong gat bisnis blong setemap ol rul blong wosip blong kontrolem ol tingting blong man, o talemaot fasin blong gat wosip long pablik o long ples we i haed; mifala i biliv se majistret blong loa i mas blokem fasin blong brekem loa, be i no save kontrolem tingting; i mas panisim rong, be i no mas karemaot fridom blong sol blong man."
                },
                {
                    "number": 5,
                    "text": "Mifala i biliv se evri man i mas sapotem mo respektem ol wanwan gavman we oli stap long ples we oli stap long hem, be semtaem, ol loa blong ol gavman ia oli mas protektem olgeta long ol raet blong olgeta we i blong olgeta, mo ol raet ia we oli no save karemaot long man; mo sapos ol man ia oli gat fasin blong stiarem man blong faet, mo fasin blong man i faet agensem gavman, hemia i no stret mo oli mas kasem panismen folem hemia; mo we evri gavman i gat raet blong pasem ol loa we, folem wanem oli ting se i stret, i moa gud long intres blong pablik; be long sem taem, i holemtaet fridom blong tingting."
                },
                {
                    "number": 6,
                    "text": "Mifala i biliv se evri man i mas kasem ona long wok we hem i gat, olsem ol man blong rul mo ol majistret, we oli putum olgeta blong protektem olgeta we oli no gat rong mo blong panisim olgeta we oli gat rong; mo se evri man oli mas gat respek mo oli mas folem ol loa, from se sapos i no gat olgeta, bae pis mo gudfala laef i lus mo fasin blong nomo gat loa mo fraet bae i tekem ples; from se oli bin stanemap ol loa blong man, from nomo, folem stamba tingting blong kontrolem ol intres blong yumi, olsem wanwan man mo woman, mo ol nesen, mo bitwin man mo narafala man; be ol tabu loa oli kam long heven blong givim ol rul long saed blong ol tingting blong yumi long saed blong spirit, from fet mo wosip, we i tufala samting we man i mas ansa from long Meka blong hem."
                },
                {
                    "number": 7,
                    "text": "Mifala i biliv se ol man blong rul, ol kantri, mo ol gavman oli gat wan raet, mo oli gat wok ia blong mas pasem ol loa blong protektem evri sitisen blong oli gat fridom blong praktisim bilif blong olgeta long saed blong relijin; be mifala i no biliv se oli gat raet folem jastis, blong karemaot spesel janis ia long ol sitisen, o blong blokem olgeta long tingting we oli gat, sapos oli stap lukluk mo gat respek long ol loa mo sapos ol tingting ia long saed blong relijin oli no sapotem fasin blong stiarem tingting blong man blong faet, o oli no sapotem fasin blong mekem sikret plan."
                },
                {
                    "number": 8,
                    "text": "Mifala i biliv se taem man i brekem loa, hem i mas kasem panismen we i folem loa ia we hem i brekem; se fasin blong kilim man i ded, fasin blong salem gavman o kantri, fasin blong fos blong tekem samting long man, fasin blong stil, mo fasin blong brekem pis we i stap long wan ples, long eni kaen wei, bae i mas gat panismen from fasin ia blong brekem loa mo fasin ia blong mekem ol nogud samting long medel blong ol man, tru long ol loa blong gavman ia we oli mekem rong ia long hem; mo blong mekem se i gat pis long pablik mo ples i kwaet, evri man i mas stanap mo yusum paoa blong olgeta blong tekem ol man ia, we oli brekem ol gudfala loa, oli mas kam blong kasem panismen."
                },
                {
                    "number": 9,
                    "text": "Mifala i no biliv se i stret blong miksim paoa blong relijin wetem gavman we i stanap folem loa, blong mekem se wan sosaeti blong relijin i gat moa janis, mo wan narawan i nomo save gat raet blong glad long ol spesel janis blong hem long saed blong spirit, mo blong mekem se ol memba blong hem oli nomo gat ol raet blong olgeta olsem ol sitisen."
                },
                {
                    "number": 10,
                    "text": "Mifala i biliv se evri sosaeti blong relijin oli gat wan raet blong stretem ol memba blong hem sapos oli gat ol rong fasin, mo hemia folem ol rul mo ol loa blong wanwan sosaeti ia; be hemia i hapen nomo sapos ol disiplin ia oli long saed blong ol raet blong olgeta olsem ol memba mo long saed blong ona blong olgeta; mo mifala i no biliv se eni sosaeti blong relijin i gat atoriti blong jajem man long saed blong raet blong olgeta long saed blong ol samting we oli gat, o long saed blong laef blong olgeta, o blong gat atoriti blong tekemaot ol samting blong olgeta we oli gat long wol ia, o blong putum laef o bodi blong olgeta i stap long denja, o blong givim olgeta ol panismen long bodi blong olgeta. Oli save sakemaot olgeta nomo long sosaeti blong olgeta, mo karemaot raet blong olgeta olsem ol memba."
                },
                {
                    "number": 11,
                    "text": "Mifala i biliv se man i save askem loa blong kantri blong stretem evri rong mo rong fasin we oli mekem long hem, taem we man i mekem nogud long hem, o taem we nara man i karemaot raet blong hem long ol samting we hem i gat, taem i gat ol loa olsem we i stap protektem olgeta samting ia; be mifala i biliv se evri man i gat raet blong i difendem hemwan, ol fren blong hem, mo ol samting we hem i gat, mo gavman, long ol faet we i no folem loa mo fasin blong agensem raet blong evri man long taem blong hadtaem, long taem we oli no save askem loa blong kantri blong kasem help."
                },
                {
                    "number": 12,
                    "text": "Mifala i biliv se i stret blong prijim gospel long ol nesen blong wol, mo givim woning long olgeta we oli stret mo gud blong oli sevem olgetawan long ol kruked fasin blong wol; be mifala i no biliv se i stret blong gat bisnis wetem fasin blong mekem man i slef, o blong prijim gospel, o blong baptaesem olgeta agensem tingting mo wanem we ol masta blong olgeta oli wantem; o blong gat tingting o tanem tingting blong olgeta blong mekem olgeta oli nomo hapi long kaen laef we oli gat long wol ia, mo long wei ia, putum laef blong man long denja; kaen fasin olsem blong blokem laef blong man, mifala i biliv se i no folem loa mo i no stret, mo i wan denja long pis blong eni gavman we i letem fasin blong man i stap olsem slef."
                }
            ]
        },
        "/study/scriptures/dc-testament/dc/135": {
            "uri": "/study/scriptures/dc-testament/dc/135",
            "title": "Doktrin mo Ol Kavenan 135",
            "data_type": "chapter",
            "chapter_name": "Seksen 135",
            "chapter_summary": [
                "1–2, Oli kilimded Josef mo Haeram Smit insaed long Katej Kalabus from bilif blong tufala; 3, Oli talemaot se posisen blong Profet we i hae mo i impoten tumas; 4–7, Blad blong tufala we i nogat rong long hem i testifae se wok ia i tru mo i kam long heven."
            ],
            "verses": [
                {
                    "number": 1,
                    "text": "Blong silim testemoni blong buk ia mo blong Buk blong Momon, mifala i talemaot se Profet Josef Smit, mo Petriak Haeram Smit, tufala i bin ded from bilif blong tufala. Wan grup blong ol man we oli holem masket—we oli peintem fes blong olgeta i blak—mo i gat samples 150 kasem 200 man long hem, oli bin sutum tufala i ded long Katej kalabus, long namba 27 Jun 1844, samples long faef klok aftenun. Oli sutum Haeram faswan, mo hem i bin foldaon mo singaot se: !Mi mi wan dedman! Josef i jiamaot long windo, mo oli bin sutum hem i ded, mo hem i singaot se: !O Lod, God blong mi! Afta we tufala i ded, oli bin sutum tufala bakegen long wan prapa nogud fasin, mo tufala tugeta i kasem fo bolet long wanwan long tufala."
                },
                {
                    "number": 2,
                    "text": "Jon Teila mo Wilad Rijads, tu long Olgeta Twelef, tufala nomo i bin stap insaed long rum long tetaem ia; Jon Teila i kasem bigfala kil wetem fo bolet, be i kam gud finis; Wilad Rijad, tru long help blong God, i laef, mo i no kasem wan hol long klos blong hem."
                },
                {
                    "number": 3,
                    "text": "Josef Smit, Profet mo Sia blong Lod, i bin mekem moa, be i no moa bitim Jisas, from wok ia blong fasin blong sevem man long wol ia bitim eni narafala man we i bin laef long wol ia. Long sotfala taem blong twante yia, hem i bin tekem Buk blong Momon i kam, we hem i bin transletem tru long presen mo paoa blong God, mo hem nao i bin rod ia blong oli printim long tufala bigfala pat blong wol; hem i bin sendem ful gospel we i no gat en we i stap insaed long buk ia, i go long ol fo pat blong wol ia; hem i bin tekem ol revelesen mo ol komanmen i kam, we oli stap insaed long buk ia blong Doktrin mo Ol Kavenan, mo tu, plante narafala pepa mo instraksen blong gud blong ol pikinini blong man; hem i bin mekem plante taosen Lata-dei Sent oli kam tugeta, oli setemap wan bigfala taon, mo hem i bin livim wan stori mo wan nem i stap we bae oli no save kilimdaon. Long ae blong God mo ol pipol blong hem, hem i bin wan haeman long laef mo long ded blong hem; mo semmak long olgeta we Lod i bin jusum long taem bifo, hem i bin silim misin blong hem mo ol wok blong hem wetem blad blong hemwan; mo i semmak long brata blong hem, Haeram. !Long laef ia long wol, tufala i no bin seperet, mo long ded, tufala i no bin seperet!"
                },
                {
                    "number": 4,
                    "text": "Taem Josef i bin go long Katej blong sarenda long wanem we oli talem se loa i talem, tu o tri dei bifo oli kilim hem i ded, hem i bin talem: “Mi stap olsem wan smol sipsip we i go blong oli kilimded hem; be mi mi kwaet nomo olsem moning blong wan gudfala dei; mi, tingting blong mi i no gat wan rong agensem God, mo agensem evri man. Bae mi ded mo bae mi no gat rong, be yet, bae oli talem hemia abaot mi—oli no gat sore nating mo kilimded hem.”—Long semfala moning ia, afta we Haeram i mekem hem i rere blong go—?weswe? ?bae yumi talem se blong go long ples blong kilimded ol animol? Yes from i bin olsem—hem i bin ridim ol toktok ia, kolosap long en blong namba twelef japta blong buk blong Ita, insaed long Buk blong Momon, mo i makem pej ia mo tanem kona blong hem:"
                },
                {
                    "number": 5,
                    "text": "Mo i bin hapen se mi bin prea long Lod se bae hem i gat gladhat long olgeta Jentael, blong mekem se oli save gat bigfala lav. Mo i bin hapen se Lod i bin talem long mi: Sapos oli no gat bigfala lav, i nomata long yu, yu bin fetful; taswe, ol klos blong yu bae oli kam klin. Mo from yu bin luk wanem yu no strong long hem, nao bae yu kam strong, i go kasem we bae yu sidaon long ples we mi bin mekem rere long haos blong Papa blong mi. Mo naoia mi … talem tata long olgeta Jentael; yes, mo tu, long olgeta brata we mi lavem, kasem taem we yumi mit long fored blong jajmen jea blong Kraes, ples we evri man bae i save se ol klos blong mi oli no gat mak blong blad blong yu. Tufala man we i testifae, tufala i ded naoia, mo testeman blong tufala i laef mo gat paoa."
                },
                {
                    "number": 6,
                    "text": "Haeram Smit i bin gat fotifo yia long Febwari 1844, mo Josef Smit i bin gat teti-eit yia long Disemba 1843; mo stat long taem ia i go, bae nem blong olgeta i stap wetem nem blong olgeta man we oli bin ded from bilif blong olgeta; mo man we i ridim buk ia long evri nesen, bae i save tingbaot se Buk blong Momon, mo buk ia, Doktrin mo Ol Kavenan blong jos, tufala i kam wetem praes blong hem, we i blad blong tufala gud man long namba naentin senturi, blong mekem se fasin blong sevem man i kam long wan wol we i nogud tumas; mo sapos faea i save bonemdaon wan grin tri from glori blong God, nao bae i isi moa blong bonemdaon ol drae tri blong mekem plantesen blong ol nogud fasin i kam klin mo tabu. Oli bin laef blong kasem glori; oli bin ded blong kasem glori; mo glori, hemia praes we i no save finis blong olgeta. Bambae ol yia oli pas i go, be nem blong tufala, bae oli pasem i go long laen blong tufala olsem ol sas ston we i blong olgeta we oli kam tabu."
                },
                {
                    "number": 7,
                    "text": "Tufala i no gat rong, olsem we kot i bin pruvum bifo, mo oli bin putum tufala long kalabus from ol sikret plan blong ol giaman fren mo ol nogud man; mo blad blong tufala we i no gat rong long floa blong Katej kalabus i wan bigfala sil we i fas long “ol Momon”, we eni kot long wol ia i no save sakemaot, mo blad blong tufala we i no gat rong we i stap long moto blong Stet blong Ilinoa, wetem promes blong fet blong Stet we gavna i brekem, i stap olsem wan witnes blong trutok blong gospel we i no gat en mo ful wol i no save talem se i no tru; mo blad blong tufala we i no gat rong i stap long flag blong fridom, mo long ofisol pepa blong Yunaeted Stet, mo i stap olsem wan ambasada blong relijin blong Jisas Kraes, we bae i tajem hat blong ol man we oli ones long medel blong ol nesen; mo blad blong tufala we i no gat rong, wetem blad we i no gat rong blong evri man we oli bin ded from bilif blong olgeta andanit long olta we Jon i bin luk, bae oli krae long Lod blong Ol Pipol kasem taem hem i pembak blad ia long wol. Amen."
                }
            ]
        },
        "/study/scriptures/dc-testament/dc/136": {
            "uri": "/study/scriptures/dc-testament/dc/136",
            "title": "Doktrin mo Ol Kavenan 136",
            "data_type": "chapter",
            "chapter_name": "Seksen 136",
            "chapter_summary": [
                "1–16, Oli eksplenem olsem wanem nao bae oli mas oganaesem kamp blong Isrel blong rere long wokbaot i go Wes; 17–27, Olgeta Sent oli kasem komanmen blong laef folem sam standet blong gospel; 28–33, Olgeta Sent oli mas singsing, danis, prea, mo lanem waes tingting; 34–42, Ol nogud man oli kilimded ol profet blong mekem se Lod i givim ona long olgeta, mo i panisim olgeta we oli nogud."
            ],
            "verses": [
                {
                    "number": 1,
                    "text": "Toktok mo Tingting blong Lod long saed blong Kamp blong Isrel long taem blong wokbaot blong olgeta i go long Wes:"
                },
                {
                    "number": 2,
                    "text": "Evri pipol blong Jos Ia blong Jisas Kraes blong Ol Lata-dei Sent, mo olgeta we oli wokbaot wetem olgeta, bae oli mas oganaesem olgeta long ol kampani, wetem wan kavenan mo wan promes blong obei long evri komanmen blong Lod, God blong mifala."
                },
                {
                    "number": 3,
                    "text": "Oli mas oganaesem ol kampani wetem ol kapten blong handred man, ol kapten blong fifti man, mo ol kapten blong ten man, wetem wan presiden mo tufala kaonsela blong hem we oli hed blong olgeta, anda long daereksen blong Olgeta Twelef Aposol."
                },
                {
                    "number": 4,
                    "text": "Mo hemia bae i kavenan blong yumi—se yumi wokbaot folem evri odinens blong Lod."
                },
                {
                    "number": 5,
                    "text": "Long wanwan kampani, bae wanwan i lukluk long ol animol, ol wilkat, ol kaekae, ol klos mo ol narafala samting we oli nidim blong wokbaot i go, olsem we oli save mekem."
                },
                {
                    "number": 6,
                    "text": "Taem ol kampani oli oganaesem olgeta finis, oli mas wok strong blong rere long olgeta we bae oli stastap."
                },
                {
                    "number": 7,
                    "text": "Bae wanwan kampani, wetem ol kapten mo ol presiden blong olgeta, oli mas talemaot hamas man i save go long nekis Springtaem we i stap kam; afta, oli mas jusum wan gudfala namba blong ol man we oli gat paoa mo oli save gud samting, blong tekem ol animol, ol sid, mo ol tul blong wok long garen, blong go olsem ol paeonia blong rere blong planem ol krop long Springtaem."
                },
                {
                    "number": 8,
                    "text": "Wanwan kampani, folem hamas samting we hem i gat, bae i mas lukaotem ol pua man, ol wido, ol pikinini we oli nomo gat papa, mo ol famli blong olgeta man we oli go long wo, blong mekem se krae blong wido mo olgeta we oli no gat papa i no kasem sora blong Lod blong i agensem ol pipol ia."
                },
                {
                    "number": 9,
                    "text": "Wanwan kampani bae i mas rere long ol haos, ol garen blong planem ol sid blong olgeta we bae oli stap yet long taem ia; mo hemia i tingting blong Lod long saed blong ol pipol blong hem."
                },
                {
                    "number": 10,
                    "text": "Bae evri man i mas yusum paoa blong hem mo ol samting blong hem blong mekem se ol pipol oli aot i go long ples we Lod bae i putum stek blong Saeon long hem."
                },
                {
                    "number": 11,
                    "text": "Mo sapos yufala i mekem hemia wetem wan hat we i klin evriwan, mo wetem fasin blong stap fetful, bambae yufala i kasem blesing; bambae mi blesem yufala wetem ol grup blong ol smolsmol animol blong yufala, mo ol grup blong ol bigfala animol blong yufala, mo ol garen blong yufala, mo ol haos blong yufala, mo ol famli blong yufala."
                },
                {
                    "number": 12,
                    "text": "Bae ol wokman blong mi, Esra T. Benson mo Erastas Sno oli mas oganaesem wan kampani."
                },
                {
                    "number": 13,
                    "text": "Bae ol wokman blong mi, Orson Prat mo Wilfod Wudrof oli mas oganaesem wan kampani."
                },
                {
                    "number": 14,
                    "text": "Mo tu, bae ol wokman blong mi, Amasa Liman mo Joj A. Smit oli mas oganaesem wan kampani."
                },
                {
                    "number": 15,
                    "text": "Mo oli mas jusum ol presiden, mo ol kapten blong handred man, mo blong fifti man, mo blong ten man."
                },
                {
                    "number": 16,
                    "text": "Mo olgeta wokman blong mi we oli bin jusum olgeta oli mas go mo tijim hemia, we i tingting blong mi, i go long olgeta Sent, blong mekem se bae oli rere blong go long wan graon blong pis."
                },
                {
                    "number": 17,
                    "text": "Yufala i go mo mas mekem olsem mi we mi bin talem long yufala, mo yufala i no fraet long ol enemi blong yufala; from se bae oli no gat paoa blong stopem wok blong mi."
                },
                {
                    "number": 18,
                    "text": "Bambae mi pemaot Saeon, long stret taem blong mi."
                },
                {
                    "number": 19,
                    "text": "Mo sapos eni man i stap traem blong putum hemwan antap, mo i no askem advaes blong mi, bambae hem i no gat paoa, mo krangke blong hem bae i kamaot klia."
                },
                {
                    "number": 20,
                    "text": "Yufala i lukaotem; mo yufala i holemtaet ol promes we yufala i mekem long wanwan long yufala; mo yufala i no mas wantem tekem samting we i blong brata blong yufala."
                },
                {
                    "number": 21,
                    "text": "Yufala i mas holembak yufala blong no mekem nogud samting ia blong tekem nem blong Lod blong nating, from we mi mi Lod, God blong yufala, mi mi God blong ol papa blong yufala, God ia blong Ebraham, mo blong Aesak, mo blong Jekob."
                },
                {
                    "number": 22,
                    "text": "Mi, mi hem ia, we i bin lidim ol pikinini blong Isrel oli go aot long graon blong Ijip, mo mi stretem han blong mi, long ol las dei, blong sevem pipol blong mi, Isrel."
                },
                {
                    "number": 23,
                    "text": "Stop blong rao wan wetem narawan; stop blong talem nogud samting agensem wanwan long yufala bakegen."
                },
                {
                    "number": 24,
                    "text": "Stop blong stap drong; mo toktok blong yufala i mas mekem we wanwan long yufala i kam antap."
                },
                {
                    "number": 25,
                    "text": "Sapos yu tekem o yusum wan samting blong neba blong yu, nao yu mas putumbak wanem samting we yu bin tekem o yusum; mo sapos yu no save pembak, nao wantaem yu mas go mo talem long neba blong yu, blong mekem se hem i no jajem yu rong."
                },
                {
                    "number": 26,
                    "text": "Mo sapos yu faenem samting we neba blong yu i bin lusum, nao yu mas wok strong wetem strong tingting blong lukaotem se hem i blong hu kasem taem yu faenem, mo givimbak long hem."
                },
                {
                    "number": 27,
                    "text": "Yu mas wok strong wetem strong tingting blong lukaotem gud wanem we yu gat, blong mekem se yu yu wan waes man blong lukaotem gud samting; from se hem i wan fri presen blong Lod, God blong yu, mo yu yu man blong lukaot long ol samting blong hem."
                },
                {
                    "number": 28,
                    "text": "Sapos yu yu glad, presem Lod wetem singsing, wetem miusik, wetem danis, mo wetem wan prea blong presem hem mo talem tangkyu long hem."
                },
                {
                    "number": 29,
                    "text": "Sapos yu yu harem nogud, prea long Lod, God blong yu, mo prea strong, blong mekem se sol blong yufala i gat glad."
                },
                {
                    "number": 30,
                    "text": "No fraet long ol enemi blong yu, from se oli stap long ol han blong mi, mo bae mi mekem wanem we mi wantem wetem olgeta."
                },
                {
                    "number": 31,
                    "text": "Mi mas traem ol pipol blong mi long saed blong evri samting, blong mekem se oli rere blong kasem glori we mi gat blong olgeta, we i glori blong Saeon; mo hem we i no save tekem panismen, hem i no inaf blong kasem kingdom blong mi."
                },
                {
                    "number": 32,
                    "text": "Hem we i no gat save i mas lanem waes tingting tru long fasin blong stap putum tingting blong hem i stap daon mo tru long fasin blong stap prea long Lod, God blong hem, blong mekem se ae blong hem i open blong hem i save luk, mo blong ol sora blong hem oli open blong hem i save harem samting;"
                },
                {
                    "number": 33,
                    "text": "From mi sendem Spirit blong mi i go long wol blong givim moa laet long olgeta we oli gat tingting i stap daon mo wantem sakem sin, mo blong panisim olgeta we oli no obei long God."
                },
                {
                    "number": 34,
                    "text": "Olgeta brata blong yufala oli bin sakemaot yufala mo testemoni blong yufala, yes, nesen ia i bin ronemaot yufala."
                },
                {
                    "number": 35,
                    "text": "Mo naoia, dei blong bigfala trabol blong olgeta i stap kam, yes, ol dei blong harem nogud, olsem hemia blong wan woman we i stap wantem blong bonem bebi; mo ol harem nogud blong olgeta bambae i bigwan sapos oli no sakem sin kwiktaem, yes, kwiktaem we kwiktaem."
                },
                {
                    "number": 36,
                    "text": "From se oli bin kilimded olgeta profet, mo olgeta man we mi bin sendem i go long olgeta; mo oli bin mekem blad blong wan we i no gat rong i ron, i singaot, aot long graon, agensem olgeta."
                },
                {
                    "number": 37,
                    "text": "From hemia, yufala i no mas sapraes long olgeta samting ia, from we yufala i no klin evriwan yet; yufala i no save stap long glori blong mi; be bae yufala i luk glori blong mi sapos yufala i fetful blong stap obei long evri toktok blong mi we mi bin givim long yufala, stat long taem blong Adam i go kasem blong Ebraham, stat long Ebraham i go kasem blong Moses, stat long Moses i go kasem taem blong Jisas mo ol aposol blong hem, mo stat long Jisas mo ol aposol blong hem i go kasem Josef Smit, we mi bin singaotem hem tru long ol enjel blong mi, ol wokman blong mi wetem wan wok blong tij, mo tru long voes blong mi we i kamaot long ol heven, blong mekem wok blong mi i kamtru."
                },
                {
                    "number": 38,
                    "text": "Mo hem i bin statem stamba blong ol wok ia, mo hem i bin fetful; mo mi tekem hem i kam long mi."
                },
                {
                    "number": 39,
                    "text": "Plante oli bin sapraes from ded blong hem; be i bin nid blong hem i mas silim testemoni blong hem wetem blad blong hem blong mekem se Lod i save givim ona long hem mo i save panisim olgeta we oli nogud."
                },
                {
                    "number": 40,
                    "text": "?Olsem wanem? ?Mi mi no mekem yufala i kam fri long ol enemi blong yufala, mo long wei ia, livim wan witnes blong nem blong mi?"
                },
                {
                    "number": 41,
                    "text": "Nao, taswe, lisin gud, O yufala ol pipol blong jos blong mi; mo yufala ol elda, yufala i lisin tugeta; yufala i bin kasem kingdom blong mi."
                },
                {
                    "number": 42,
                    "text": "Yufala i mas wok strong wetem strong tingting blong stap obei long evri komanmen blong mi, nogud bae ol jajmen oli foldaon long yufala, mo fet blong yufala i lus, mo enemi blong yufala i winim yufala. Mo hemia nomo blong naoia. Amen mo Amen."
                }
            ]
        },
        "/study/scriptures/dc-testament/dc/137": {
            "uri": "/study/scriptures/dc-testament/dc/137",
            "title": "Doktrin mo Ol Kavenan 137",
            "data_type": "chapter",
            "chapter_name": "Seksen 137",
            "chapter_summary": [
                "1–6, Profet i luk brata blong hem, Alvin, insaed long selestial kingdom; 7–9, Lod i talemaot doktrin blong fasin blong sevem ol dedman; 10, Jisas i sevem evri pikinini i go long selestial kingdom."
            ],
            "verses": [
                {
                    "number": 1,
                    "text": "Ol heven oli bin open long mifala, mo mi bin luk selestial kingdom blong God, mo glori blong hem, be sapos mi stap long bodi blong mit mo bun, o aot, mi no save talem."
                },
                {
                    "number": 2,
                    "text": "Mi bin luk get we i naes i bitim mak, we tru long hem, olgeta we oli gat raet long kingdom ia bae oli pas long hem, we i olsem faea we i laet mo i go raon;"
                },
                {
                    "number": 3,
                    "text": "Mo tu, jea blong God we i saen olsem faea, we Papa mo Pikinini i sidaon long hem."
                },
                {
                    "number": 4,
                    "text": "Mi bin luk ol naesfala rod blong kingdom ia, we i luk olsem se oli wokem wetem gol."
                },
                {
                    "number": 5,
                    "text": "Mi bin luk Papa Adam mo Ebraham; mo papa blong mi, mo mama blong mi; mo brata blong mi, Alvin, we i bin ded longtaem finis;"
                },
                {
                    "number": 6,
                    "text": "Mo mi bin askem miwan olsem wanem nao hem i bin kasem wan ples insaed long kingdom ia, from se mi save se hem i livim laef long wol ia bifo Lod i bin putum han blong hem blong karem Isrel i kam tugeta long nambatu taem, mo hem i no bin kasem baptaes blong kam klin aot long ol sin."
                },
                {
                    "number": 7,
                    "text": "Olsem ia nao voes blong Lod i bin kam long mi, i talem: “Evriwan we i bin ded be oli no kasem save long gospel ia, we bae oli akseptem sapos mi bin letem olgeta oli stastap, bae oli gat ples long selestial kingdom blong God."
                },
                {
                    "number": 8,
                    "text": "Mo evriwan we bae oli ded, stat long naoia i go, mo oli no kasem save long gospel ia, we bae oli akseptem nomo wetem ful hat blong olgeta, bae oli gat ples long kingdom ia;"
                },
                {
                    "number": 9,
                    "text": "From we mi, Lod, bae mi jajem evri man folem wok blong olgeta, folem wanem we hat blong olgeta i wantem.”"
                },
                {
                    "number": 10,
                    "text": "Mo tu, mi bin luk se evri pikinini we oli ded bifo oli kasem yia we oli save ansa from aksen blong olgeta, Lod i sevem olgeta oli go long selestial kingdom blong heven."
                }
            ]
        },
        "/study/scriptures/dc-testament/dc/138": {
            "uri": "/study/scriptures/dc-testament/dc/138",
            "title": "Doktrin mo Ol Kavenan 138",
            "data_type": "chapter",
            "chapter_name": "Seksen 138",
            "chapter_summary": [
                "1–10, Presiden Josef F. Smit i stap tingting hevi long ol toktok we Pita i bin raetem mo visit blong Lod blong yumi i go long spirit wol; 11–24, Presiden Smit i luk olgeta dedman we oli stret mo gud oli kam wanples long paradaes mo seves blong Kraes long medel blong olgeta; 25–37, Hem i luk olsem wanem nao oli bin oganaesem wok blong prijim gospel long medel blong ol spirit; 38–52, Hem i luk Adam, Iv, mo plante long ol tabu profet insaed long spirit wol we oli bin tekem se laef blong olgeta long spirit wol bifo oli laef bakegen long ded, i olsem blong stap insaed long wan kalabus; 53–60, Olgeta dedman we oli stret mo gud long taem naoia oli gohed long ol wok blong olgeta insaed long wol blong ol spirit."
            ],
            "verses": [
                {
                    "number": 1,
                    "text": "Long namba tri blong manis Oktoba, long yia naentin handred mo eitin, mi bin sidaon insaed long rum blong mi mo stap tingting hevi long ol skripja;"
                },
                {
                    "number": 2,
                    "text": "Mo mi stap tingting i gobak long bigfala sakrifaes blong pem praes, we Pikinini blong God i bin mekem blong pemaot wol;"
                },
                {
                    "number": 3,
                    "text": "Mo lav, we i bigwan mo i mekem man i sapraes, we Papa mo Pikinini i bin soemaot tru long taem we Ridima i bin kam long wol;"
                },
                {
                    "number": 4,
                    "text": "se tru long atonmen blong hem, mo tru long fasin blong stap obei long ol prinsipol blong gospel, bambae Lod i save sevem man."
                },
                {
                    "number": 5,
                    "text": "Mo taem we mi bin stap tingting olsem ia nao, maen blong mi i bin gobak long ol toktok we aposol Pita i bin raetem long ol fasfala sent we oli bin stap olbaot raon long Pontas, Galesia, Kapadosia, mo ol nara pat blong Esia, we oli bin stap prijim gospel long hem afta we oli bin nilim ded Lod long kros."
                },
                {
                    "number": 6,
                    "text": "Mi bin openem Baebol mo mi bin ridim nambatri mo nambafo japta blong fas leta blong Pita, mo taem mi bin stap ridim, wan bigfala tingting i kam long mi, i bitim ol taem bifo, wetem ol toktok ia long skripja:"
                },
                {
                    "number": 7,
                    "text": "“From we Kraes i bin safa from ol sin, hem we laef blong hem i stret olgeta, hem i tekem ples blong yumi we laef blong yumi i no stret, nao blong mekem se hem i tekem yumi i kam long God, long laef blong hem we hem i man, oli bin kilim hem i ded, be God i mekem hem i bin laef bakegen long laef blong hem we hem i Spirit."
                },
                {
                    "number": 8,
                    "text": "“Mo long laef ia blong hem, hem i bin go prij long ol spirit we oli stap long kalabus;"
                },
                {
                    "number": 9,
                    "text": "“Olgeta ia we, long wan taem, oli no bin obei, long taem blong Noa, taem hem i stap wokem bigfala sip blong hem, God i stap wet long olgeta, we tingting blong hem i longfala, be olgeta oli no obei long hem, nao i gat eit man nomo we God i yusum wota blong sevem olgeta.” (Fas Pita 3:18–20.)"
                },
                {
                    "number": 10,
                    "text": "“From hemia, Kraes i talemaot gud nius ia long ol man ia we oli ded, blong mekem se God i save jajem olgeta semmak olsem ol man we oli gat mit mo bun, be oli laef folem tingting blong God taem oli stap long spirit.” (Fas Pita 4:6.)"
                },
                {
                    "number": 11,
                    "text": "Taem mi bin stap tingting hevi long ol samting ia we oli bin raetem, ol ae blong andastaning blong mi i bin open, mo Spirit blong Lod i bin stap long mi, mo mi bin luk ol grup blong ol dedman, olgeta we oli haeman wetem olgeta we oli no haeman."
                },
                {
                    "number": 12,
                    "text": "Mo oli bin kam tugeta wanples long wan bigfala kampani blong ol spirit blong ol stret man, we oli bin fetful long testemoni long saed blong Jisas taem we oli bin stap laef yet long wol ia;"
                },
                {
                    "number": 13,
                    "text": "Mo oli bin mekem sakrifaes we i ripresentem bigfala sakrifaes blong Pikinini blong God, mo oli bin safa ol hadtaem from nem blong Ridima blong olgeta."
                },
                {
                    "number": 14,
                    "text": "Mo olgeta evriwan ia oli bin livim laef long wol ia finis, wetem strong hop blong wan laef bakegen long ded, tru long gladhat blong God Papa mo Wan Stret Pikinini Ia Nomo blong hem, Jisas Kraes."
                },
                {
                    "number": 15,
                    "text": "Mi bin luk se oli bin fulap long glad mo bigfala hapines, mo oli bin stap glad tugeta from se dei we bambae oli kam fri i kam kolosap nao."
                },
                {
                    "number": 16,
                    "text": "Oli bin kam tugeta, oli bin stap wet se Pikinini blong God i kam long spirit wol, blong talemaot se hem i bin pemaot olgeta blong kam fri long ol rop blong ded."
                },
                {
                    "number": 17,
                    "text": "Bae das blong bodi blong olgeta bae i kambak i stret evriwan, bun i gobak long bun, mo ol string mo mit i gobak fas long hem, spirit mo bodi i joen wan bakegen blong i neva seperet bakegen, blong mekem se oli save kasem wan glad we i fulwan."
                },
                {
                    "number": 18,
                    "text": "Taem we bigfala grup ia blong ol pipol oli bin stap wet mo oli bin stap storian, mo oli stap glad long aoa we bae oli kam fri long ol jen blong ded, nao Pikinini blong God i bin kamaot, i talemaot fridom blong ol prisena we oli bin fetful;"
                },
                {
                    "number": 19,
                    "text": "Mo long ples ia, hem i bin prijim long olgeta gospel we i no gat en, doktrin blong laef bakegen long ded mo fasin blong pemaot man long foldaon, mo long ol sin blong wanwan sapos oli sakem sin."
                },
                {
                    "number": 20,
                    "text": "Be olgeta we oli nogud, hem i no go long olgeta; mo long medel blong olgeta we oli no obei long God mo olgeta we oli no sakem sin we oli bin mekem olgeta oli nomo klin taem oli stap long wol ia yet, voes blong hem i no bin toktok long olgeta;"
                },
                {
                    "number": 21,
                    "text": "Mo olgeta we oli stap agens, we oli bin sakemaot ol testemoni mo ol woning blong ol profet blong bifo, oli no luk hem i stap, mo oli no bin save luk fes blong hem."
                },
                {
                    "number": 22,
                    "text": "Long ples we olgeta ia oli stap long hem, tudak i rul, be long medel blong olgeta we oli stret mo gud, i gat pis i stap;"
                },
                {
                    "number": 23,
                    "text": "Mo olgeta sent oli bin glad we oli bin kam fri, mo oli benem ni, mo luksave Pikinini blong God olsem Ridima blong olgeta, mo Man we I Sevem olgeta long ded mo ol jen blong hel."
                },
                {
                    "number": 24,
                    "text": "Fes blong olgeta i saen, mo bigfala laet we i kam long Lod i bin stap long olgeta, mo oli bin singsing long ol singsing blong pres long tabu nem blong hem."
                },
                {
                    "number": 25,
                    "text": "Mi bin sapraes, from se mi bin save se Sevya i bin spenem tri yia long seves blong hem long medel blong Ol Jiu mo olgeta we oli blong haos blong Isrel, blong traem tijim olgeta long gospel we i no gat en mo singaotem olgeta blong sakem sin;"
                },
                {
                    "number": 26,
                    "text": "Be yet, nomata ol bigfala wok blong hem, mo ol merikel blong hem, mo we hem i bin talemaot trutok wetem bigfala paoa mo atoriti, i bin gat sam nomo we oli bin lisin gud long voes blong hem, mo oli bin stap glad wetem hem, mo oli bin kasem fasin blong sevem man long han blong hem."
                },
                {
                    "number": 27,
                    "text": "Be seves blong hem long medel blong olgeta we oli bin ded finis i bin sot folem smol taem ia we hem i gat bitwin taem we oli nilim hem antap long kros mo taem we hem i laef bakegen long ded;"
                },
                {
                    "number": 28,
                    "text": "Mo mi bin askem miwan wetem sapraes long ol toktok blong Pita—ol toktok ia we i talem se Pikinini blong God i bin prij long ol spirit we oli stap long kalabus, long taem blong Noa, taem hem i stap wokem bigfala sip blong hem, God i stap wet long olgeta, we tingting blong hem i longfala, be olgeta oli no obei long hem—mo olsem wanem nao i posibol blong hem i prij long olgeta spirit ia mo mekem ol wok we i nid blong mekem long medel blong olgeta, long wan sotfala taem olsem."
                },
                {
                    "number": 29,
                    "text": "Mo taem mi bin stap askem miwan wetem sapraes, ol ae blong mi oli bin open, mo andastaning blong mi i kam laef, mo mi bin kasem stret se Lod hemwan, i no bin go long medel blong olgeta we oli nogud mo olgeta we oli no obei we oli bin sakemaot trutok, blong tijim olgeta;"
                },
                {
                    "number": 30,
                    "text": "Be luk, aot long medel blong olgeta we oli bin stret mo gud, hem i bin oganaesem ol ami blong hem, mo hem i bin jusum ol mesenja, we oli gat paoa mo atoriti, mo i bin givim raet long olgeta blong go aot mo tekem laet blong gospel i go long olgeta ia we oli bin stap long tudak, yes, long evri spirit blong man; mo olsem ia nao oli bin prijim gospel long olgeta we oli ded."
                },
                {
                    "number": 31,
                    "text": "Mo olgeta mesenja we Lod i bin jusum olgeta oli bin go aot blong talemaot dei blong gladhat blong Lod mo blong talemaot fridom blong ol prisena we oli bin fas i stap, yes, i go long evriwan we i wantem sakem ol sin blong olgeta mo akseptem gospel."
                },
                {
                    "number": 32,
                    "text": "Mo olsem ia nao oli bin prijim gospel long olgeta we oli bin ded wetem ol sin blong olgeta, we oli no bin save trutok, o oli bin brekem loa, from se oli bin sakemaot ol profet."
                },
                {
                    "number": 33,
                    "text": "Long olgeta ia, oli bin tijim fet long God, fasin blong sakem sin, baptaes long bihaf blong olgeta we oli ded blong oli kam klin aot long ol sin, kasem presen we i Tabu Spirit tru long fasin blong putum han antap long hed blong man,"
                },
                {
                    "number": 34,
                    "text": "wetem evri narafala prinsipol blong gospel we i bin nid blong oli save, blong mekem se oli save mekem olgeta oli inaf blong Lod i jajem olgeta semmak olsem man we i gat mit mo bun, be oli laef folem tingting blong God taem oli stap long spirit."
                },
                {
                    "number": 35,
                    "text": "Mo long wei ia, oli bin talem long medel blong olgeta dedman, olgeta we oli haeman wetem olgeta we oli no haeman, olgeta we oli no stret mo no gud, mo tu, olgeta we oli fetful, se fasin blong pemaot man i kam blong hapen tru long sakrifaes we Pikinini blong God i bin mekem antap long kros."
                },
                {
                    "number": 36,
                    "text": "Olsem ia nao mi bin luk se Ridima blong yumi i bin spenem taem blong hem, long taem we hem i bin stap long wol blong ol spirit, blong stap tijim mo stap mekem rere ol fetful spirit blong ol profet we oli bin testifae abaot hem taem oli bin stap long bodi blong mit mo bun."
                },
                {
                    "number": 37,
                    "text": "Blong oli save tekem mesej ia blong fasin blong pemaot man i go long evri dedman, we Lod hemwan i no save go long olgeta from se oli bin gat fasin blong agens mo fasin blong brekem loa, blong mekem se tru long wok blong ol wokman blong hem, bae oli save harem ol toktok blong hem."
                },
                {
                    "number": 38,
                    "text": "Long medel blong olgeta we oli hae moa mo oli strong, we oli bin kam tugeta long bigfala kongregesen blong ol stret mo gud man, i bin gat Papa Adam, Olfala blong Taem Bifo mo papa blong evriwan,"
                },
                {
                    "number": 39,
                    "text": "Mo i bin gat Mama Iv we i haewoman, wetem plante long ol fetful gel blong hem we oli bin laef long ol yia afta long hem, mo oli bin wosipim God ia we i tru mo i laef."
                },
                {
                    "number": 40,
                    "text": "Ebel, faswan long ol man we oli bin kilimded hem from bilif blong hem, i bin stap, wetem brata blong hem, Set, wan long olgeta strong man, we fes blong hem i semmak gud long papa blong hem, Adam."
                },
                {
                    "number": 41,
                    "text": "Noa, we i bin givim woning blong bigfala wota; Sem, gudfala hae pris; Ebraham, papa blong olgeta we oli fetful; Aesak, Jekob, mo Moses, bigman blong givim loa long Isrel;"
                },
                {
                    "number": 42,
                    "text": "Wetem Aesea, we i bin talem, tru long profesi, se Ridima i man ia we God i bin jusum blong mekem hat we i brok i harem gud bakegen, blong talemaot fridom blong ol prisena, mo talemaot long olgeta prisena insaed, se kalabus i open; spirit blong ol profet ia oli bin stap tu."
                },
                {
                    "number": 43,
                    "text": "Mo tu, Esikel i bin stap, hem we Lod i bin soem, long visen, bigfala vale blong ol drae bun, we bae mit i kavremap bakegen, blong olgeta dedman ia oli girap bakegen olsem ol sol we oli laef long taem blong laef bakegen long ded."
                },
                {
                    "number": 44,
                    "text": "Daniel, we i bin luk finis mo i bin talemaot finis se bae oli stanemap kingdom blong God long ol las dei, mo bae i neva go lus bakegen mo bae oli no givim long ol nara pipol;"
                },
                {
                    "number": 45,
                    "text": "Elaeja, we i bin stap wetem Moses antap long Bigfala Hil we Jisas i Jenis I Kam Niu;"
                },
                {
                    "number": 46,
                    "text": "Mo Malakae, profet ia we i bin testifae se bae Elaeja i kam—we Moronae tu i bin tokbaot long Profet Josef Smit, mo talem se bae hem i kam bifo long stat blong bigfala mo nogud dei blong Lod—olgeta tu oli bin stap."
                },
                {
                    "number": 47,
                    "text": "Profet Elaeja i sapos blong planem insaed long hat blong ol pikinini, ol promes we Lod i bin mekem long ol papa blong olgeta,"
                },
                {
                    "number": 48,
                    "text": "we i soemaot finis bigfala wok we i stap blong mekem insaed long ol tempol blong Lod long dispensesen blong taem blong evri wok blong God i kamtru, blong pemaot ol dedman, mo blong silim ol pikinini long papa mo mama blong olgeta, nogud bae ful wol ia i kasem wan strong nogud tok mo Lod i spolem gud ful wol ia long taem we bae hem i kam."
                },
                {
                    "number": 49,
                    "text": "Evriwan long olgeta ia, mo plante moa, wetem ol profet we oli bin stap long medel blong Ol Man blong Nifae mo oli bin testifae se bae Pikinini blong God i kam, evriwan ia oli bin joen long bigfala grup ia mo oli bin wet blong oli kam fri,"
                },
                {
                    "number": 50,
                    "text": "from olgeta dedman oli bin tekem se fasin we spirit blong olgeta oli stap longwe long bodi blong olgeta longtaem tumas i olsem blong stap long kalabus."
                },
                {
                    "number": 51,
                    "text": "Olgeta ia, Lod i bin tijim olgeta, mo i bin givim paoa long olgeta blong oli girap long ded, afta we hem i laef bakegen long ded, blong oli go insaed long kingdom blong Papa blong hem, mo long ples ia, bae oli kasem antap long hed blong olgeta, fasin blong nomo save ded mo laef we i no save finis;"
                },
                {
                    "number": 52,
                    "text": "mo, stat long taem ia i go, blong oli gohed long wok blong olgeta olsem we Lod i bin promesem olgeta, mo blong oli gat pat long evri blesing we Lod i holemtaet i stap blong givimaot long olgeta we oli lavem hem."
                },
                {
                    "number": 53,
                    "text": "Profet Josef Smit, mo papa blong mi, Haeram Smit, Brigham Yang, Jon Teila, Wilfod Wudrof, mo ol nara spirit we oli gud tumas we Lod i holemtaet olgeta i stap blong oli kam long wol long en blong taem we evri wok blong God i kamtru, blong tekem pat long wok blong putum ol fandesen blong bigfala wok blong lata-dei,"
                },
                {
                    "number": 54,
                    "text": "we i tekem tu wok blong bildim ol tempol, mo wok blong mekem ol odinens insaed long hem blong pemaot ol dedman, olgeta evriwan ia oli bin stap tu insaed long spirit wol."
                },
                {
                    "number": 55,
                    "text": "Mi bin luk se oli bin stap tu long medel blong olgeta haeman mo olgeta bigfala man we Lod i bin jusum olgeta long stat blong oli stap olsem ol man blong rul insaed long Jos Ia blong God."
                },
                {
                    "number": 56,
                    "text": "Bifo we oli bon long wol, olgeta ia, wetem plante narafala moa, oli bin kasem ol fas lesen blong olgeta long wol blong ol spirit, mo oli bin rere blong oli kam long wol long stret taem blong Lod, blong wok long plantesen blong hem blong mekem wok blong sevem ol sol blong ol man."
                },
                {
                    "number": 57,
                    "text": "Mi bin luk se ol fetful elda blong dispensesen ia, taem oli aot long laef long wol ia, oli gohed long wok blong olgeta blong prijim gospel blong sakem sin mo fasin blong pemaot man, tru long sakrifaes blong Wan Stret Pikinini Ia Nomo blong God, long medel blong olgeta we oli stap long tudak mo oli stap anda long fasin blong stap slef long sin insaed long bigfala wol blong spirit blong ol dedman."
                },
                {
                    "number": 58,
                    "text": "Olgeta dedman we oli sakem sin bae Lod i pemaot olgeta, tru long fasin blong obei long ol odinens blong haos blong God,"
                },
                {
                    "number": 59,
                    "text": "mo afta we oli pem panismen blong fasin blong olgeta blong brekem loa, mo Lod i wasem olgeta oli kam klin, bae oli kasem wan praes folem ol wok blong olgeta, from oli gat raet blong Lod i sevem olgeta."
                },
                {
                    "number": 60,
                    "text": "Olsem ia nao Lod i bin soemaot visen blong fasin blong pemaot ol dedman long mi, mo mi testifae, mo mi save se toktok we mi raetem ia i tru, tru long blesing blong Lod mo Sevya blong yumi, Jisas Kraes, i olsem. Amen."
                }
            ]
        },
        "/study/scriptures/dc-testament/od/1": {
            "uri": "/study/scriptures/dc-testament/od/1",
            "title": "Ofisol Toktok 1",
            "data_type": "chapter",
            "chapter_name": "Ofisol Toktok 1",
            "text": [
                "I Go long Evriwan we I Wantem Save:",
                "From se oli bin stap sendemaot ol nius ripot i go wetem ol stamba tingting blong politik biaen long hem, long Sol Lek i kam, mo oli printim long evri ples, mo i talem se Komisen blong Yuta, long las ripot blong olgeta i go long Sekretari blong Intenal Afea, i talem se oli stap selebretem yet ol mared we man i maredem fulap woman long semtaem, mo se i gat foti o moa long foti kaen mared ia we oli bin mekem long Yuta stat long las manis Jun, o stat long las yia i kam, mo tu, se ol lida blong Jos, long ol pablik toktok, oli bin tijim, leftemap tingting mo askem strong blong fasin blong mared long fulap woman i gohed—",
                "From hemia, mi, olsem Presiden blong Jos Ia blong Jisas Kraes blong Ol Lata-dei Sent, naoia, long wan tabu fasin, mi talemaot se ol toktok ia oli no tru. Mifala i no stap tijim fasin blong man i gat fulap woman o fasin blong man i maredem fulap woman long semtaem, mo mifala i no stap letem blong eniwan i folem fasin ia, mo mi talem se toktok we i talem se i gat foti o wan narafala namba blong ol man we oli maredem fulap woman long taem ia we oli bin selebretem insaed long ol Tempol blong mifala, o long eni narafala ples long kantri, ol toktok ia oli no tru.",
                "I gat ripot blong wan kes, we oli talem se oli bin selebretem mared insaed long Endaomen Haos, insaed long Sol Lek Siti, long Spring blong yia 1889, be mi no save kasem huia nao i bin mekem seremoni ia; wanem we i bin hapen long saed ia, mi mi no save long hem. From samting ia we oli talem se i hapen, folem instraksen blong mi, oli brekem daon Endaomen Haos ia finis.",
                "From se Kongres i bin pasem ol loa we i blokem fasin blong maredem plante woman long semtaem, mo ol loa ia, kot i talem se i stret folem konstitusen, naoia, mi talem se mi gat ful tingting blong folem ol loa ia, mo blong yusum paoa blong mi wetem ol memba blong Jos we mi mi prisaed ova long olgeta, blong mekem se olgeta tu, oli folem semmak.",
                "I no gat wan samting, long ol tijing blong mi i go long Jos, o long ol tijing blong olgeta we oli wok wetem mi, long taem ia we oli tokbaot, we oli save talem o i stap leftemap tingting blong fasin blong maredem plante woman long semtaem; mo taem eni Elda blong Jos i bin yusum lanwis ia we i luk se i stap pasem eni kaen tijing ia, nao oli bin tok strong long hem. Mi, naoia, long pablik, mi talemaot se advaes blong mi i go long Ol Lata-dei Sent se oli mas stop blong mared long wei ia we loa blong kantri i blokem olgeta blong mekem.",
                "Wilfod Wudrof",
                "Presiden blong Jos Ia blong Jisas Kraes blong Ol Lata-dei Sent.",
                "Presiden Lorenso Sno i bin presentem mosen ia:",
                "“Mi muvum se, from se yumi luksave Wilfod Wudrof olsem Presiden blong Jos Ia blong Jisas Kraes blong Ol Lata-dei Sent, mo from yumi luksave se hem nomo i man long wol, we long taem naoia, i holem ol ki blong ol siling odinens, nao yumi mas tekem se hem i gat ful atoriti tru long paoa blong posisen blong hem, blong hem i givimaot Pablik Anaonsmen ia we oli bin ridim blong yumi harem, mo deit blong hem i namba 24 Septemba 1890, mo olsem wan Jos we yumi kam tugeta long Jeneral Konfrens, yumi akseptem ofisol toktok ia long saed blong fasin blong maredem plante woman long semtaem, olsem wan toktok we i gat paoa mo yumi mas folem.”",
                "Sol Lek Siti, Yuta, 6 Oktoba 1890.",
                "Lod bae i no save letem mi o eni narafala man we i stap olsem Presiden blong Jos ia blong lidim yufala i go rong. Hemia i no stap long plan. Hemia i no stap long tingting blong God. Sapos mi traem blong mekem hemia, Lod bae i karemaot mi long ples blong mi, mo bambae hem i mekem i semmak long eni narafala man we i traem blong lidim ol pikinini blong ol man oli go longwe long olgeta we oli kasem ol revelesen we oli kam long God, mo longwe long diuti blong olgeta. (Namba Sikistiwan Medel Yia Jeneral Konfrens blong Jos, Mandei 6 Oktoba 1890, Sol Lek Siti, Yuta. Oli bin ripotem insaed long niuspepa ia, Deseret Evening News, long namba 11 Oktoba 1890, pej 2.)",
                "I nomata hu i laef mo hu i ded, o hu nao Lod i singaotem blong lidim Jos ia; oli mas lidim Jos tru long toktok we i kam long God we I Gat Olgeta Paoa. Sapos oli no mekem samting ia long wei ia, bae oli no save mekem wok ia nating. …",
                "I no longtaem i pas, mi bin kasem sam revelesen, ol revelesen we oli impoten long mi, mo bae mi talemaot long yufala wanem nao Lod i bin talem long mi. Plis, letem mi mekem yufala i tingbaot se wanem nao oli singaotem pablik anaonsmen. …",
                "Lod i bin talem long mi blong mi askem wan kwestin long ol Lata-Dei Sent, mo tu, Hem i bin talem long mi se: “Sapos oli lisin gud long wanem mi bin talem long olgeta mo oli ansarem kwestin we mi askem long olgeta, tru long Spirit mo paoa blong God, bae evriwan i ansa semmak, mo bae evriwan i biliv semmak long saed blong poen ia.”",
                "Kwestin ia i olsem: ?Wijwan nao i rod we i moa gud blong ol Lata-dei Sent oli folem?—?blong oli gohed blong traem praktisim fasin blong man i maredem fulap woman long semtaem, wetem ol loa blong kantri we i agensem fasin ia mo agens blong siksti milian pipol, mo praes blong pem i blong blokem mo lusum evriwan long ol Tempol, mo stopem evriwan long ol odinens we oli mekem insaed, tugeta blong olgeta we oli laef mo olgeta we oli ded, mo blong mekem se Fas Presidensi mo Olgeta Twelef mo ol hed blong ol famli insaed long Jos oli go long kalabus, mo blong gavman i karembak evri samting blong ol pipol (mo evri samting ia bae i mekem ol memba oli stopem fasin ia)? o, ?afta we yumi bin safa finis from se yumi bin folem prinsipol ia, blong i moa gud blong yumi stopem fasin ia mo stap folem loa, mo taem yumi mekem olsem, yumi livim ol Profet, ol Aposol, mo ol papa long hom, blong mekem se oli save tijim ol pipol mo mekem ol wok blong Jos, mo tu, livim ol Tempol i stap long han blong ol Sent, blong mekem se oli save kasem ol odinens blong Gospel, tugeta, blong olgeta we oli laef mo olgeta we oli ded?",
                "Lod i bin soemaot long mi, tru long visen mo revelesen, wanem stret bae i hapen sapos yumi no stopem fasin ia. Sapos yumi no bin stopem fasin ia, bambae yufala i no nidim … eniwan long ol man ia insaed long tempol ia long Logan; from we evriwan long odinens bae i stop raon long graon blong Saeon. Tingting we i fasfas bae i rul raon long Isrel, mo plante man bae oli go long kalabus. Trabol ia, bae i kasem ful Jos, mo bae yumi mas fos nomo blong stopem fasin ia. Naoia, kwestin i stap se: ?I gud blong fasin ia i stop long wei ia, o long wei we Lod i bin soemaot long yumi, mo livim ol Profet mo ol Aposol mo ol papa blong yumi oli ol fri man, mo ol tempol oli stap long han blong ol pipol, blong mekem se Lod i save pemaot ol dedman? Wan bigfala namba blong ol dedman ia, ol pipol oli mekem olgeta oli kam fri finis long kalabus haos we oli stap long hem long spirit wol, mo ?olsem wanem? ?bae wok i gohed o i stop? Hemia nao kwestin we mi putum i stap long fored blong ol Lata-dei Sent. Yufala i mas skelem samting ia yufalawan. Mi wantem yufala i ansarem kwestin ia blong yufalawan. Bae mi mi no ansarem; be mi talem long yufala se, hemia nao stret ples we yumi, olsem wan pipol, bae yumi stap long hem, sapos yumi no bin tekem rod ia we yumi tekem naoia.",
                "… Mi bin luk stret samting we bae i hapen sapos Jos i no bin mekem wan aksen. I longtaem finis we spirit ia i hevi long tingting blong mi. Be mi wantem talem hemia: mi rere blong letem evri tempol i kamaot long han blong yumi, blong mi go long kalabus, mo blong letem evri narafala man i go long kalabus, sapos God blong heven i no bin komandem mi blong mekem wanem we mi bin mekem; mo taem we aoa i kam we Lod i komandem mi blong mekem hemia, evri samting i klia long mi. Mi bin go long fored blong Lod, mo mi bin raetem wanem we Lod i bin talem long mi blong raetemdaon. …",
                "Mi livim hemia wetem yufala, blong yufala i lukluk mo tingting long hem. Lod i stap mekem wok wetem yumi. (Kaj Stek Konfrens, Logan, Yuta, Sandei 1 Novemba 1891. Oli ripotem insaed long niuspepa ia, Deseret Weekly, long 4 Novemba 1891.)",
                "Naoia, bae mi talemaot long yufala wanem we Lod i bin soemaot long mi mo wanem nao wok blong Pikinini blong God long pablik anaonsmen ia. … Semmak olsem we i tru se God we I Gat Olgeta Paoa i stap laef, nao i tru se evri samting ia bae i mas hapen, sapos Pablik Anaonsmen ia i no bin kamaot. From hemia, Pikinini blong God i filim se i stret blong oli presentem samting ia long Jos mo long wol, from ol stamba tingting we oli stap long tingting blong hemwan. Lod i bin talem wetem atoriti se bae oli stanemap Saeon. Hem i bin talem wetem atoriti se bae oli mas finisim tempol. Hem i bin talem wetem atoriti se bae fasin blong sevem man, blong olgeta we oli laef mo olgeta we oli ded, bae i kamtru long ol vale ia blong ol bigfala hil ia. Mo God we I Gat Olgeta Paoa i bin talem wetem atoriti se, Devel, bae i no blokem wok ia. Sapos yufala i save haremsave hemia, hemia nao ki long samting ia. (I kamaot long wan toktok long nambasikis sesen blong dedikesen blong Sol Lek Tempol, Epril 1893. Toktok we oli taepem abaot ol Dedikesen Seves, Akaev, Jos Histri Dipatmen, Sol Lek Siti, Yuta.)"
            ]
        },
        "/study/scriptures/dc-testament/od/2": {
            "uri": "/study/scriptures/dc-testament/od/2",
            "title": "Ofisol Toktok 2",
            "data_type": "chapter",
            "chapter_name": "Ofisol Toktok 2",
            "text": [
                "I Go long Evriwan we I Wantem Save:",
                "Long 30 Septemba 1978, long namba 148 Medel Yia Jeneral Konfrens blong Jos Ia blong Jisas Kraes blong Ol Lata-dei Sent, Presiden N. Eldon Tana, Fas Kaonsela long Fas Presidensi blong Jos i bin presentem hemia:",
                "Long stat blong manis Jun long yia ia, Fas Presidensi i bin anaonsem se Presiden Spensa W. Kimbol i bin kasem wan revelesen we i givim prishud mo ol blesing blong tempol i go long evri memba blong Jos, we oli man mo oli klin inaf; Presiden Kimbol i bin askem mi blong talem long konfrens se afta we hem i bin kasem revelesen ia, we i bin kam long hem afta long longfala taem blong tingting kwaet mo prea insaed long ol tabu rum blong tabu tempol, hem i bin presentem hemia i go long ol kaonsela blong hem, we oli bin akseptem mo oli bin apruvum. Afta, oli bin presentem i go long Kworom blong Olgeta Twelef Aposol, mo evriwan i bin apruvum, mo afta long hemia, oli bin presentem i go long evri narafala Jeneral Atoriti, we semmak, evriwan i bin apruvum.",
                "Presiden Kimbol i bin askem blong mi ridim leta ia naoia:",
                "8 Jun 1978",
                "I go long evri jeneral mo lokol prishud ofisa blong Jos Ia blong Jisas Kraes blong Ol Lata-dei Sent raon long wol:",
                "Ol Dia Brata:",
                "Olsem we mifala i bin witnesem wok blong Lod we i gro bigwan long wol, mifala i bin glad tumas se ol pipol long plante kantri oli bin akseptem mesej ia blong gospel we i bin kambak, mo oli bin joenem Jos mo namba ia i stap gohed blong gro. Nao hemia i bin givim tingting long mifala blong givim, long evri memba blong Jos we i klin inaf, evriwan long ol spesel janis mo blesing we gospel ia i stap givim.",
                "Mifala i savegud long ol promes we ol profet mo ol presiden blong Jos we oli bin stap bifo long mifala oli bin mekem, se long wan taem insaed long plan we i no save finis, blong God, se evriwan long ol brata blong yumi we oli klin inaf oli save kasem prishud; mo from mifala i bin witnesem ol fetful man we Lod i holembak prishud long olgeta, mifala i bin prea blong longfala taem mo mifala i bin prea strong long bihaf blong olgeta brata ia, ol fetful brata blong yumi, mo mifala i bin spenem plante aoa long Rum blong Tempol we I Stap Antap Evriwan, mo krae long Lod blong hem i lidim mifala.",
                "Hem i bin harem ol prea blong mifala, mo tru long revelesen, hem i bin konfemem se dei we hem i bin promesem longtaem finis, i kam, taem we evriwan we i man insaed long Jos, we i fetful mo klin inaf i save kasem tabu prishud, wetem paoa blong yusum tabu atoriti blong hem, mo stap glad, wetem olgeta we hem i lavem, long evri blesing we i kam wetem; wetem ol blesing blong tempol. Folem hemia, evriwan we i man we i memba blong Jos mo i klin inaf, ol prishud lida oli save odenem hem long prishud nomata wanem laen mo kala blong hem. Mifala i givim instraksen long evri prishud lida blong folem polisi ia blong stap mekem gud intaviu long evri kandidet blong oli kasem odinesen long Aronik o long Melkesedek Prishud, blong mekemsua se oli inaf long ol standet blong fasin blong stap klin inaf.",
                "Mifala i talemaot long tabu fasin, se naoia, Lod i bin talemaot tingting blong hem long saed blong ol blesing blong evri pikinini blong hem raon long wol, we oli lisin gud long voes blong ol wokman blong hem we hem i givim raet long olgeta, mo blong oli mekem olgeta oli rere blong kasem evri blesing blong gospel.",
                "Mifala, ol tru wokman blong yufala,",
                "Spensa W. Kimbol",
                "N. Eldon Tana",
                "Marion G. Romni",
                "Fas Presidensi",
                "Long semtaem we yumi luksave Spensa W. Kimbol olsem profet, sia, mo reveleta, mo presiden blong Jos Ia blong Jisas Kraes blong Ol Lata-dei Sent, i propos se yumi, olsem wan grup we i gat raet, blong yumi akseptem revelesen ia olsem toktok mo tingting blong Lod. Evriwan we i agri, plis soemaot mo leftemap raet han blong yufala. Eniwan we i no agri, i soem long semfala saen.",
                "Vot ia blong sapotem mosen we i stap antap ia, i pas wetem vot blong evriwan we i agri.",
                "Sol Lek Siti, Yuta, 30 Septemba 1978."
            ]
        }
    }
}